
   
	  
		  Ideën VII 
		  Multatuli 
		 
		  GEBRUIKT EXEMPLAAR 
		  exemplaar Multatuli Museum, Amsterdam 
		   
		  ALGEMENE OPMERKINGEN 
		  Dit bestand biedt een diplomatische weergave van het zevende deel
			 van de Ideën van Multatuli, naar de tweede druk uit 1879. 
		   Noten met een verwijzingsteken zijn ALTIJD als noot weergegeven.
			 Aantekeningen van Multatuli zonder verwijzingsteken zijn opgenomen als margenoten, en in dit bestand gemarkeerd met een #.
Met dank aan het Multatuli Museum voor het ter beschikking stellen van een complete set van de uitgave ‘letzter Hand’ ten behoeve van de digitalisering van de Ideën.			  
		   
		  REDACTIONELE INGREPEN
Multatuli maakt vaak gebruik van drie puntjes aan het einde of in
			 het midden van een zin. Soms staan twee woorden met drie puntjes aaneen, soms
			 staat er een spatie na de puntjes. In deze digitale versie staat telkens een
			 spatie na drie puntjes.		   
		  p. 7: de onzaligen, dat welgeboren jougelui ? de onzaligen, dat
			 welgeboren jongelui
		  p. 37: Eugene ? Eugène: - Hi, hi, hi... hoorje dat,
			 Pompile? Hoor je 't, Eugène? 
			 p. 58: Maar toch betrapte zich Wouter op de verzuchting ? Maar toch betrapte zich Wouter op de
			 verzuchting:
			 p. 67: wees hy onzen Wouter aan ? wees hy onzen Wouter aan:
			 p. 67: Een ‘smeerig’ papiertjen’ is 'n accept ? Een ‘smeerig papiertjen’ is 'n accept
		 
		  p. 75: hnn -> hun hier-en-daar verspreide schoonheden in hun
			 vroeger verblyf, 
p. 96: Er staat voor de tweede maal Idee 1227; in het XML-bestand van de dbnl is
			 dit idee gecodeerd als "idee1227.1"			 
		  p. 126: ten toon gesteld hebben. ‘Hoe jammer, ?
			 ten toon gesteld hebben.’ Hoe jammer,
			 p. 133, noot *: 't Werk smaakt naar méér ? 't Werk smaakt naar méér.
		  p. 134: om 't nu eens op z*n echt oudhollandsch uittedrukken: ?
			 om 't nu eens op z'n echt oudhollandsch uittedrukken:
		  p. 181: Hy hegon zich optedringen ? Hy begon zich
			 optedringen
p. 196: Er staat voor de tweede maal Idee 1256; in het XML-bestand van de dbnl is
			 dit idee gecodeerd als "idee1256.1". In Ideën I wordt tweemaal verwezen naar idee 1256; er is vanuitgegaan dat dit het eerste idee 1256 betreft.			 
		  p. 201: zou knnnen gemaakt worden op de geheele werkliedenepizode,
			 ? zou kunnen gemaakt worden op de geheele werkliedenepizode,
		  p. 203, noot *: 't oog op de nummers 906-909, die ik weleens ?
			 't oog op de nummers 906, 907, 908, 909, die ik weleens
			 p. 259: in meer dan
			 tweeduizendjarige jeugd, Maar juist op aktualiteit ? in meer dan
			 tweeduizendjarige jeugd. Maar juist op aktualiteit
			 p. 259: en misschien meenen dan men hem voor gek
			 hield. ? en misschien meenen dat men hem voor gek
			 hield.
			 p. 265: moet.:.. neen, laplandsch niet. ? moet... neen, laplandsch niet.
		  p. 269: tegenzin in 't klassieke (866-872, 1053) maar ?
			 tegenzin in 't klassieke (866, 867, 868, 869, 870, 871, 872, 1053)
			 maar
		  p. 270: wat ik in 1104-1106 zeide ? wat ik in 1104, 1105, 1106
			 zeide
			 p. 298: bij Idee 1274 staat ‘1174’; gewijzigd in 1274.
p. 298: bij Idee 1275 staat ‘1175’; gewijzigd in 1275.			 
p. 303: bij Idee 1276 staat ‘1176’; gewijzigd in 1276.
			 p. 346: in de tabel staan herhalings-aanhalingstekens voor  ‘Blz.’, ‘reg.’, ‘staat:’ en ‘lees:’; de tekst is hier voluit
			 geschreven
			 p. 346: de errata op deze pagina zijn in dit bestand verwerkt	
		   
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
			 voorkomen, maar hier uit de lopende tekst zijn weggelaten. Ook de blanco
		  	pagina's (p. 2 en 4) zijn hier weggelaten. 
		  
		  [pagina ongenummerd (p 1)] 
		  IDEEN VAN MULTATULI
		   
		  [pagina ongenummerd (p 3)] 
		  IDEËN van MULTATULI 
		  
		  Een zaaier ging uit om te zaaien
		  Jezus
		   
		  ZEVENDE BUNDEL 
		  tweede, door den auteur herziene druk 
		   
		  amsterdam - g.l. funke 
		  1879 
		   
		 
		   
			 2002 dbnl 
			  
		   
		  mult001idee07_01 
		ebook 
		  Multatuli, Ideen VII. G.L. Funke, Amsterdam 1879.
		   
		 
	  
		DBNL-TEI 1 
	  
	        
           
               Ideën VII
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Ideën VII
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       

 
		 
		  2002-02-22 
		   
			 IH 
		   
		  colofon toegevoegd 
		
	 	 
	 		2007-10-12 
	 		 
	 			IH 
	 		 
	 		conversie van het bestand naar teixlite 
	 	 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Multatuli, Ideen VII. G.L. Funke, Amsterdam 1879.
 
Zie: https://www.dbnl.org/tekst/mult001idee07_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  	
  		
  	
	  
		
{==5==} {>>pagina-aanduiding<<}
 
		  Over al de rytuigen van ‘papa’ en de hoogheid van
			 'n elsasser konsul ‘die m'n zwager is.’ Engelsche nottings
			 en onderscheiden windsoorten, uitloopende in 'n lange verhandeling over 't
			 parelduiken.

		  1206.

		  Toen Wouter, na 'n paar uur dravens, het kantoor weder betrad -
			 Vellestraat, stokvischbeukery, olievaten, gang naast het achterhuis,
			 binnenplaats en gangdeur... hy vond in behoorlyke volgorde al de stadien der
			 via dolorosa terug, die Gerrit hem dien ochtend gewezen had, en was er
			 zeer grootsch op! - toen hy bezweet terugkwam, vond-i alleen Dieper en Wilkens
			 op 't kantoor. De laatste was half weggedoken in 'n kast, die naast den ingang
			 tot de alkoof in 'n donkeren hoek stond en met lappen gevuld was. Waarschynlyk
			 zocht-i daar naar 't staal van zeker krieuweltje. Hy had Wouter niet hooren
			 binnentreden, zoodat deze vergast werd op 't onsmakelyk staartje van 'n
			 diskoers, of wellicht van des heeren Wilkens alleenspraak:
		  
		  - Je zult zien: ik zal den schoolmeester moeten spelen! Op
			 my zal alles neerkomen! Ze zullen my tot plakmonarch willen maken,
			 my! Dat's m'n vak niet... dat's m'n karakter 
{==6==} {>>pagina-aanduiding<<}
 niet! In 't
			 geheel niet!
		  
		  Toen de man die zoo bang was dat men 'n schoolmeester van hem maken
			 wilde, Wouter ontwaarde, brak hy op-eens de roerende complainte over 't
			 gevreesd verkrachten van z'n roeping af.
		  
		  - Daar staat 'n tas koffi voor je, zeide hy met 'n majesteit in toon
			 en vingerwyzing, alsof de oude lappen waarmede hy zich bezighield, 'n kollektie
			 kronen en scepters geweest was. Maar hy had de zuivere waarheid gesproken.
			 Inderdaad, daar ergens op 'n tafeltje was koffi. En de heer Wilkens had wel
			 mogen zeggen: 'n bak. Maar ‘tas’ kwam hem indrukwekkender of
			 aanzienlyker voor, en Wouter, die weinig grondstof noodig had om zich te
			 verheugen, was zeer in z'n schik met het nieuwe woord dat-i daar zoo onverwacht
			 en gratis mocht leeren kennen. By hèm aan-huis namelyk, noemde
			 men zoo'n ding 'n spoelkom.
		  
		  - E... è... è... n, ik zou je raden dat je-n-in 't
			 vervolg 'n kadetje meebracht, of zoo-iets.
		  
		  Alweer wat nieuws voor 't jong Amsterdammertje! Hy begreep niet
			 recht wat Wilkens bedoelde, en vreezend dat men z'n onkunde zou aanzien voor 'n
			 begin van dienstweigering, antwoordde hy met zekere fermeteit:
		  
		  - O zeker, m'nheer! Dat zal ik zeker doen!
		  
		  Och, hy was zoo gewillig! Als-i maar geweten had, wàt er dan
			 eigenlyk moest worden meegebracht in 't vervolg? Gelukkig dat-i uit het vreemde
			 woord niet opmaakte dat de heer Wilkens de poorten van Gaza op 't kantoor
			 wenschte te zien, of den merinossen rok van juffrouw Pieterse! Ja, al ware die
			 juffrouw Pieterse-zelf 't verlangd voorwerp geweest... de kleine Simson zou 't
			 geleverd hebben, waarachtig! Want... men moet altyd z'n naastbyliggend plichtje
			 vervullen, en Wouter's plicht was nu, te doen wat 'm geboden werd door...
			 iedereen. Er bleek evenwel dat Wilkens niet aan z'n moeder gedacht had, want -
			 wetende dat Wouter gespeend was - liet hy op z'n onbegrepen vermaning de
			 sententieuze kommentaar volgen: dat 'n jongmensch niet zeer lang zonder voedsel
			 blyven kon. Dit gaf licht. En Wouter's vermoeden werd tot zekerheid toen-i
			 naast twee geledigde spoelkammen van 'n zeer aquatintig-bedropen voorkomen,
			 eenige broodkruimels ontwaarde, in gezelschap van 'n verlept stuk krant met
			 
{==7==} {>>pagina-aanduiding<<}
 botervlekken. Ook Dieper en Wilkens alzoo, schenen zich 'n
			 oogenblik geleden gedragen te hebben als jongeluî die niet lang zonder
			 eten kunnen, en ze hadden de welwillende voorzorg gebruikt hun
			 kiökkenmödding achtertelaten, om 'n jonger kantoorgeslacht te
			 dienen tot baak. Dat vette stuk krant, welsprekender dan vóór de
			 botering, fluisterde Wouter de gissing in dat de benaming van 't voorwerp dat
			 hy in 't vervolg moest meebrengen - hoe drommel heette het ook? - weleens de
			 zeer aristokratische ambtstitel wezen kon, waarmee men ‘in de
			 zaken’ 'n boteram aanspreekt. In 'n gelyksoortig vermoeden werd hy
			 versterkt door z'n maag en door den geest van Strabbe. Hy begon namelyk honger
			 te krygen, en voelde zich voorbeschikt om eetwaren te verstaan uit èlken
			 klank die z'n oor bereikte, al ware het 'n engelenzang geweest, of 'n preek.
			 Wat Strabbe aangaat... onze handelsstudent wist nu eenmaal dat 'n spoelkom, in
			 kantoorstyl ‘tas’ heet... het onbekende ding zal dus wel 'n boteram
			 zyn! Men ziet, het was een soort van regula de tri, en juist daarin was-i
			 zoo byzonder sterk geweest op de school van meester Pennewip.
		  
		  De jongeheeren Pompile en Eugène waren gewoon zoo tegen
			 twaalven het kantoor 'n uurtje te verlaten, om te gaan ‘koffidrinken en
			 'n broodjen eten by mama.’ Aldus luidde onveranderlyk de aankondiging van
			 Pompile, waarmede hy aan de ‘heeren van 't kantoor’ verlof scheen
			 te geven ook iets te gebruiken... als ze wat hadden. Want
			 ‘kadetjes’ of boterammen werden niet verstrekt door het huis
			 Ouwetyd & Kopperlith, waarvan de ‘papa’ zoo byzonder ryk was.
			 De ‘heeren van 't kantoor’ mochten, indien ze niet wilden
			 flauwvallen, zulke zaken meebrengen in hun rokzak, en de fyngevoelige
			 Eugène maakte altyd dat-i de kamer uit was, voor die in papier
			 gekonserveerde levensmiddelen genaderd waren aan 't oogenblik hunner
			 ontwikkeling. Hy vond dat ze 'r zoo heel onoogelyk uitzagen, en vooral 't
			 rantsoen van Wilkens die, wys geworden door treurige ervaring, gewoon was z'n
			 ‘kadetjes’ warm te houden tusschen den linker voorpand van z'n
			 vest, en z'n edel hart. Eens namelyk hadden 'n paar neefjes van den huize - ze
			 wisten niet, de onzaligen, dat welgeboren jongelui geen gekheid maken met 'n
			 kantoorbediende! - ze hadden den weg gevonden naar de donkere alkoof waar de
			 ongelukkige z'n met viktualie bezwangerden straatjas bewaarde, en de kadetjes
			 verrykt met 'n laag fyngeknipte witte-grondjes-driekleur. De martelaar van z'n
			 ‘vak’ verslikte 
{==8==} {>>pagina-aanduiding<<}
 zoo goed mogelyk de taaie geestigheid
			 der ‘neefjes van m'nheer’ - z'n naastbyliggend plichtje, naar-i
			 meende - maar droeg voortaan de mishandelde toeverlaatjes van z'n maag by zich,
			 tot de finale exekutie toe. En eenmaal is 't gebeurd dat hy ze ongegeten weer
			 thuis bracht by de trouwe echtgenoot die ze met zooveel liefde geboterd had, en
			 nu niet zonder moeite haar eigen werk herkende. De jongeheer Pompile lag dien
			 dag overhoop met ‘mama’ en was op 't kantoor gebleven. De
			 ‘heeren’ hadden den moed niet hun spaarkruimels voor den dag te
			 halen. En ook de kommen met geile koffi bleven dien nefasten dag onaangeroerd
			 staan. Het is hier de plaats, een valsheid van Klaas Kolyn aan 't licht te
			 brengen, die als eerroovend voor 'n deftig handelshuis, aan de nog levende
			 nazaten der Kopperlith's menigen traan gekost heeft. Die knoeier beweert dat
			 ‘de heeren van 't kantoor’ ook hun koffi van-huis meebrachten:
			 dwaling, valsheid, bedrog, laster! De koffi werd uit de keuken geleverd, en de
			 ‘booien’ zelf dronken ze niet beter. Dit is voor notaris en
			 getuigen bevestigd door dezelfde autoriteit die dezen ochtend zoo kordaat
			 geweigerd had, Wouter wederrechtelyk te-woord te staan by de boven-voordeur.
			 Balthasar Huydecoper heeft dus volkomen gelyk, zich over dien kakolyn
			 telkens zoo driftig te maken. Valsche gedenkschriften zyn zaad van den
			 Duivel.
		
		
		  1207.

		  Juist was Wouter van meening 'n aanval te wagen op den hem
			 aangewezen spoelkom, toen de jongeheer Pompile met z'n gewone schichtige haast
			 het kantoor binnenstoof. Vol schrik zette de jeugdige handelsman z'n vermeten
			 opzet uit den zin, en den kom neer. Was 't niet opmerkelyk dat-i
			 tegenwoordigheid van geest genoeg had om 't ding niet te laten vallen?
		  
		  - Ei zoo? Terug? Wèl? Hoe is 't? Wat zei de schoenmaker? En
			 de juffrouwen Pleier? En heb je m'n huis gevonden? Je moet maar altyd kyken
			 naar spiegelglas, want... die glazen in m'n zykamer zyn van spiegelglas,
			 weetje? En wat heeft de jonge mevrouw je laten zeggen? Heeft ze je geen
			 boodschap aan my meegegeven? En... ben je-n-in den stal geweest? Heb je Jakob
			 gezien? En wat deed-i? Aan 't poetsen, zeker? Zeker aan 't poetsen, hè?
			 Want... papa heeft 'n britschka, en 'n landauer, en 'n tentwagen,
			 en 'n koets, en dat alles moet gepoetst worden. En zeg me nu maar eerst, wat de
			 juffrouwen Pleier geantwoord hebben?
		  
		  De kleine Merkuur bracht relaas van wedervaren uit, zoo 
{==9==} {>>pagina-aanduiding<<}

			 goed-i kon. Het scheen dat z'n eerste proefstuk niet slecht was uitgevallen,
			 want de jongeheer Pompile knikte tevreden, en beloofde hem te zullen
			 begunstigen met meer boodschappen. By 'n aanleg als die welke Wouter ten-toon
			 spreidde, opgekweekt in den groeizamen zonneschyn van Pompile's tevredenheid,
			 was het te voorzien dat deze jongste kantoorbediende - mits in leven blyvende -
			 eenmaal den rang-van alleroudsten kantoorbediende bereiken zou. Hiertoe was
			 slechts wat tyd noodig.
		  
		  - Ei zoo? Heb je mevrouw Kalbb ook al gezien? Wèl, dat is
			 goed! Zoo leer je de menschen kennen. Mevrouw Kalbb-Kopperlith, weetje? Ei zoo,
			 heb je die gezien? Juist, precies, dat was de britschka van papa, want...
			 papa houdt rytuig. Had ze d'r huurpaarden voor... och, dat weet je nog niet.
			 Maar anders... 't is maar, weetje, dat papa niet graag ziet dat de paarden...
			 nu, dit gaat jou niet aan. Je moet alles goed onthouden... en 'n zakboekje
			 koopen, 'n klein zakboekjen, en daarin alles opschryven wat ik je zeg, en wat
			 m'nheer Wilkens je zegt, niet waar, Wilkens?
		  - Ja, m'nheer!
		  - Juist. Mevrouw Kalbb is m'n zuster, mevrouw Kalbb-Kopperlith -
			 zóó moet je zeggen! - en denk er aan dat m'nheer Kalbb z'n naam
			 met twee b's spelt. Onthoud dat, en schryf 't op als je-n-'n zakboekje
			 hebt... met twee b's weetje? Want er zyn ook menschen die Kalb heeten
			 met één b, geringe menschen, heel geringe menschen... 'n
			 leerkooper, geloof ik. Wat zeg jy, Dieper?
		  
		  Dieper legde langzaam en voorzichtig z'n pen neer, trad 'n stap
			 achterwaarts - hy boekhouwerde altyd overeind - snoot z'n neus, hèmde
			 z'n keel schoon, en sprak met expresselyk voor deze betuiging gereed gemaakte
			 organen:
		  
		  - Ja, jongeheer, heel geringe menschen!
		  - Zieje, ging Pompile voort, m'nheer Dieper zegt het ook, en... die
			 leerkooper schryft z'n naam met één b. Maar myn zwager
			 heet Kalbb... met twee b's, en hy is konsul van den heelen Elsas, en als
			 de Koning in de stad komt, moet-i altyd op audientie, en dan zegt de Koning:
			 eh bien, m'sieur le consul, comment vont les affaires? En dan antwoordt
			 m'nheer Kalbb... ook in 't fransch. En dan heeft-i 'n rok aan met 'n
			 geborduurden kraag. En dan knikt de Koning - 't is eergister nog gebeurd, en
			 alle jaren weer! - en m'nheer Kalbb... is m'n zwager, de schoonzoon van papa.
		  	En... heb jyzelf nu me-
{==10==} {>>pagina-aanduiding<<}
vrouw  Kalbb al gezien? Wèl, wat zei
			 ze?
		  - Ze zei niets, m'nheer.
		  - Zoo, zei ze niets? Dat komt omdat ze niet wist dat je hier jongste
			 bediende bent, anders zou ze je zeker wel iets... gezegd hebben, of... 'n
			 boodschap opgedragen, of zoo-iets, want... ze is m'n zuster, weetje! Dat moet
			 je goed onthouden. En hoe is 't afgeloopen met dat borduurpatroon?
		  
		  Wouter's triumf over de afgedongen vier stuivers, werd eenigszins
			 gematigd door 't gefronsd voorhoofd van Pompile, toen deze de buitensporigheid
			 van z'n lichtzinnige wederhelft te weten kwam:
		  
		  - Binnen geweest? Zelf de jonge-mevrouw gesproken! Ei... zoo?
			 Binnen-geweest in de zykamer? Waarom ben je binnen geweest?
		  - M'nheer, stamelde Wouter, die bemerkte dat-i 'n fout begaan had,
			 m'nheer, de meid zei dat mevrouw me liet roepen, en dat ik... binnenkomen
			 moest.
		  - De meid, de meid! Wat geef je-n-om 'n meid? Zoo'n meid kan wel
			 zeggen... kyk, dit is nu zóó, weetje? Als ik je wat opdraag, dan
			 moetje-n-altyd... 
		  
		  Men hoorde een sloffenden tred in den gang. 't Spyt me. Want ik had
			 gaarne eens vernomen hoe Wouter zich in 't vervolg zou te gedragen hebben,
			 wanneer ‘de jonge-mevrouw’ hem door de meid liet binnenroepen?
			 Pompile brak op-eens z'n onderricht af:
		  
		  - Daar is papa! Ik zal je voorstellen aan papa. Je moet nu zoo goed
			 wezen heel beleefd te zyn tegen papa. Dag, papa!
		  
		  De eerwaardige gedaante van den ouden heer Kopperlith schoof 't
			 kantoor in. Met 'n welbehagelyk lachje nam hy de nederige begroetingen van
			 Dieper en Wilkens in ontvangst, en ook op Wouter spatte een drupjen af, van den
			 genadestroom dien hy zich alleredelmoedigst ontvloeien liet.
		  
		  - Zoo, is dat de jonge Pieterse? Wel, mannetje, nu moet je maar
			 braaf oppassen, dan kan er iets degelyks van je groeien. Je bent ons
			 gerekommandeerd door m'nheer Dieper... 
		  
		  De boekhouder trad 'n pas achterwaarts, en maakte een beweging
			 alsof-i nogmaals verschooning vroeg voor 'n stoutheid die hy scheen begaan te
			 hebben. Maar de oude heer glimlachte weder. Goddank, Dieper zou voorloopig niet
		  	ge-
{==11==} {>>pagina-aanduiding<<}
radbraakt  worden.
		  
		  - Ja, door m'nheer Dieper, die myn boekhouder is. En aan m'nheer
			 Dieper ben je gerekommandeerd door zekeren heer... hoe heet-i ook weer?
		  
		  - Och, m'nheer, antwoordde de boekhouder, als ware de naam dien-i
			 zou uitspreken, eigenlyk te gering voor het oor van den heer Kopperlith. Och,
			 m'nheer, 't jonge mensch is my aanbevolen door... zekeren Kalb, 'n
			 leerkooper... iemand dien ik wel eens ontmoet heb... m'nheer!
		  
		  Kalb was z'n neef, en z'n beste vriend, voor-zoo-ver het
			 kantoorbedienden en boekhouders geoorloofd is, neven en beste vrienden te
			 hebben.
		  
		  - Juist! Zekere... Kalb. Nu, dat's hetzelfde. Je zult hier veel werk
			 vinden, jongetje! Hard werken is de boodschap. Heeft Wilkens hem reeds
			 een-en-ander gewezen? Is-i al in 't magazyn geweest? Op de zolders? Zeker zet
			 je 'm aan 't kopyboek, Pompile?
		  
		  Op al deze vragen had Pompile 'n dozyn: ‘O ja, papa’'s
			 ten-beste gegeven.
		  
		  - En schryft-i 'n mooie hand?
		  - O ja, papa!
		  
		  Wouter begon eerbied te voelen voor Pompile's doorzicht. De
			 vereerende hoedanigheid die hem werd toegekend, was zeker gebleken uit z'n
			 boodschappen by de Pleyers, of de Kruckers, of de Hockers,
			 of den schoenmaker. Wat die voorname lieden toch scherpzinnig zyn!
		  
		  - Zoo? Ei! 'n Mooie hand? Ei, ei! Wel, Pompile, wat zeg je 'r van,
			 als we hem den brief van Leon 'n keer of wat lieten overschryven voor Flodoard,
			 en voor neef Griekel, en voor de familie Pruikers?
		  - O ja, papa!
		  - Niet waar, ze inviteerden Leon altyd zoo trouw op hun
			 kinderpartytjes. Ze zullen 't aardig vinden dat-i zoo'n man geworden is, en al
			 zulke mooie brieven schryven kan. Maar... op dun papier, op heel dun papier! 't
			 Is om de port naar Rome, weetje... op héél dun papier!
		  - O ja, papa!
		  - Zieje, dan kan 't mannetje zich met-een wat oefenen 
{==12==} {>>pagina-aanduiding<<}

			 in briefstyl, vind je niet, Pompile?
		  - O ja, papa!
		  
		  En zoo geschiedde het. Wouter werd belast met het verveelvuldigen
			 der oostindische wysheid van den jongeheer Leon, ter opvroolyking van den
			 jongeheer Flodoard die te Rome was en daar heette te schilderen. Tot amuzement
			 ook van neef Griekel te Leiden. En om de vriendschap te cimenteeren met de
			 familie Pruikers, óók lieden in 't best van hun fatsoen. Na 't
			 eerbiedig aanhooren van veel leerstelsels over de ware manier om 'n brief
			 overteschryven, ging Wouter dapper aan 't werk. Hy keek niet op, kopieerde
			 letter voor letter, woord voor woord, zin voor zin, en... netjes! Z'n werk leek
			 op 'n gravure. Hy volbracht dus alweer zoo goed mogelyk z'n naastbyliggend
			 plichtje. Maar wel verwonderde het hem dat de heer Leon Kopperlith,
			 surnumerair by de Landelyke Inkomsten en Kultures in de afdeeling Tjanjor,
			 residentie Preanger Regentschappen, op het eiland Java, in Nederlandsch
			 Indie - aldus onderteekent die verre jongeheer 'n brief aan z'n moeder, die
			 niets vreemds vond in deze zotterny - wel bevreemdde het hem dat die voorname
			 persoonlykheid zooveel taal- en spelfouten maakte. En... iets anders nog. Hy
			 voelde zich eenigszins beleedigd - meer dan door die boodschappen! - dat men
			 hèm al die fouten te kopieeren gaf... tot oefening in briefstyl.
		  
		  Er bestond nòg iets dat hem zeer begon te hinderen. Maar dit
			 kon Leon niet helpen. Hy had 'n vreeselyken honger.
		
		
		  1208.

		  Slechts zeer zelden verwaardigde zich de oudeheer des morgens op 't
			 kantoor te komen, d.i. vóór den toenmaligen beurstyd en 't daarop
			 volgend middagmaal. Het scheen dat-i zich dezen keer wat vroeger dan gewoonlyk
			 naar beneden had laten dryven door de verveling, een euvel waaraan hy zich
			 twaalf uren in 't etmaal schuldig maakte, jaar-in, jaar-uit. Hoe zou 't anders
			 kunnen? De man was leeg. Misschien herinnert zich de lezer 't portret van den
			 baron Van Een-en-ander, dat ik tentoonstellend aan den wand hing in m'n
			 ‘Specialiteiten.’ Ookdaar schetste ik een nietig wezen.
			 Welnu, zoo'n Een-en-ander-baron is by den hier bedoelden Kopperlith
			 vergeleken, 'n ware Humboldt, 'n Kroesus naar den geest. Die oude baron
			 beteekende zeer weinig, omdat-i slechts... een-en-ander was. Kopperlith
			 senior was nòch 't een, nòch 't ander. Hy was niets.
		   
{==13==} {>>pagina-aanduiding<<}
 
		  Z'n komst op 't kantoor werd altyd, door Pompile vooral, met weerzin
			 gezien, omdat hy - voor-zoo-ver er inderdaad iets te doen viel - de bedienden
			 van 't werk hield door z'n eindeloos gebabbel. Dit was, vooral nà den
			 middag, zeer hinderlyk, en Wouter's menschenkennis had dan ook weldra
			 gelegenheid zich uittebreiden tot het besef hoe zekere lieden byzonder grappig
			 worden als ze goed gedineerd hebben. Doch ook in den ‘stillen tyd’
			 in 't saizoen dat z'n botanischen naam aan de cucurbitaceën
			 ontleent, zagen de jongeheeren den oorsprong van hun bestaan liever vertrekken
			 dan komen. Door overmaat van opgeblazenheid namelyk, meende hy in zekere buien
			 niet noodig te hebben den toegang tot z'n hoogheid zoo angstvallig te
			 versperren als sommige anderen, en deze noodlottige waan verleidde hem soms -
			 vooral nà tafel! - tot inbreuk op 't decorum van het kantoor. Dit
			 beviel de jongeheeren niet, zy die in de bespottelyke gemeenzaamheid van
			 ‘papa’ een element van bederf meenden te ontdekken voor 't verheven
			 standpunt dat zy wilden blyven innemen. Wie 'n zuiver muzikaal gehoor had, kon
			 altyd in den toon dien de jongeheeren terstond na 't vertrek van
			 ‘papa’ aansloegen, duidelyk zekere scherpte waarnemen, waaruit men
			 verstaan kon: ‘denk nu vooral niet dat je geen bediende bent omdat papa
			 zich zoo met je gekompromitteerd heeft. Het: ‘je moet eens zoo goed
			 wezen’ van Pompile klonk dan waarlyk komisch, juist omdat z'n
			 links-gedragen hoogheid zoo kluchtig afstak, by de laagte der sfeer waarin
			 hyzelf zich bewoog. Zeker bezat hy één hoedanigheid van 'n groot
			 man. Déze, dat niets hem te klein was. Om nu echter wezenlyk-groote
			 mannen niet te-schande te maken door dezen schyn van verwantschap, behoort men
			 zich te haasten er bytevoegen dat hem alles te groot was, behalve het
			 allerlaagste. We vernamen reeds hoe hy den stuiver waarmede hy 'n
			 briefbesteller paaide voor 't verzaken van z'n plicht, niet wilde doen drukken
			 op de ‘zaken’ waarin hy 'n vierde aandeel had, terwyl-i als
			 aanstaand mede-erfgenaam ter-zyner-tyd slechts voor 'n geringer deel zou
			 betrokken zyn in 't wel of wee van ‘huishouden.’ En veel hooger dan
			 Pompile stonden de andere leden der familie Kopperlith niet, noch in kennis,
			 noch in verstand, noch in hart.
		  
		  Het spreekt vanzelf dat Wouter - in 't oordeelen nog altyd belemmerd
			 door naïveteit - dit alles niet dan zeer langzaam opmerkte. In-den-beginne
			 nam hy zich z'n eigen verwondering kwalyk. Hoe trager evenwel z'n oordeel zich
		  	ontwikkelde tot overtuiging, hoe dieper deze overtuiging ge-
{==14==} {>>pagina-aanduiding<<}
worteld
			 werd. Aanvankelyk voelde hy slechts z'n nieuwsgierigheid geprikkeld. Telkens
			 echter werd er 'n nieuw hoekjen opgelicht van de gordyn die de Maatschappy - of
			 het nietig onderdeel er van dat hy nu te beschouwen kreeg - tot-nog-toe voor
			 z'n oogen bedekt hield. Langzamerhand ging deze nieuwsgierigheid in verzadiging
			 over, weldra in minachting, en daarna in verachting en walg, waaruit ten-slotte
			 de hoogmoed voortkwam die 't doel van ons streven moet zyn. Maar zoo ver zyn we
			 nog niet. Op dit oogenblik begint hy juist z'n derde afschrift van den fameuzen
			 brief des zeer jongen heers Leon. Daarin kwam 'n vertelling over zeker
			 feestmaal voor, waarin de auteur beweerde te hebben deelgenomen. Daar was veel
			 gedronken, gegeten en... och, Wouter had zoo'n honger! Hy kende het dokument nu
			 van-buiten, en schreef werktuigelyk voort, niet zonder te luisteren naar alles
			 wat er gesproken werd door de ‘heeren van 't kantoor.’ Maar dat de
			 honger hem vreeselyk plaagde, is de waarheid. Als ooit ‘de handel’
			 hem aan ‘brood’ helpen zou, moesten de zaken zeer veranderen!
		  
		  Wat de luistervink al zoo te weten kwam, zal ik meedeelen in 't
			 volgend hoofdstuk, waarschynlyk niet zonder kommentaar.
		
		
		  1209.

		  De lezer zal wel reeds hebben opgemerkt - en misschien niet zonder
			 eenig medelyden met den auteur - dat er onder al de personen die ik in dezen
			 kring ten-tooneele voer, geen enkel slecht mensch voorkomt, althans niet in den
			 zin dien wy gewoonlyk aan dit woord hechten. Het is zoo. Al die sujetten vallen
			 niet in de termen van welk artikel ook uit het Wetboek van Strafrecht,
			 noch zelfs van policie-keur.
		  
		  De oude Dieper zou geen kind te vondeling leggen, al was 't een
			 voorbarige spruit van z'n eigen dochter geweest. Wilkens maakte reeds sedert
			 ruim 'n halve eeuw zich niet schuldig aan belletjes-trekken, en ik kan den
			 lezer verzekeren dat ook de drie stuivers die er te-kort kwamen in z'n
			 ‘kleine kas’ niet in zyn zak waren overgegaan. Eugène
			 vermaakte zich wel met de booswichten in die fransche romannetjes, maar verder
			 ging z'n verkeer met zulk onfatsoenlyk gezelschap niet. In z'n gedrag geleek hy
			 wel volstrekt niet op de deugdhelden in die boeken - wat ik verstandig vind -
			 maar toch, hy vermoordde nooit iemand. Zelfs verleidde hy geen meisjes welker
			 eer den prys van 'n halven dukaton te-boven ging. Dit was 'n principe van hem.
			 Hy was dus wat men 
{==15==} {>>pagina-aanduiding<<}
 gewoon is te noemen: van onberispelyk zedelyk
			 gedrag, en zou - wat dit betreft, en nu eens geen acht-slaande op den
			 gerekwireerden ‘lust in werken’ - best geschikt zyn geweest voor de
			 betrekking van winkeljongetje by m'nheer Motto. De oude Gerrit was 'n
			 pruttelaar, maar overigens bestond z'n grootste fout - op de rhumatiek na - in
			 't koketteeren mèt die rhumatiek, 'n begaafdheid die hem alleraardigst
			 te-pas kwam om nu-en-dan 'n boodschap voor den jongeheer Pompile uittewinnen.
			 En ook deze leverde geen bruikbare vlek in de eentonige schildery van 't
			 gewone. Gelukkig dus dat ik geen romanschryver ben! Hoe immers zou ik 't
			 aanleggen, om straks wat licht te doen uitkomen by zoo weinig bruin? By zoo'n
			 totaal gemis van 't krimineel-zwarte? Wie zou helder blinkende deugd kunnen
			 schilderen op zoo'n vaalgryzen grond?
		  
		  Neen, neen, dat gaat niet! Al moest dan de heele deugd achterwege
			 blyven - ik zweer er niet op dat dit het geval wezen zal! - dan toch...
			 vanhier, vanhier, gy die meent 'n roman te halen uit den huize
			 Kopperlith!
		  
		  Als ik 'n romanschryver was, zou m'n taak ligter zyn. Dan immers had
			 ik slechts den gek Wilkens te verdoopen in 'n bandiet, hem 'n roovermantel van
			 diemet en shirting om den schouder te slaan, z'n kantoortjen onder de
			 stoep te veranderen in 'n spelonk vol doodsbeenderen en geronnen bloed, z'n
			 kadetjes in zakpistolen, z'n pedante praatjes in moord- en wraakschreeuwende
			 tooneelkrankzinnigheid. Niets gemakkelyker dan dat alles, maar... 't is nu
			 eenmaal bepaald dat m'n taak zoo eenvoudig-akelig niet wezen zal. Want... 'n
			 romanschryver ben ik niet!
		  
		  Ware ik 'n romanschryver... zeker, dan liet ik de draadpoppen myner
			 chinesche schimmen elkaar den nek omdraaien tot vermaak en zielestichting van
			 den lezer. Dan ware reeds lang de lyvige Hersilia op-weg naar
			 Gretnagreen, met den ouden Dieper en de kas... de groote. Want in die
			 van Wilkens kwamen nog altyd de drie stuivers te-kort, die volstrekt noodig zyn
			 om sous d'autres climats zalig te wezen met 'n verboden geliefde. Ware
			 ik romanschryver... dan boezemde ik den teederen Pompile yverzucht in, tegen 't
			 allerjongst kantoormannetje dat zich, één halven dag nog slechts
			 in funktie reeds verstout had integaan tot z'n vrouws zykamer! Ware ik
			 romanschryver... dan liet ik den achtenswaardigen hoofddader van 't wanbedryf:
			 Ouwetyd & Kopperlith, bekneld raken tusschen twee olievaten, woedend
			 allebeî over de zoo 
{==16==} {>>pagina-aanduiding<<}
 sarrend te-kyk gedragen persifflage
			 hunner smeerige welgedaanheid... 
		  
		  Maar, helaas, 'n romanschryver ben ik niet! Ik kan van al die
			 menschen niets anders maken dan wat zy inderdaad waren: niemendal! Is 't niet
			 treurig voor my, gedoemd te zyn tot schilderen met zoo weinig kleur? Welke
			 lezer zal tevreden wezen, wanneer ik alles wat 'n boek lezenswaard maakt -
			 uitdrukking, styl, schryfmethode, en... inhoud nog boven dien op den koop toe -
			 wanneer ik me veroorloofde dat alles te borgen van Gerrit Sloos, en my te
			 bepalen tot 'n bondig:
		  
		  - Je kunt me gelooven, Pieterse, ik ben 'n oud man, en jy 'n
			 jonk borssie, maar... wat ik je zeg: 't is allemaal wind en 'n engelsche
			 notting!
		  
		  Sloos had nog 'n andere uitdrukking, die hem zeer scheen te bevallen
			 omdat ze, naar-i meende, de zaak even duidelyk en eenigszins tooneelachtiger
			 voorstelde. Hy leefde in den eersten bloeityd van Kotzebue, en laafde gedurende
			 al z'n vele boodschappen zyn kunstzin aan de tooneelbriefjes die de opvoering
			 van Armuth und Edelsinn aankondigden. De hollandsche
		  vertaler had dit laatste woord als in ons land minder gangbaar beschouwd, en
		  doopte dus dat tooneelstuk met den meer hollands-klinkenden titel:
		  Armoede en Grootheid. Onze Gerrit had wel dien naam diep
		  in z'n geheugen geprent, doch - eenigszins tegen de bedoeling van schryver en
		  vertaler - in den zin van: kalen bluf. Ieder is de uitlegger van z'n
		  eigen woorden, en indien de oude Sloos nog leefde... 
		  
		  Komaan, z'n engelsche notting is mooier. En z'n wind ook. De
			 oudeheer was 'n neerbuigend-winderige notting. Eugène's
			 notting-wind woei naar-binnen. Pompile was 'n notting met
			 kinderachtigen wind.. De notting van Wilkens suisde en blaasde
			 ploertig-pedant. De oude Dieper... hm, 'n volslagen notting was deze
			 niet, maar toch, de wind die daarby zou behoord hebben, was hem niet
			 geheel-en-al vreemd. Hy bewaarde dien voor huis- en buurtgebruik. Zoodra hy,
			 van 't kantoor komende, de brug bereikte die den Jordaan waar-i woonde
			 afscheidt van deftiger buurt, liet-i zyn wind los. Op die brug rekte hy
			 hals en lenden eenige duimen uit. Hy richtte zich met zekere fierheid omhoog -
			 op 't horloge-n-af, altyd kwart over vieren - gaf aan longen, armen en beenen,
			 aan gezichts- en nekspieren, de zoolang ontbeerde vryheid weder, en kuchte dat
			 de Jordaan er van daverde. Die kuch was 'n 
{==17==} {>>pagina-aanduiding<<}
 jerichoosch
			 trompetgeschal dat schetterend verkondigde: ‘de Kopperlith van
			 déze buurt ben ik!’ Jammer dat de ware bezitters van dezen
			 roemruchtigen naam zich nooit verwaardigden hun voeten in die gemeene wyk te
			 zetten. Want als eens onze Dieper in zoo'n huisbui van overmoedige handlichting
			 den oudeheer had ontmoet, of den jongeheer Pompile, of den jongeheer
			 Eugène... tot groot nadeel van den Jordaan, nu ja, maar... dan had
			 ik 'n natuurtooneel te beschryven gehad, en in deze hoofdstukken iets
			 anders te schetsen dan één doorgaande nietigheid!
		  
		  Waarheid blyft het echter, dat Wouter in zóó'n kring
			 'n paar van z'n ‘Lehrjahre’ moest doorbrengen... 
		  
		  Fancy had gelyk!
		  
		  Hy moest leeren dat er in onze kleine wereld heel iets anders dan
			 ridders, roovers en reuzen te bestryden valt. Dat er heel wat schooners moet
			 veroverd worden dan betooverde kasteelen, heel wat grooters dan werelddeelen.
			 Dat de adelyke kampvechter zich moet toerusten met geheel àndere wapenen
			 dan zwaard, lans en Edelsinn, om niet ondertegaan in den stryd tegen 't
			 geboefte. Wouter moest zich leeren verdedigen tegen 't kleine.
		  
		  Dit nu gelukt byna allen, omdat weinigen daartoe te hoog staan. Maar
			 te-gelyker-tyd was hem opgedragen het groote in 't oog te houden... rein te
			 blyven by aanraking met vuil... buigend en bukkend niet te breken... steeds
			 gereed te staan tot krachtig opspringen als 'n gebogen veêr... te-midden
			 van zooveel smetstof gezond te blyven... in één woord: steeds
			 zichzelf te zyn. Dit gelukt weinigen!
		  
		  Thema van dezen bundel, en in zekeren zin van de geheele
			 Wouter-geschiedenis:
		
		
		  1209a.

		  Een parelduiker vreest den modder niet.
		
		
{==18==} {>>pagina-aanduiding<<}
 
		  Schetsen uit onwelriekende streken van zekere wereld beneden
			 de oppervlakte der zee, waarby men, o.a. ‘een man als U,
			 m'nheer!’ te aanschouwen krygt. Ook de jongeheer Pompile blyft
			 voortgaan zich te vertoonen in al z'n geurige beminnelykheid van verstand en
			 hart.

		  1210.

		  De lezer herinnert zich den indruk dien pater Jansen's eenvoudige
			 taal op Wouter gemaakt had. Niet geheel-en-al ongelyk dááraan nu
			 was z'n bevreemding over den aard der gesprekken op het kantoor. Doch... er
			 bestond verschil. Wel sprak ook pater Jansen geheel anders dan hy zich had
			 voorgesteld, maar er blonk iets zoo liefelyk-goedaardigs in z'n onderhoud door,
			 dat Wouter den moed niet had iets in hem aftekeuren. Al was onze leerling in
			 menschenkennis en menschkunde nog niet ontwikkeld genoeg om intezien hoe hoog
			 het waar-menschelyke boven het vals-goddelyke verheven is, toch
			 zou in dit geval z'n smaak al zeer spoedig den weg hebben gewezen aan z'n
			 oordeel. Om nu evenwel zelfs den braven Jansen niet meer te geven dan hem
			 toekomt, moeten wy wel onthouden dat Wouter's kennismaking met dien eenvoudigen
			 geestelyke vergezeld ging van 'n boteram, terwyl het kantoor van de heeren
		  	Ouwetyd & Kopperlith niet de minste by-
{==19==} {>>pagina-aanduiding<<}
komende omstandigheid
			 aanbood die verlokkend werkte op de beoordeeling van 't verhandelde. Geen onzer
			 is in-staat den oorsprong van z'n indrukken nauwkeurig te bepalen, noch met
			 juistheid het aandeel te schiften dat velerlei invloeden uitoefenen op ons
			 oordeel. De kennismaking met het stukje nieuwe wereld waarin Wouter aanving
			 zich te bewegen, ging vergezeld van zulke onaangename byzaken, dat-i moeite zou
			 gehad hebben de gesprekken die hy aanhoorde schoon of belangryk te vinden, al
			 hadden de sprekers Bilderdyk's 
			 Floris gerepeteerd, of 'n preek opgezegd. In-plaats
			 van de gulle ontvangst die hem was te-beurt gevallen by Vrouw Claus, voelde hy
			 zich geplaagd door 'n onbevredigden eetlust die hand-over-hand toenam.
			 Bovendien... komaan, we zullen 't woord dat niet gaarne uit m'n pen vloeit, in
			 den mond leggen van de sprekende personen-zelf, die niet te goed zyn voor 't
			 platste:
		  
		  - Zeg eens, Dieper, vindje niet dat het hier erg stinkt? vroeg de
			 oudeheer met roerende vertrouwelykheid.
		  
		  De plichttrouwe boekhouder toonde zich deze neerbuiging ten-volle
			 waard. Hy volbracht de by zulke gelegenheden voorgeschreven hand- en
			 voetgrepen: pen in de gleuf van 't opgeslagen boek... één stap
			 achteruit... de handen gewreven, en:
		  
		  - Ja, m'nheer, 't stinkt hier wel... 'n beetje.
		  
		  Dat ‘beetje’ was kostelyk. Het moest er volstrekt by, om
			 't gelyk-geven aan m'nheer Kopperlith niet te doen ontaarden in 'n vermetele
			 aanranding der eer van m'nheer Kopperlith's kantoor. Zoo zeilt de wyze tusschen
			 twee klippen door!
		  
		  - Ja, ja, papa, bevestigde Pompile, 't stinkt hier heel erg. Dat
			 komt van de grachten, niet waar, Dieper?
		  - Zeker, jongeheer, 't komt van de grachten... 
		  
		  En, alsof deze betuiging niet voldoende was om den jongen patroon
			 tevreden te stellen, bezwoer de boekhouder deze meening met de plechtige
			 woorden:
		  
		  - Ik heb de intieme fiktie, m'nheer, dat het alleen van de
			 grachten komt!
		  - Ei? vroeg of zei m'nheer Kopperlith.
		  - Ja, m'nheer! En... 't is zoo'n... modderlucht, vindt u niet?
		  
			Dieper had zeer gerust de kwalifikatie 'n paar graden on-
{==20==} {>>pagina-aanduiding<<}
fatsoenlyker
			  kunnen inrichten, zonder te-kort te doen aan de waarheid. Maar
			 bégueule stiptheid in omschryving was minder z'n zaak, dan 't
			 reinwasschen van m'nheer's kantoor van àl te onwelriekenden blaam. Op
			 gelyke wys had Gerrit dien ochtend het even laag gelegen magazyn in bescherming
			 genomen door de schuld op de riolen te werpen, al geschiedde dit dan niet
			 zoozeer uit diplomatie, als wel om den nieuwen jongste-bediende een blyk van
			 z'n scherpzinnigheid te geven. Misschien ook was 't Gerrit alleen om 'n praatje
			 te doen, een bodem waarop veel onbekookte meeningen groeien. In-zoo-verre
			 echter moet ik zoowel Dieper als den knecht volkomen gelyk geven, dat de beide
			 lokalen die thans in zoo slechten reuk stonden, misschien welriekend zouden
			 geworden zyn wanneer men ze had overgeplaatst naar 'n lusthof op den Hymettus.
			 Maar in zoo'n lusthof lagen ze nu eenmaal niet.
		  
		  - Als jeluî de ramen wat opschooft? stelde de oudeheer met
			 bescheiden weifeling voor.
		  
		  - O né, papa! Volstrekt niet, papa! Dat kan niet, papa! Ik
			 zal u zeggen, papa... vooreerst, Dieper kan niet tegen tocht, papa! Niet waar,
			 Dieper?
		  
		  Dieper betastte z'n hoofd:
		  
		  - Zinkings, m'nheer! Allemaal zinkings!
		  - En dan, papa, als we hier versche lucht binnenlaten, dan komt er
			 dadelyk zoo'n fameuze stank in van de binnenplaats, papa!
		  
		  Meer afdoende reden om ‘versche lucht’ buiten te
			 sluiten, zal wel nooit gegeven zyn. De oudeheer berustte dan ook in de zaak, en
			 Pompile die gelegenheid zag de verpeste atmosfeer te gebruiken als bondgenoot -
			 niets was hem ooit te gering! - en als middel om z'n doel te bereiken met de
			 Pleiers en de Hockers en de Kruckers, bracht zeer handig
			 het gesprek op iets anders.
		  
		  - De zaak is, papa, dat u behoorde buiten te wezen in Juli. Niet
			 waar, Dieper?
		  
		  - Zeker, jongeheer, zeker! Ja, m'nheer, een man als U,
			 m'nheer, behoorde reeds lang buiten te wezen!
		  
		  Het glimlachje dat de oudeheer Kopperlith by deze gelegenheid liet
			 opgaan over de boozen en goeden van z'n kantoor was goud waard. Toch niet om de
			 zeldzaamheid, want 
{==21==} {>>pagina-aanduiding<<}
 Dieper kon het te-voorschyn roepen zoo dikwyls
			 hy verkoos met 'n allergoedkoopst: ‘een man als U, m'nheer!’
			 Maar hy was te bekwaam in z'n specialiteit van perpetueel ondergeschikte, om de
			 kitteling van z'n streelen aftestompen door overvoer. Meer dan tweemalen daags
			 zeide hy 't niet. En gewis ook zóó veel keeren kon m'nheer
			 Kopperlith het verdragen zonder op 't afgryselyk denkbeeld te komen dat z'n
			 boekhouder hem voor gek hield. Neen... Dieper had verder kunnen gaan,
			 waarachtig! Maar de man was 'n vriend van 't gemiddelde, een vyand van
			 overdryving, matig, sober en ingetogen, tot in z'n flikvlooiery toe. Bovendien,
			 er was inderdaad geen element van bespotting in de hulde die hy vry periodiek
			 neerlegde op 't altaar van de Kopperlithsche hoogheid. Z'n opblazen by 't
			 betreden van de buurt die hyzelf bewoonde, had volstrekt niets te maken met de
			 gemoedsstemming die inderdaad de zyne was zoodra hy den gewyden grond der
			 Keizersgracht betrad, waar 't zoo heel erg... 'n beetje stonk. Hy huichelde
			 evenmin als de bulhond die, wild en onhandelbaar onder z'n gelyken en by
			 vreemden, zich deemoedig kruipend neerstrekt voor de voeten van z'n
			 meester.
		
		
		  1210a.

		  Oppervlakkige ziel-ontleders denken gewoonlyk veel te spoedig aan
			 huichelary, wanneer zy iemand ongelyk zien aan zichzelf. Juist deze ongelykheid
			 is by zeer velen de strenge konsekwentie van allergewoonste
			 karakterloosheid.
		
		
		  1211.

		  Ook Dieper hield er 'n wezen op na, dat tienmaal in de week 'n
			 fleemerig: ‘een man alsU, m'nheer Dieper!’ by hem plaatsen
			 kon, en... op-straffe van ongenade, plaatsen moest. De majesteit waarmee
			 de oude boekhouder in zyn huis om z'n sloffen riep, of 'n ketel
			 saliemelk bestelde - zoo byzonder goed tegen de ‘zinkings’ - was
			 nauw verwant aan 'tzelfde hondenkarakter dat hem zou hebben genoopt de
			 pantoffels van ‘m'nheer’ te kussen, wanneer dit blyk van
			 rechtgeaarde boekhouwery mocht gevorderd worden.
		  
		  Uitdrukkelyk herhaal ik de betuiging dat we hier, in-weerwil van dat
			 alles, geenszins te doen hebben met ‘slechte menschen’ in gewonen
			 zin. De lezer die diefstal, moord of doodslag verwacht, zal zich bedrogen
			 vinden. Byna zou ik durven zeggen dat de figuren die ik in deze afdeeling der
			 Wouter-geschiedenis ten-tooneele voer, te laag stonden voor eigenlyke
			 misdaad. Doch ook dit zou alweder niet korrekt 
{==22==} {>>pagina-aanduiding<<}
 uitgedrukt zyn.
			 (13) Eigenlyk misdadig waren ze wèl. Ze
			 waren het slechts niet in den oneigenlyk-uitsluitend officieelen zin
			 dien men aan dit woord hecht. Laat me dan m'n bedoeling eenigszins duidelyk
			 maken door de betuiging dat al die personen zyn ten-grave gegaan zonder ooit in
			 kompromitteerende aanraking met Policie of Justitie geweest te zyn. Iets
			 fraaiers mag ik er niet van zeggen.
		  
		  - Een man als U, m'nheer, moest al lang buiten wezen, niet
			 waar, jongeheer?
		  - Ja, papa. 't Saizoen gaat voorby, papa!
		  - Dat is waar, Pompile. Maar... als mama niet reizen kan... wat
			 zullen we 'r aan doen? Ik hoor van Gerrit dat mama weer heel erg is, byzonder
			 erg, Pompile!
		  
		  Dit had hy van ‘Gerrit’ vernomen. De onnoozele lezer die
			 nooit te logeeren werd gevraagd aan 't hof van Spanje, en dus niet ingewyd kan
			 zyn in de verheven etikette van zoo'n Kopperlithsche huishouding, is misschien
			 verwonderd dat 'n man bericht van den gezondheidstoestand zyner vrouw ontvangt
			 door bemiddeling van den knecht. Men bedenke dat - op 'n kleine uitzondering
			 na, die straks zal gemeld worden - slechts zeer weinige stervelingen toegang
			 hadden tot de suite, waar ‘mevrouw’ huisde, sliep, ziek was,
			 at en dronk, enz. Daar was 'n ‘juffrouw’ die haar gezelschap hield,
			 en 'n kamenier voor 't aan of uitkleeden, en 't optooien. Want... opgetooid
			 wèrd ze. Doch zie, deze beide mynslavinnen waren niet sterk genoeg om 't
			 logge schepsel uit haar bed op den rolstoel te helpen, waarmee ze naar 't
			 voorvenster van de ‘zykamer’ moest gekruid worden. Jaren geleden
			 reeds was er over deze zwarigheid 'n kantoor- en familieraad belegd, met den
			 kanonieken uitslag dat de ook toen reeds niet jeugdige Gerrit zou worden
			 beschouwd als geslachteloos, 'n vereerende onderscheiding die hem 't recht van
			 toegang tot den harem verschafte. Men bedenke dat het er donker was, en de
			 sultane sedert lang grootmoeder. Deze regeling omtrent Gerrit voldeed te-meer
			 aan den eisch, omdat zy samenviel met de voortdurende noodzakelykheid om hem
			 met boodschappen te belasten. Gedurende Wouter's wittebroodsweken pynigde hem
			 telkens z'n wanbegrip, wanneer een der meiden of de kamenier Gerrit kwamen
			 zoeken met de onheldere toelichting: ‘'t is, weetje, om mevrouw te
			 kruien... ze wil er uit’ of ‘ze wil er in.’ Ook begreep-i
			 niet volkomen wat er bedoeld werd met den roep: ‘Gerrit, mevrouw's boeken
		  	ruilen!’ Maar dit alles helderde zich weldra op. Dat eeuwige boeken-
{==23==} {>>pagina-aanduiding<<}
ruilen
			 stond inverbandmet haar verveling. Ze was geabonneerd in drie
			 leesbibliotheken te-gelyk, en verslond al wat daarin fransch was. Dat er noch
			 door haar, noch door wien ook van de andere familieleden ooit 'n penning
			 besteed werd om 'n boek te koopen, spreekt vanzelf. Van 'n bibliotheek
			 was geen spoor in den huize Kopperlith! De ‘heeren’ meenden dat
			 zoo-iets behoorde by geleerdheid, 'n eigenschap waarvoor zy allerfatsoenlykst
			 den neus optrokken.
		  
		  Wat overigens die geheimzinnige suite-kamer aangaat, het is
			 te veronderstellen dat ze weleens bezocht werd door Pompile en Eugène
			 ook, wanneer deze jongeheeren hun: ‘broodje gingen eten by mama’
			 maar overigens waagde zich daarin vóór het uur van 't middagmaal,
			 geen schepsel. Dan namelyk, maar ook dan eerst, kon de oudeheer z'n
			 huwelyksgeluk 'n uurtje te zien krygen. Z'n vurige drift om voor dat oogenblik
			 iets te vernemen van de wyze waarop zy den nacht had doorgebracht, kon alleen
			 door Gerrit bevredigd worden, en deze ontleende alweer aan deze byzonderheid
			 zeker gewicht, dat hy zeer handig wist op de schaal te leggen in z'n eeuwigen
			 gezagstryd met: ‘die Wullekes!’ De manier waarop hy 't aanlei om
			 z'n welkome voorwendsels tot dienstweigering toetepassen, is niet moeielyk te
			 raden. Zoodra de wyze kantoorheer iets gelastte dat den kantoor- en huislooper
			 niet aanstond, moest deze juist ‘boekenruilen voor mevrouw’ 'n
			 ultima ratio die Wilkens niet dan schoorvoetend aandurfde. En, als:
			 ‘mevrouw straks misschien zou moeten gekrooie worden’
			 verzonk de autoriteit van den gehaatten onder-chef in 't peilloos Niet,
			 juist waar Gerrit ze gaarne zag om ze op z'n gemak uit het oog te
			 verliezen.
		
		
		  1212.

		  - Zieje, Pompile, als mama zoo erg is, zoo heel erg.., wat zullen we
			 doen? Ik kan toch niet in m'n eentje, naar Groenenhuize! Wat zeg jy,
			 Dieper? Ik zou me daar vervelen, denk je niet?
		  - Zeker, m'nheer, ik ben zeker dat m'nheer zich daar vervelen zou.
			 M'nheer zou daar zoo... heelemaal alleen zyn, niet waar?
		  - Nu ja, papa, dat's waar, maar... 't saizoen gaat voorby. Ik kan u
			 verzekeren, papa, dat er geen enkele fatsoenlyke familie meer in de stad is,
			 wat je noemt: 'n fatsoenlyke familie! Wat zeg jy, Dieper?
		  - Zeker, jongeheer, er is geen enkele fatsoenlyke familie
			 
{==24==} {>>pagina-aanduiding<<}
 meer in de stad, dàt is waar.
		  - Ziet u, papa? En als mama niet zeer spoedig resolveert... zal ze
			 nog veel zieker worden. Dat heeft de dokter ook gezegd, niet waar, Dieper?
		  
		  Hm! Wat zou de boekhouder zeggen? Hy kon toch in-gemoede de meening
			 niet bevestigen van 'n dokter dien-i nooit had te zien of te spreken gekregen?
			 En ook de vreeselyke ziekte van mevrouw was aan de ‘heeren van 't
			 kantoor’ slechts zeer schemerachtig bekend, want de half-vertrouwelyke
			 ontboezemingen van Gerrit weken weleens 'n beetje van z'n officieele berichten
			 af, 'n byzonderheid die oplettende hoorders en lezers ook nu-en-dan in andere
			 kringen kunnen waarnemen. Ook de betrekkelyke duisternis der onwetendheid
			 omtrent mevrouw's zeer voorname kwalen zou in diepen nacht zyn overgegaan,
			 wanneer men by die heeren gevorscht had naar bekendheid met de mevrouw-zelf. Zy
			 was in hun oog de zeer letterlyk-etymologische uitdrukking van 't
			 solemneele: men zag haar éénmaal 's jaars, op den eersten
			 Januari. Op dien dag namelyk werden Dieper, Wilkens, en later ook Wouter, door
			 een der ad hoc gekommitteerde jongeheeren plechtstatig door den
			 bovengang in de suite geleid, waar ze dan konden wachten totdat mevrouw
			 door haar gezelschapsjuffer het sein liet geven dat ‘de heeren’
			 mochten binnentreden in de eeuwige zykamer. Schryvers van middelmatige
			 konscientie zouden allicht uitstrooien dat ze daar werden toegelaten tot den
			 handkus, maar wie eerbied voor waarheid heeft, zal ten-allen-tyde verzekeren
			 dat de plechtigheid niet zóó ver ging. Dieper wenschte by deze
			 gelegenheid: ‘ook namens de andere heeren, aan mevrouw... des Hemels
			 besten zegen, en... bestendig welzyn.’ Ze was er mee tevreden, en zei dat
			 ze 't vandaag zoo byzonder erg ‘op’ haar zenuwen had, en dat het
			 zeker van 't weer kwam. Nadat dit door Dieper beaamd was - met 'n buiging, want
			 z'n welsprekendheid was òp - kon men de zaak als afgeloopen beschouwen.
			 De gezelschapsjuffer opende een der dubbeldeuren van de suite, en de
			 ‘heeren’ verlieten ruggelings de ‘zykamer van mevrouw.’
			 Dieper was dan gewoonlyk zeer warm, en kon niet altyd de schuld hiervan op 't
			 weer schuiven, want het vroor soms. En ook lag de oorzaak van die hitte niet in
			 de vermoeienis van de reis die zoo byzonder ver niet was, en maar weinig
			 inspanning vorderde. De plechtige exodus nam op 't kantoor 'n begin...
			 linksom, vyf treden in den ondergang... de keuken voorby, waar de meiden
			 stonden te lachen en te ginnegappen, vooral om 
{==25==} {>>pagina-aanduiding<<}
 't malle gezicht
			 van m'nheer Wilkens, daarop volgde een donker slakhuisvormig trapjen, en twaalf
			 korte schreden tot aan de deur van de suite... neen, neen, uit
			 vermoeienis van de marsch ontstond Dieper's verhitting niet! Doch al ware dit
			 anders, ik vraag of zoo'n kennismaking voldoende is om iemand in-staat te
			 stellen tot beoordeeling van de vraag of ‘mevrouw nog zieker worden zou
			 als ze niet spoedig naar buiten ging?’ En tevens: of men uit zoo'n bezoek
			 op nieuwsjaarsdag - en in die hitte nogal - voldoende gegevens putten kan om te
			 berekenen hoe de dokter mevrouw's toestand zou beoordeelen in 't hartje van den
			 komkommertyd? Maar de jongeheer Pompile had nu eenmaal Dieper's getuigenis
			 ingeroepen. Des boekhouders naastbyliggende plicht schreef dus voor, een
			 ‘intieme fiktie’ by-de-hand te hebben, die den jongeheer kon
			 dienen by z'n plannetjes, en dus:
		  
		  - Ja, ja, m'nheer, 't is zeker goed voor mevrouw, dat ze spoedig
			 naar Groenenhuize vertrekt, want ziet u - o, prachtsprong over 't
			 onbekend gezegde van den onbekenden dokter! - 't is zeker goed voor mevrouw,
			 anders... gaat de tyd van jonge doppertjes voorby!
		  - Ziet u, papa? Dàt is juist wat ik altyd zeg. Mama moet
			 absoluut naar buiten! 't Is voor mama niet langer in de stad uittehouden, niet
			 waar, Dieper?
		  - Juist, jongeheer! M'nheer, het is voor mevrouw in stad niet langer
			 uittehouden!
		  - Voor niemand, papa!
		  - Zeker, m'nheer, voor niemand!
		  
		  En hyzelf dan? En al z'n lotgenooten?
		  
		  - 't Water in de grachten ziet paars van den stank papa! Niet waar,
			 Dieper?
		  
		  Ook dit beaamde de getuige, en ditmaal met grondige reden van
			 wetenschap. Want hyzelf woonde in den Jordaan, waar de opgezamelde meststof
			 zich niet onbetuigd liet in dartele kleurspeling op 't water. 't Was juist 'n
			 buurt om nieuwe verfstoffen uittevinden.
		  
		  - Maar... Pompile, hoe krygen wy in-godsnaam mama de stoep af?
			 Dàt is de vraag!
		  - Juist, papa, dàt is het! Dàt's de zaak! Ik heb er
			 Flip over gesproken, Flip den kruier, papa!
		  - Hè?
		  - Ja, papa, den kruier! Met hun drieën zien ze geen kans
			 
{==26==} {>>pagina-aanduiding<<}
 mama de stoep aftedragen... 
		  - In 'n fauteuil, Pompile!
		  - Juist, papa, in 'n fauteuil! Weet u wat ze zeggen? Ze zeggen: 't
			 handt niet, omdat de trap van de stoep wat smal is, papa! En ze zouden mama
			 laten vallen, papa! U moet begrypen, papa, 't is lomp volk, papa!
		  - Maar... hoe dan?
		  - Flip, zei: als we mevrouw in 'n flinken leunigstoel hadden -
			 fauteuils kent zoo'n man niet, papa! - en dan 'n strop er om - om den
			 fauteuil, papa! - en dan... maar toen zei ik: met veel kussens, papa, weet u,
			 met héél veel kussens, dan zouden we... 
		  
		  Eugène trad binnen. Blykbaar was hy door z'n vader op
			 kondschap gezonden, of er iets met de oude koppige dame te bereiken zou zyn.
			 Doch ook hy bracht geen bevredigend antwoord mee.
		  
		  - En jy, Pompile, wat had jy dan bedacht?
		  - Wel, papa, 'n fauteuil... en mama daarin, met veel kussens, en dan
			 'n strop er om... om den fauteuil, Eugène! En dan... 't venster
			 open - Flip zei, 't kon best, maar ik zeg: met veel kussens, weet u, papa? - en
			 dan... 
		  - Ben je mal, Pompile, wou jyzelf nu mama 't venster uithyschen? En
			 zoo-even zei je... 
		  - O neen, Eugène, zoo meende Flip. Maar ik zeg: met
			 veel kussens, weetje? Maar... die kruiers zyn lompe menschen, en... ze rekenen
			 hoog. Al wat boven 'n dubbeltjesboodschap gaat... berekenen ze vreeselyk hoog,
			 papa! 't Weekbriefje - vooral als Gerrit styf van rhumatiek is, papa! - o, dan
			 is 't weekbriefje... fameus, papa! En daarom had ik gedacht - omdat we nu 'n
			 jongste-bediende hebben, ook - nu dacht ik... kyk, papa, we kunnen voor mama
			 die kruiers best missen. U weet misschien dat Gerrit weer styf van rhumatiek
			 is? Nu, dat's hetzelfde... maar Dieper heeft telkens briefjes te inkasseeren...
			 morgen 'n smeerig papiertje, niet waar, Dieper?
		  - Ja, jongeheer! Morgen 'n smeerig papiertjen in den Jodenhoek,
			 m'nheer, heel smeerig!
		  - Maar, Pompile, wat wou je dan met mama?
		  - Met veel kussens, papa! Dan wou ik vragen of Wilkens zoo goed zou
			 willen zyn - niet waar, Wilkens? - met dat jonge-mensch daar, aan 't windas te
			 gaan. Ziet u, papa, dan konden wy die kruiers missen... lomp volk! Maar... met
			 veel kussens, dit begrypt uzelf wel, papa! En, ziet u, papa,
{==27==} {>>pagina-aanduiding<<}

			 Eugène en ik, wy zouden... beneden staan, en... er goed naar kyken,
			 papa!
		  
		  Eugène bromde. Maar 't was karakteristiek dat niemand lachte
			 by Pompile's voorstel om - niet zonder terugzicht op zuinigheid - z'n moeder 't
			 venster uittehyschen aan 'n strop... om den fauteuil.
		  
		  - De buren!
		  - Juist, Eugène, de buren! Precies wat ik zeg! En daarom...
			 als we mama konden bewegen... 'smorgens vroeg... 
		  
		  By noorderzon alzoo! Wouter wist nog niet wat 'n windas was, en
			 dacht zich suf over de rol die hy zou te spelen hebben. Hy voelde reeds angst
			 by de bedenking of-i wel in-staat wezen zou by die gelegenheid z'n
			 naastbyliggende plicht te vervullen. 't Was hem 'n kleine verademing dat
			 Pompile's voorstel nog altyd niet gaaf werd aangenomen. Men scheen te
			 betwyfelen of ‘mama’ genoegen nemen zou met de vreemde lokomotie.
			 De oudeheer klaagde dat zy zéker weigeren zou als ze hèm verdacht
			 van de uitvinding.
		  
		  Hy iets uitvinden!
		  
		  - Wel, papa... u kan zeggen dat Flip de kruier het verzonnen heeft.
			 Dat kan u best zeggen, papa!
		  - Hm... ja... als nu by-voorbeeld de juffrouw dat aan mama
			 verzekerde?
		  - Dat zou zeker 't allerbeste wezen, papa. Maar... ik geloof dat wy
			 op die juffrouw niet best kunnen rekenen, papa! Weet u wat ze doet, papa? Ze
			 stookt!
		  - Zou je dat denken, Pompile?
		  - Ja, papa! Want, ziet u, anders had ze 'r al lang op aangedrongen
			 dat mama naar buiten ging, wat zeg jy, Dieper?
		  - Zeker, jongeheer, zeker! Anders had ze 'r al lang op
			 aangedrongen.
		  - Die nieuwe juffrouw is 'n gekkin, bromde Eugène.
		  - Mama is zeer met 'r tevreden, zei de oudeheer. Ze is zoo erg
			 fatsoenlyk, zegt mama, zoo heel erg fatsoenlyk. En... haar papa was prokureur,
			 Eugène!
		  - Ze heeft kale plekken op 't hoofd.
		  - Wel, wel, Engène!
		  - Dat kan my nu niet schelen, zei Pompile, als ze mama maar
			 wou overhalen om naar Groenenhuize te gaan, papa!
		  - Waar is Gerrit? vroeg de oudeheer.
		  - Styf van 't rhumatiek, papa! En morgen heeft Dieper 
{==28==} {>>pagina-aanduiding<<}

			 'n smeerig papiertje, niet waar, Dieper?
		  - Nu ja, maar als Gerrit nu eens - zonder dat het van ons kwam,
			 begryp je? - aan de juffrouw vertelde dat de kruier gezegd had... want zieje,
			 Pompile, als ik alleen ga, dan verveel ik me zoo! En... hoe met de keuken? Ik
			 kan toch niet te Haarlem in 'n restauratie gaan eten, als 'n kantoorbediende!
			 Wat zeg jy, Dieper?
		  - Zeker niet, m'nheer! Een man als U kan niet in 'n
			 restauratie gaan eten. Zeker niet!
		  
		  Diezelfde ‘man als U’ kon wel de hulp inroepen
			 van den kruier, en van den knecht, en van de gezelschapsjuffrouw, om z'n vrouw
			 te bewegen tot iets dat ze hardnekkig nalaten zou zoolang ze meende dat
			 hy er op gesteld was! En al die naaktheid mocht Wouter te aanschouwen
			 krygen! Geen van de sprekers kwam op het denkbeeld dat ze zich voor dien jongen
			 kantoorbediende vertoonden in 'n zonderling licht. Men ziet het, ook 't gemeene
			 heeft z'n naïveteit.
		  
		  Om overigens den belangstellenden lezer, die zich zeker al ongerust
			 maakt over den gezondheidstoestand van die ‘mevrouw in de zykamer’
			 wat moed intespreken, beroep ik me hier op zeker getuigenis van Gerrit, die
			 eenmaal aan Wouter deze vertrouwelyke mededeeling deed:
		  
		  - Je kunt me gelooven - ik ben 'n oud man, en jy 'n jonk
			 borssie - zy... eet te veel, en ze-n-is koppig en sagrineus: dàt is het!
			 Haar heele ziekte... komaan, ik zal 't je maar op z'n rond-hollandsch zeggen,
			 is wind en 'n engelsche notting! Maar zy... eet te veel. Zy... eet den
			 godganschelyken dag, dàt is het! Als ik haar dokter was, kreeg ze
			 niets dan één roggebroodjen in de week, en verder pompwater...
			 anders niets, wat ik je zeg!
		
		
{==29==} {>>pagina-aanduiding<<}
 
		  De auteur houdt 'n schoone verhandeling over den oorsprong
			 van sommige fatsoenlyke voornamen, en kruipt vervolgens tot in de nauwste
			 gaatjes de hoogheid na, van 'n ‘man als u, m'nheer!’

		  1213.

		  De oudeheer die tot-nog-toe had staan leunen tegen Dieper's
			 lessenaar, begon zich te vervelen. Of liever, hy kreeg lust de verveling die
			 hem kwelde en waarmee hy gewoon was ieder te plagen die met hem in aanraking
			 kwam, te doen veranderen van soort. By Dieper had de man 'n halfuurtje links
			 geleund... hy wou nu eens rechts leunen. Zoo wentelt zich de luiaard in z'n bed
			 om, like a door on its hinges, gelyk 
			 Shakespeare, meen ik, ergens zegt. Maar
			 onze emeritus-leeglooper had nog andere redenen dan zoo'n deur, om zich eens
			 omtekeeren. Het nieuwe kantoorbediendetje, hoe jong en onbeduidend ook, moest
			 doordrongen worden van 't besef der hoogheid van m'nheer Kopperlith. Hy naderde
			 alzoo sloffend den hoek, waar de hongerige Wouter nog altyd bezig-was zich door
			 't overschryven van Leon's epistel, bekwaam te maken voor den
			 ‘handel.’
		  
		  - En, mannetje, hoe gaat het nu eigenlyk met jou? Met je werk?
			 Schryf je wel netjes? Neen, neen, blyf maar zitten, blyf gerust zitten! Ik kom
			 maar even kyken, of je netjes 
{==30==} {>>pagina-aanduiding<<}
 schryft, weetje? En... klein, heel
			 klein, om de port. Want, mannetje... die brief gaat naar Rome.
		  
		  't Werd voor Wouter waarlyk tyd dat-i eens opkeek. Hy zou flauw- of
			 in-slaap gevallen zyn. Het woord Rome maakte hem eenigszins wakker. Hy
			 had iets geschreven dat heel naar Rome gaan zou, hy! God weet welke Paus
			 zyn schrift onder de oogen krygen zou! En zelfs... welke roover! En de stad
			 zelf! De stad van Caesar, van Romulus en Remus, van Numa Pomp... 't is waar
			 ook, waarom heette z'n hoogste onder-patroon: Pompilius?
		  
		  Dit kwam Wouter nooit te weten, maar ik wel. Zes-en-dertig jaren
			 voor hy zich deze historische handelsvraag voorlegde, bevond zich de egade van
			 m'nheer Kopperlith in de aangename noodzakelykheid een naam te bedenken voor
			 haren eerstgeborene. Hoe moest deze naam wezen? De onnoozele burgerman die met
			 Jan of Pieter meent te volstaan, om in vervolg van tyd z'n spruit te kunnen
			 onderscheiden van verwachte medespruiten, heeft geen begrip van 't gewicht dat
			 aan zoo'n vraagstuk uit 'n Kopperlitsch oogpunt gehecht wordt. In de
			 eerste plaats mag 't kind niet heeten zooals 'n gewoon kind. In de tweede,
			 derde... honderdste plaats moet de naam aanduiden dat... borg zyn voor...
			 doelen op... getuigenis geven van... sakkerloot, het is zoo moeielyk z'n kind
			 te doopen als men Kopperlith heet! De oppervlakkige beoordeelaar die geen
			 medelyden voelt met de krizis der aanstaande kraamvrouw, vergeet dat ze
			 méér te doen had dan rang ophouden. Dit is zoo moeielyk niet. Wie
			 inderdaad rang heeft, kan met Jan, Willem, of Hendrik volstaan. Maar op de
			 Kopperlith's rustte zwaarder taak. Ze moesten rang veroveren. Volgens oprechte
			 Pennewipsche klassifikatie behoorden zy ter-nauwer-nood tot de derde
			 onderklasse van zekere hoofdafdeeling die sedert anderhalf geslacht bezig-was
			 met de vruchtelooze poging om door sommigen voor byna-patriciërs te worden
			 aangezien. En deze ‘sommigen’ waren nog slechts povere
			 wapenkoningen, wier oordeel hoofdzakelyk gegrond was op keuken-leverantie.
			 Eén jongeheer Jan in de familie... en zelfs slachter of bakker
			 hadden den neus opgetrokken!
		  
		  Iets ànders dus! Moderne namen uit fransche romans begonnen
			 in 't gemeene te vallen. Mevrouw Kopperlith had eens 'n parasol gekocht in 'n
			 brusselsch winkeltje, en was bediend geworden door 'n jongen die antwoordde op
			 den roep: Alphonse! En onlangs was er 'n italiaansche
		  	schoor-
{==31==} {>>pagina-aanduiding<<}
steenveger opgehangen, die z'n grootmoeder vermoord had,
			 ofschoon hy zich verstoutte Teofilo te heeten. Opgehangen... 't zy
			 zóó! 't Vermoorden van die grootmoeder? Hoor eens, laat ons
			 billyk zyn. De geschiedenissen die ik verhaal, zyn lang geleden. Wie nu nog
			 bovendien zooveel jaren terugtelt als de ouderdom van den jongeheer Pompile
			 bedraagt, en daarby voegt de vele maanden gedurende welke z'n mama zich
			 inspande tot het vinden van een naam, verhoogd nog met den verloopen tyd sedert
			 dat ongeluk van die grootmoeder... hy komt gewis in de buurt der steenperiode.
			 Ik wil maar betoogen dat die oude vrouw nu tòch dood wezen zou, al ware
			 Teofilo de wèlgenaamde een voorbeeld van groot-ouderliefde geweest. Niet
			 hierin lag dus 't bezwaar tegen zoo'n naam! Lieve hemel, hoe lang zou men
			 moeten zoeken voor men 't gevaar ontliep z'n kind tot naamgenoot te maken van
			 iemand die misschien eens 'n kapitalen moord beging? Er bestaan meer misdryven
			 dan christelyk-fatsoenlyke doopnamen, waaruit volgt dat men nu-en-dan wel eens
			 genoodzaakt is zoo'n naam in één vakje te laten vallen met
			 oneervolle homonymen. (1123) Maar...
			 schoorsteenveger? Dat was erger! Wie vermoordt niet eens van-tyd tot-tyd z'n
			 grootmoeder? Wat is algemeener dan opgehangen te worden? De ware liberaal weet
			 zich, berustend in Gods wil, boven zulke dingen te verheffen. Over galgen en
			 gesupprimeerde grootmoeders heen ziende, reikt z'n oog verder dan dit aardsche
			 jammerdal. Z'n eenige zorg is, nooit 'n ambachtsman in z'n familie gehad te
			 hebben. Liever vermoordde hyzelf z'n heele voorgeslacht - tot en met het
			 interessante Urschleim toe - dan in den hemel aantekomen als naneef van
			 iemand die zich vernederde tot het uitrichten van iets wezenlyks.
		  
		  Zóó ongeveer moet het echtpaar Kopperlith geredeneerd
			 hebben. Maar... hoe zou dan 't kind heeten? Géén naam? Zou
			 de wereld voldoend besef hebben van de distinktie des aanstaanden medeburgers,
			 om te vatten dat hy eigenlyk heel iets anders was dan 'n medeburger? Om hem te
			 doopen met de eerbiedig-uitwykende benaming: het kind? Dit was niet te
			 voorzien. ‘Ze’ zyn zoo grof van bevatting!
		  
		  En... nòg 'n bezwaar! Als 't verwacht jongetjen eens 'n
			 meisje was? Want zelfs by koprolithen, hoe onmenschelyk verheven ook van
			 oorsprong, kan verschil van geslacht bestaan. De leden der familie die dezen
			 naam dragen om niet verward te worden met den tak der Gooremesten - zekere
			 verwantschap is niet te loochenen! - hebben inderdaad eenige 
{==32==} {>>pagina-aanduiding<<}

			 eigenschappen met andere stervelingen gemeen. 't Geboren-worden-zelf reeds is
			 iets menschelyks. De overgrootpapa van den tegenwoordigen oudeheer was
			 gestorven ook, en zelfs knecht geweest by 'n bloemist. Dit alles wees
			 onweersprekelyk op menschelyke afkomst, en dus... de verwachte huwelyksspruit
			 kon 'n meisje zyn. Wat dàn?
		  
		  Een naam uit 'n boek? Nu ja, dit bleef 't zoeken. Maar uit
			 wèlk boek? Duitsch, engelsch of italiaansch las de Weledelgeboren Vrouwe
			 Kopperlith niet, en hollandsch 'n beetje minder nog dan in 't geheel niet.
			 Misschien zou ze boekjes in die vreemde talen gelezen hebben, als zy ze maar
			 verstaan had, doch 't hollandsch verstond ze juist genoeg om te weten dat er in
			 deze taal nooit iets geschreven werd dat de aandacht van 'n fatsoenlyk mensch
			 waard is. Ware dit alles anders geweest, wie weet of ze niet in 
			 Milton, 
			 Dante, 
			 Herder, Klopstock, 
			 Wieland, jazelfs in
			 Bilderdyk's ‘Ondergang’ 'n paar namen gevonden
		  had, buitenmenschelyk en indrukwekkend genoeg voor het doel. Maar, helaas, ze
		  was overgelaten aan de speciaal-fransche romantiek, een veld dat redelyk wel
		  was afgejaagd door allerlei ordinair volk, gelyk we reeds in dien parapluwinkel
		  te hooren kregen. Toch straalde er ten-laatste een schyn van licht. Men
		  verzekerde haar van zeer bevoegde zyde - 't werd gezegd door Kees Krul,
		  medefirmant van 'n groot kantoor in assurantie - dat zekere Bernardin de St.
		  Pierre een boekje geschreven had... 'n boekje... kyk! In één
		  hollandsch woord: 'n ‘heel mooi’ boekje. En daarin kwamen 'n paar
		  namen voor... allergeschikst, inderdaad allergeschikst! Kees Krul zelf moest
		  gul betuigen - en dat was toch 'n man die aandeel had in 'n byzonder groot
		  assurantie-kantoor! - dat hyzelf, als-i 'n zoon of dochter te doopen had, zich
		  niet schamen zou de peeten uit dat byzonder mooie boekje te halen.
		  
		  Gerrit werd naar de leesbibliotheek gezonden, en kwam sneller met
			 het verlangde aanloopen, dan-i zou gedaan hebben in Wouter's tyd. Men bedenke
			 dat-i zes-en-dertig jaren minder styf was van rhumatiek, en ook minder behoefte
			 had aan die kwaal, omdat in die tyden z'n dag- en nachtmerrie Wullekes nog ver
			 te zoeken was.
		  
		  Mevrouw Kopperlith las, en bewonderde in welgegrond vertrouwen op
			 haar zegsman in assurantie, de mooiheid van 't fransche boekje. De keus werd
			 gedaan. Paul of Virginie... Paul èn Virginie - wel zeker, de
			 Kopperlith's waren van-oudsher 
{==33==} {>>pagina-aanduiding<<}
 vruchtbaar genoeg, om 't verwachten
			 van 'n tweeling niet byzonder ongerymd te maken - fatsoenlyker, moderner,
			 gedistingeerder kòn het niet!
		  
		  Helaas, wat toch alle menschelyke berekeningen ydel zyn! Weinige
			 dagen slechts had de aanstaande moeder uitgerust van al dat pynlyk zoeken, toen
			 er bericht kwam dat twee kraamvrouwen haar waren vóórgeweest, de
			 eene met 'n Paul, de andere met 'n Virginie. En, mikroskopisch gezien, waren
			 die dames maar van gelyken stand als zy. Dit benam alle kans op verheffing, en
			 verheffing toch was nu eenmaal de eisch. Hierop volgde nieuwe spanning, nieuwe
			 onrust, ja, byna wanhoop! Maar de ondervindingryke lezer weet dat redding naby
			 is als men den nood op 't hoogst waant, 'n waarheid die elk weldenkende
			 byzonder gesteld moet maken op hoogen nood. De verlossing ging ditmaal uit van
			 'n boekenverhuurder die aan Gerrit 'n bundel romannetjes van 'n splinternieuwe
			 plank meegaf. Het waren de werken van den zoetsappigen 
			 Florian. Deze auteur, in z'n ondankbaar
			 vaderland reeds lang vergeten, werd in Kopperlithsche kringen benoemd tot
			 eersten historieschryver van de wereld. Oppervlakkig gezien, lag hierin een
			 sobere aanbeveling by de wanhopige moeder, want met Historie hield ze zich niet
			 op. Dit paste niet in haar ‘stand’ meende zy. Doch zie, op-eens
			 bemerkt ze dat de Geschiedenis veel minder droog was dan zy altyd gemeend had
			 toen ze op de kostschool zich zoo voornaam aanstelde door nooit haar les te
			 kennen. Nu haalde zy in verwonderlyk korten tyd het verzuimde in, en verslond
			 de heele plank van Florian. Nog altyd bleef ze volharden in haar afkeer van 't
			 kennis-maken met Karel den Groote, met Alexander, met Caesar, e.d. Ook wou ze
			 niet weten waar Griekenland lag, of Perzie, of Nieuw-Caledonie. Pedanterie was
			 de edele vrouw 'n gruwel, en daarom koesterde zy haar onkunde... niet als 'n
			 schoothondje, omdat zoo'n beestje wat te klein is om my tot beeld te dienen,
			 maar als 'n dikken vetten buldog. Doch zie, in-weerwil hiervan kende zy nu in
			 weinig dagen uit den fameuzen Gonzalve de Cordoue, de
		  heele geschiedenis van Spanjen op haar duim. En... Rome? Hoe was 't mogelyk dat
		  men eeuwen lang zooveel geleerdheid had overhoop-gehaald om de oorzaken der
		  wording van dien Staat natesporen! Mr. le Chevalier de Florian had die
		  klaar voor oogen gesteld in z'n prachtwerk: Numa Pompile.
		  Wie dàt gelezen had, kon 
		  Livius missen, en 
		  Tacitus, en 
		  Suetonius, en al wie ooit over Rome
		  geschreven had, tot 
		  Stuart 
{==34==} {>>pagina-aanduiding<<}
 toe. Zóó
		  redeneerde mevrouw Kopperlith slechts hierom niet, wyl al deze schryvers haar
		  geheel onbekend waren, maar de indruk was dezelfde. En bovendien, leverde niet
		  die wysgeerige franschman - hy maakte versjes ook, natuurlyk! - behoorlyke
		  doopnamen voor fatsoenlyk geboren kinderen? Wie in háár geval
		  niet zou tevreden geweest zyn met namen als Hersilia en Pompilius - bloedeigen
		  kinderen van Romulus, zou Klaas Verlaan zeggen - was geen kind met 'n pompeuzen
		  naam waard. En dat er in vervolg van tyd 'n sabyns-romantische Leon bykwam,
		  spreekt voor den intelligenten lezer vanzelf. We zyn er!
		  
		  Maar... Rodomont? Deze dankte z'n naam aan 'n vergissing. In zekeren
			 ridderroman - de lezer zal hem wel kennen: de hoofdpersoon droeg 'n harnas van
			 balein, en hy sloeg nooit z'n vizier op, zoodat-i lang voor z'n eersten
			 wapendaad van honger gestorven is - in zoo'n roman dan kwam een naam voor, die
			 wèl klonk, deftig was, niets geleek op Amsterdam of werkelykheid,
			 kortom: 'n bruikbare naam. Maar op 't kritieke doop-oogenblik in de kerk, was
			 de dominee in de war. Ook hy had pas 'n mooi boek gelezen, vol ridders en
			 onmogelykheden. Een der helden - 't was iemand die zich te goed achtte vyanden
			 te bevechten onder de twaalf voet Rynl. en daarom niet veel te doen had,
			 maar overigens zeer dapper was - een der helden die den dominee door 't hoofd
			 maalden, heette Rodomont. En zie, onder dezen naam lyfde hy 't wicht by de kerk
			 in. De oudeheer Kopperlith - toen niet oud nog - riep hem toe dat-i zich
			 vergiste, en dat er wat moest inkomen van dien baleinman... 
		  
		  - Rodomont-Baleine, galmde de man, ik doop u in den naam,
			 enz.
		  
		  't Was geschied! De lezer weet dat de doop 'n Sakrament is. Na eens
			 zoo'n naam te hebben uitgesproken, kan men niet op de zaak terugkomen en
			 zeggen: ‘friskuus ik bedoel 'n ander.’ Rodomont heette Rodomont, en
			 had er den ‘Walvisch’ by, op den koop toe. Dit stond later zoo
			 kwaad niet by z'n betrekking van zeeofficier.
		  
		  Hoe Eugène aan z'n naam kwam, weet ik niet. Wie den oorsprong
			 daarvan zoekt, onthoude zich vooral van etymologische wysheid. Het begrip:
			 welgeborenheid zou zeker papa en mama zeer hebben toegelachen, maar ze
			 hadden vast besloten zich religieus van taalkennis te onthouden tot het dezen
			 of genen Florian in 't hoofd komen zou deze wetenschap in 'n 
{==35==} {>>pagina-aanduiding<<}

			 romantisch kleed te steken, liefst op-rym. Misschien werd er in die zaak 'n rol
			 gespeeld door zekeren naklank van ‘Prinz Eugen, der edle
			 Ritter’ 'n lied dat zeer populair geweest is in alle landen die
			 samenspanden tegen 
			 Lodewyk XIV. Wat overigens den jongeheer
			 Flodoard aangaat - Floddewaar, zei Gerrit tot groote ergernis van de
			 heele familie - deze was gedoopt naar 'n personaadjen uit het tooneelspel
			 Aballino, of de groote Bandiet, ook 'n mooi boekje. Hy
			 voelde zich te Rome redelyk wel thuis met z'n naam. Signor Flodoardo
			 klonk in 't minst niet amsterdams. Wie had kunnen raden dat zooveel
			 welluidendheid de wereld was ingekaatst uit 'n lappenwinkel? Lappen? Nu ja,
			 maar de heer en Ouwetyd & Kopperlith ‘deden’ in 't
			 groot, d.i. ze verkochten nooit 'n lap die korter was dan
			 acht-en-twintig yards, de maat die zoo'n ding tot de waardigheid van
			 ‘stuk’ verheft. De lezer moet hierop wèl acht-geven, want
			 wie aan 'n toonbank zeven-en-twintig yards uitmeet, is maar winkelier.
			 Dit kleine verschil is 'n... enorm verschil.
		  
		  Dat ook Wouter's verbeelding zich bukte onder de op-een-stapeling
			 van hoogheid die uit al deze namen bleek, spreekt vanzelf. 't Zou er voor 't
			 oogenblik minder op aangekomen zyn, als men hem maar iets te eten had
			 gegeven... 
		  
		  In-plaats hiervan evenwel, kreeg hy nog meer hoogheid te slikken. De
			 oudeheer achtte het niet beneden zich ‘groot te doen’ tegenover
			 dien kleinen jongen. Geen gaatje zoo nauw waar z'n hoogmoed niet inkroop. Geen
			 hoorder te gering om te vernemen welk aanzienlyk personaadje die oudeheer
			 Kopperlith was! Wouter-zelf liep gevaar hoogmoedig te worden op de eer der
			 vertrouwelykheid, maar gelukkig werd-i weldra gewaarschuwd door de opmerking
			 dat hy deze eer deelde met den-eersten den-besten die zich 't recht niet mocht
			 aanmatigen den ouden leeglooper 't zwygen opteleggen, en die zich door hem by
			 den byna-bovensten voorknoop van z'n jas moest laten trekken als-i de zeer
			 byzondere aandacht op z'n praatjes inriep.
		
		
		  1214.

		  - Ja, mannetje, naar Rome! Dat dacht je niet, hè?
		  - N... e... e... n, m'nheer!
		  - Hi, hi, hi, naar Rome! Hoorje wel, Pompile, hy dacht niet dat die
			 brief heel naar Rome ging! Ja, mannetje, zóó is het toch! Die
			 brief gaat - daarom moet je netjes schryven - naar m'n zoon, den jongeheer
		  	Flodoard die te... Ro-
{==36==} {>>pagina-aanduiding<<}
me-n-is!  Wat zeg je
			 dáárvan?
		  
		  Wat zou Wouter zeggen? Ik weet het waarachtig niet. En hy-zelf wist
			 het ook niet. Dit bezwaarde hem. Zou er ook misschien 'n naastbyliggende plicht
			 verzuimd worden als-i zweeg? De oudeheer genoot van z'n hakkelen. Hy had z'n
			 doel bereikt: het jonge-mensch was vernietigd. En nog zyn er onverlaten die
			 uitstrooien dat Hollanders ‘van fortuin’ zich niet weten te
			 amuzeeren!
		  
		  - M'n zoon - de jongeheer Flodoard, weetje? - is daar... 
		  
		  Hier stuitte de kinderachtige bluffer. Het denkbeeld kwam in hem op,
			 dat misschien die domme burgerjongen niet op de ware hoogte stond om te
			 beseffen wat 'n schilder was. En deze vrees was niet ongegrond. Juffrouw
			 Pieterse-zelf zou dit maatschappelyk standpunt niet byzonder hoog gevonden
			 hebben: 'n schilder!
		  
		  - Hy is... fynschilder, weetje? Zeg, Pompile, je moet hem Mozes
			 by 't Doornbosch eens laten zien... 
		  - In de hoes, papa!
		  - Ah, ja, in de hoes! Anders, weetje, dan kan je-n-op de zaal - hier
			 vlak boven - Mozes by 't Doornbosch zien... als-i eens niet in de hoes
			 zit. Dat heeft m'n zoon, de jongeheer Flodoard-zelf geschilderd, heelemaal
			 zelf. Wat zeg je dáárvan? En nu is hy te... Rome, om zich te
			 oefenen in de Kunst, in 't fyne, weetje, heel in 't fyne van de Kunst. Want...
			 dit begrypje toch ook wel, niet waar, er is schilder en schilder! Je moet niet
			 denken dat de jongeheer Flodoard schilderyen maakt voor z'n brood. Volstrekt
			 niet, in 't geheel niet! Je begrypt immers 't verschil wel, zeg?
		  
		  Die arme knoop! Wouter zette 'n gezicht alsof-i volkomen bereid was
			 alles te begrypen wat men hem vertellen zou.
		  
		  - Om z'n brood... hi, hi, hi, 't lykt er niets naar! Gut, Pompile,
			 begryp eens, er zouden menschen zyn die dachten dat Flodoard schilderde... hi,
			 hi, hi... om z'n brood!
		  - Ja, papa!
		  - Neen, mannetje, ik zal je heel wat anders zeggen... heel wat
			 anders! De jongeheer Flodoard schildert... voor z'n pleizier, en... voor de
			 Kunst. Wat zeg je dáárvan?
		  
		  Wouter bleef stom van verbazing. Heel goed!
		  
		  - Voor de Kunst, mannetje! Denk je dat-i wat krygt voor
			 
{==37==} {>>pagina-aanduiding<<}
 z'n schilderyen? Zeg, Pompile, je moet 'm toch Mozes by 't
			 Doornbosch eens laten zien... 
		  - Ja, papa!
		  - Zieje, mannetje, dat heeft-i zelf geschilderd, en hy krygt er
			 niets voor. En 't hangt op de zaal - vlak, vlak hierboven, weetje? - en je mag
			 't zien... als de hoes er af is, want... nu is er 'n hoes over, omdat mevrouw
			 naar buiten gaat, naar myn Buiten... Groenenhuize heet het. En daar mag
			 je-n-ook wel eens komen, want... daar hangen ook schilderyen van den jongeheer
			 Flodoard... dàt zal jezelf zien! Dacht jy dat-i er iets voor kreeg?
		  - N... e... e... n, m'nheer, o neen!
		  - Zoo? Ik dacht dat je dat dacht. Maar zieje, 't is juist andersom.
			 De jongeheer Flodoard verteert veel geld te Rome, heel veel geld! Zeg eens,
			 hoeveel geld denk jy wel dat de jongeheer Flodoard te Rome verteert? Komaan,
			 raad eens!
		  
		  Och, daarvan stond weer niets in Strabbe! Onze Wouter voelde
			 zich in pynlyke verlegenheid. De oude dwaas scheen op antwoord te wachten:
		  
		  - Ja, ja, raad eens! Je mag gerust eens raden!
		  - Hon... derd... gulden, m'nheer?
		  - Hi, hi, hi... hoorje dat, Pompile? Hoor je 't, Eugène? Heb
			 je 't gehoord, Dieper? Honderd gulden! Help me onthouden, Eugène, dat ik
			 die aan mama vertel! Honderd gulden? Honderd gulden? Wil ik
			 je-n-eens wat zeggen, mannetje? Honderd gulden... ja! In de maand,
			 weetje? Honderd gulden in demaand... wat zeg je
			 dáárvan?
		  - Hè, m'nheer!
		  - In... de... maand!
		  - Hè!
		  - In... de... maand! Hon... dèrd ... gul... dèn ...
			 in... de ... máánd!
		  
		  Wouter zweette.
		  
		  - Ja, al dat geld verteert hy te Rome. En dat haalt-i... zeg eens,
			 by wien denk je dat-i al dat geld haalt?
		  - By... den... 
		  - Nu, zeg maar op. Spreek gerust uit. Waar denk jy nu wel dat de
			 jongeheer Flodoard al dat geld haalt?
		  - By den... Paus, m'nheer?
		  
		  Was 't niet jammer dat er niet mocht gelachen worden op 't kantoor
			 van m'nheer Kopperlith? Wat Wouter aangaat, 
{==38==} {>>pagina-aanduiding<<}
 hy was ditmaal
			 inderdaad iets minder onnoozel dan-i scheen. Dat wereldsche hoogheid hem altyd
			 door 't hoofd speelde, was waar. En dat hy, eens zich verplaatsende naar Rome,
			 aan weinig anders dan pauzen en roovers dacht, is ook waar. Toch kwam z'n malle
			 gissing niet hoofdzakelyk hieruit voort. Z'n onverbiddelyke partner
			 eischte antwoord. Dit antwoord moest den indruk uitwisschen, dien z'n
			 onfatsoenlyklage taxatie van Flodoard's vertering gemaakt had. Om nu zeker te
			 zyn dat-i deze keer niet zoo héél ver beneden 't peil zou blyven
			 van de ontzettende hoogheid die men hem te bewonderen gaf, wist-i niet beter
			 dan 't voornaamste te noemen dat hem te Rome bekend was. Het was hem zeer goed
			 bewust dat-i mis-raadde. Maar om den oudeheer tevreden te stellen... och, hy
			 vervulde z'n naastbyliggend plichtje! En zie... hy greep minder ver mis, dan de
			 lezer denkt. Al moest dan de heer Kopperlith ootmoedig erkennen dat-i nog altyd
			 onder z'n bankiers geen gekroond hoofd had, toch, toch... 
		  
		  - De Paus? Neen, mannetje, niet de Paus. De jongeheer Flodoard
			 ontvangt alle maanden honderd gulden op 't kantoor van een... van wien, denk
			 je? Ik zal 't je maar zeggen: van 'n... prins! Niet waar, Dieper! Ja, ja,
			 mannetje, m'nheer Dieper kan je de wissels laten zien - want die worden op myn
			 kantoor door m'nheer Dieper betaald, weetje? - de wissels van prins
			 Torlonia! Wat zeg je daarvan? Je ziet dus wel dat de jongeheer Flodoard
			 niet hoeft te schilderen voor z'n brood? Hy moet volstrekt Mozes in 't
			 Doornbosch eens zien, Pompile, maar... alles is nu op de zaal in de hoezen,
			 weetje, anders bederft het satyn van de stoelen - want er zyn stoelen met
			 satynen zittingen op de zaal - en 't verguldsel van de spiegels, weetje, omdat
			 mevrouw naar-buiten gaat, naar Groenenhuize - want zoo heet eigenlyk m'n
			 Buiten - en ik ook... ik meen dat ik ook naar-buiten ga. Ben jy wel eens
			 buiten geweest, mannetje, zeg?
		  - J... a... wel, m'nheer!
		  
		  Dit antwoord viel den gek tegen. 't Was dan ook wel 'n beetjen
			 onvoorzichtig van Wouter zoo plomp op de ydelheid te trappen van iemand die
			 duidelyk te kennen gaf dat-i het buiten-zyn voor z'n privatief domein houden
			 wilde.
		  
		  - Jy... weleens... buiten geweest? En wáár dan,
			 mannetje?
		  - Op den Singel, m'nheer, buiten de Aschpoort.
		  
			Alweer zou hier 'n algemeen schaterend gelach zyn opge- 
{==39==} {>>pagina-aanduiding<<}
gaan,
			 indien er door iemand anders dan den oudeheer zelf mocht gelachen
			 worden op 't kantoor. Deze oefende in z'n eentje zoo goed mogelyk de funktien
			 van koor uit. Dieper legde z'n pen neer. Wilkens fronsde 't voorhoofd. Pompile
			 meesmuilde. En zelfs 't officieel gelaat van Eugène vertrok zich byna in
			 'n plooi.
		  
		  - Hi, hi, hi, buiten de Aschpoort! Maar, jongen... maar, kereltje...
			 maar, ventje... dat is niet buiten, mannetje! Gut, Pompile, wat toch
			 zulke burgerlyke menschen rare ideen hebben!
		  - O ja, papa!
		  
		  Weer verkneuterde zich de oude dwaas van pleizier over Wouter's
			 domheid, en de knoop van z'n jasje moest het ontgelden.
		  
		  - Buiten is... wat je noemt: buiten, heelemaal
			 buiten, weetje?
		  
		  Of Wouter 't nu wist, zullen we daar-laten. Hy kromp verlegen in
			 elkaar.
		  
		  - O ja, m'nheer! Zeker, m'nheer! Ik wist niet wat m'nheer
			 bedoelde... 
		  - Juist! Hi, hi, hi... hy wist niet wat ‘buiten’ was.
			 Nu, nu, ik neem 't je niet kwalyk, wees maar gerust! Buiten-zyn is...
			 's-zomers buiten-zyn, weetje? Dat is... 'n Buitenplaats hebben,
			 begrypje? Nu... ik heb 'n Buitenplaats... by Haarlem in den
			 Hout... och, Eugène, hy weet zeker niet wat ‘den
			 Hout’ is. Zeg, weet je wel?
		  - N... e... e... n, m'nheer!
		  
		  Wouter jokte. Hy wist zeer goed wat ‘den Hout’
			 was. Dit stond immers in z'n geografieboekje? En... 
			 Laurens Coster dan, met z'n vermoeiende
			 uitvinding! Welke Hollander zou ‘den Hout’ niet kennen? Of
			 nu onze kleine bediende zich zoo onnoozel hield om z'n kinderachtigen patroon
			 den vollen triumf van z'n uitlegging te laten, weet ik niet. Misschien zeid-i
			 maar neen, uit verlegenheid, want de graagte waarmee men z'n domheid van
			 zoo-even als iets vermakelyks had aangegrepen had hem zéér
			 gedaan. Hy was beschaamd alsof men hem op diefstal betrapt had... neen,
			 erger!
		  
		  - Ja, ja, ik heb 'n Buiten in den Hout, vlak by de
			 ‘Logementen’... zeg, Pompile, hy mag van den zomer weleens
		  	ko-
{==40==} {>>pagina-aanduiding<<}
men  kyken op Groenenhuize, niet waar?
		  - O ja, papa!
		  - Zieje, dan kan-i op 'n zondag-morgen met de eerste schuit... 
		  - Vier stuivers, papa!
		  - Ja, vier stuivers. En 's avends terug, dat 's acht, niet waar?
			 En... 'n dubbeltje voor den man die hem den weg wyst. Anders... je hoeft maar
			 te vragen naar 't Buiten van m'nheer Kopperlith, in den Hout,
			 vlak by de ‘Logementen’ zieje, 't is dus heel makkelyk te
			 vinden. En je hoeft maar te zeggen: 't Buiten van m'nheer Kopperlith,
			 want... zieje, mannetje, van den zomer mag jy heel goed eens buiten komen...
			 omdat ikzelf 'n eigen Buiten heb, weetje, 'n wezenlyk Buiten...
			 dàt zal je zien. 't Is vlak by de ‘Logementen’... in
			 den Hout, weetje? In den Haarlemmer Hout! Hi, hi, hi, by de
			 Aschpoort! Eugène, help me-n-onthouden dat ik die aan mama
			 vertel, van middag aan tafel, weetje!
		  
		  Na nog eenige praatjes van gelyken aard, verloste eindelyk de
			 oudeheer 't kantoor van z'n tegenwoordigheid. Wouter leed meer dan iemand
			 gissen kon, en wanneer hem op dit oogenblik de keus gegeven was tusschen 't
			 bestormen van 'n turksche vesting, of 't òpzien... hy had het eerste
			 gekozen. Schaamte is altyd pynlyk, maar de valsche! En dan op een zoo onbekend
			 terrein! Nooit, nooit, nooit had hy kunnen gissen dat de ‘handel’
			 zoo'n moeielyke zaak was.
		
		
{==41==} {>>pagina-aanduiding<<}
 
		  Vita longa, ars brevis. Plebejervreugd over
			 ‘gekochte kost.’ Dekadentie van Herkulanum en Pompeji.
			 Wouter's verdriet over z'n snel begrip. Parafraze van Gerrit
			 op Talleyrand's ‘pas de zèle!’

		  1215.

		  Toen Wouter eindelyk met z'n afschriften gereed was, begon Wilkens
			 hem toetespreken op 'n toon en in bewoordingen die niet volstrekt misplaatst
			 zouden geweest zyn by 'n inwyding in de Eleuzinische geheimenissen, en den
			 adept dan ook niet weinig angstig maakten. De mysterie kwam evenwel ditmaal
			 neder op iets wat geen byzondere illuminatie van den geest vereischte of
			 te-weeg bracht. Wouter kreeg 'n groot aantal gekleurde katoenen lappen, die hy
			 netjes moest afknippen naar 'n opgegeven maat en daarna op karton plakken, 'n
			 bezigheid waarvan-i zich beter kweet dan m'nheer Wilkens erkennen wilde. De man
			 was niet gewoon iets goedtekeuren dat niet de eer had uitgegaan te zyn van
			 hemzelf.
		  
		  - En, Wilkens, nu moest je-n-eens zoo goed zyn hem in den kelder te
			 brengen, zei Pompile, die nogeens onder vier oogen by Dieper wou aandringen op
			 't klagen over Gerrit's 
{==42==} {>>pagina-aanduiding<<}
 hardnekkig-styve rhumatiek.
		  
		  Wouter werd weggeleid naar de onderzeesche bewaarplaats van allerlei
			 heerlyke zaken. Hier kreeg-i de stapeltjes lynwaad van-naby te zien, waarvan hy
			 reeds de voorsten had waargenomen toen hy dien ochtend zoo geduldig stond te
			 wachten buiten de glasdeur. Wilkens onderrichtte hem met 'n pedanterie die
			 moeielyk te beschryven is, omdat gelaat, houding, stembuiging, jazelfs 't
			 heen-en-weer schuiven van z'n bril, daarby een zóó groote rol
			 speelden dat Wouter zich alweer zeer bezwaard voelde onder 't gewicht van den
			 nieuwen kursus.
		  
		  - Dit is... de kelder. Doch ik zou je maar raden Magazyn te
			 zeggen, want 'n jong-mensch moet altyd... bescheiden zyn in z'n uitdrukkingen.
			 Voor jonge-lieden is bescheidenheid 'n hoofdzaak, en dus... magazyn!
		  - Magazyn, stamelde Wouter.
		  - Juist! Ma... ga... zyn! Zóó is het! Alle deze
			 goederen zyn... koopmansgoederen, en alles ligt - gelyk je ziet - op plankjes.
			 Dit doe ik aldus... om de vochtigheid, want... de vloer is vochtig. Let daar
			 wel op, en geef acht dat je nooit 'n stuk op den vloer legt... nooit ofte
			 nimmer!
		  - Dat zal ik nooit doen, m'nheer!
		  - Zeer wel! Maar de goederen die op deze tafels liggen... leg ik
			 niet op plankjes, gelyk je ziet. Want... ze liggen op tafels. Dit begryp
			 je-n-immers wel?
		  - O ja, m'nheer!
		  - Juist! Al deze goederen ontvang ik uit Engeland, namelyk uit
			 Manchester. Kan je dit onthouden?
		  - Uit Manchester, in... Engeland, m'nheer!
		  - Precies! Ze zyn els-breedte, en meten acht-en-twintig
			 yards. Nu moet je weten hoe lang een yard is. Onthoud dit wel:
			 drie yards zyn vier ellen. Onthoud dit goed! Indien je een behoorlyk
			 zakboekje hadt, zou je 't kunnen opschryven. Een jong-mensch moet altyd
			 trachten iets te leeren. Drie yards maken vier ellen, dit moet je goed
			 onthouden.
		  
		  Wouter knikte zoo hard hy kon dat-i altyd z'n best zou doen alles
			 goed te onthouden. Het diepzinnig onderricht werd voortgezet.
		  
		  - De vyf-kwarts katoenen, anders gezegd: de katoenen van
			 vyf-kwart-el breed, voor-zoo-ver ik die laat komen uit Manchester, zyn slechts
			 vier-en-twintig yards lang. Dit maakt dus 'n verschil. En de zwitsersche
		  	katoenen, die ik laat ko-
{==43==} {>>pagina-aanduiding<<}
men  uit Mühlhausen in den Elsas...
			 
		  
		  Hier had-i byna gezegd ‘een groot land, waarvan myn schoonzoon
			 konsul is.’ Maar hy bedacht zich:
		  
		  ...in den Elsas alzoo. Nu - let wel op! - die stukken hebben geen
			 vaste maat. De maat staat er op, gelyk je ziet, niet waar? Zoo'n papiertje
			 draagt de benaming van: etiket... e... ti... ket! Onthoud dit wel! En
			 het cyfer dat daarop genoteerd staat, beteekent wat men noemt: aunes. De
			 lengte van het stuk in... aunes. Kan je dit onthouden?
		  - Aunes, m'nheer!
		  - Zeer wel! Aunes of fransche ellen, want... 'n fransche el
			 noemt men: aune. Elf van die aunes maken zestien ellen. Ook dit
			 moet je trachten te onthouden. Wie zich bekwaam wil maken voor den handel,
			 moet... alles onthouden. Je begrypt dit toch wel?
		  - Ja, m'nheer
		  - Anders moet je 't opschryven. En hier in den hoek hangen eenige
			 vegers... je ziet ze wel?
		  - Ja! m'nheer!
		  - Daarmee... veeg je. Je veegt er de goederen mee... als er stof op
			 ligt. Er is hier in den kelder - zeg jy maar altyd magazyn - altyd iets
			 te doen, vooral voor 'n jong mensch die wat leeren moet. Zie...
			 zóó veeg je!
		  
		  En de leeraar streek met 'n stoffer 'n paar maal over 'n stapeltje
			 om Wouter goed te toonen hoe die bezigheid behoorde verricht te worden. Ik kan
			 verzekeren dat de les terstond begrepen werd, en dat de leerling nu op-eens
			 ‘den handel’ weer wat minder moeielyk begon te vinden.
		  
		  - Dan moet je-n-altyd zorgen dat de stukken behoorlyk recht op
			 elkaar gestapeld liggen... ziehier, de ruggen in één lyn, en ook
			 de zyden aan den lichtkant gelyk, want... soms zyn ze niet precies van dezelfde
			 breedte, zieje. Daarop moet je dus wel letten, want 'n jong-mensch... 
		  - Ja, m'nheer!
		  - En nooit 'n stuk kreukelen... 
		  - Neen, m'nheer!
		  - Of in 'n verkeerden plooi leggen... 
		  - Neen, m'nheer!
		  - Nu zullen wy eens naar de zolders gaan. Want... ook daar is altyd
			 wat te doen voor 'n jong-mensch.
		  
			Wilkens geleidde nu Wouter naar de hoogere verdiepin-
{==44==} {>>pagina-aanduiding<<}
gen 
			 van 't huis, waar-i hem met gelyksoortige lessen besproeide. De daar
			 opgestapelde koopwaren bestonden gedeeltelyk in goederen die zich door de mode
			 hadden laten voorbystreven, gedeeltelyk in diemet en shirting,
			 waarin Wilkens ‘zoo byzonder knap’ was. Hy weigerde evenwel iets
			 van z'n uitstekende bekwaamheid in dit ‘vak’ aan Wouter overtedoen.
			 Dit kon, zeide hy, zoo niet te-hooi en te-gras geschieden in 'n paar uur
			 sprekens. Dat het hem op z'n zestigste jaar nu gelukt was eenigszins op de ware
			 hoogte van de zaak te komen, moest men als 'n zeer byzonder geval beschouwen.
			 Hy had van der jeugd af ‘aanleg gehad voor witte goederen’ maar dat
			 gebeurt niet alle dagen. Gewone menschen brachten 't nooit zoo ver.
		  
		  Wouter hoorde deze mededeelingen met betamelyken eerbied aan, en zou
			 er nog meer van genoten hebben als-i niet zoo'n honger gehad had. Toch maakte
			 hy met groote belangstelling kennis met het windas. Dàt was alzoo de
			 mekaniek die Flip de kruier - en de jongeheer Pompile... met heel veel kussens
			 - wilde toepassen op de verhuizing van de dikke mevrouw uit de zykamer! Vanwaar
			 toch dat deze eenvoudige toestel die door 't straalverschil van twee assen
			 overbodige snelheid omzet in vereischte kracht, hem aanlokkelyker voorkwam dan
			 al die stapeltjes katoen en die vegers? Hy zag terstond in, hoe sterk de hand
			 werd die het touw hield waarmee men 't groote rad in beweging bracht, en dat de
			 last die slechts invloed had op de dunne spil... waarachtig, men zou lust
			 krygen met zoo'n ding de dikste mevrouw van de wereld het venster uittehyschen.
			 Hy hoopte dat-i zoo'n exercitie beleven zou, en vooral dat men hem vergunnen
			 mocht meetedoen. Wel zou zoo'n prouesse zonderling afsteken by de dozynen
			 schakingen en venster-evakuaties waarvan hy ooit gelezen had, maar... 
		  
		  - En met de kisten die dáár staan, hebje je niet te
			 bemoeien, zei Wilkens. Dat zyn oude papieren die je niet aangaan... volstrekt
			 niet! 'n Jong-mensch moet zich nooit bemoeien met iets dat hem niet aangaat.
			 Leer dit van my. En nu zullen wy de zolders sluiten. Ziehier, op dezen
			 sleutel... één keep. Dit beteekent: eerste zolder. Op dezen
			 sleutel zyn twéé keepen, hetwelk tweede zolder beduidt.
			 Één keep: eerste zolder, twee keepen: tweede
			 zolder... onthoud dit wel!
		  - Ja, m'nheer!
		  - En nu zal ik je de zaal toonen. Gedurende den winter gebruiken wy
			 die zaal niet. Maar des zomers, als de familie 
{==45==} {>>pagina-aanduiding<<}
 naar-buiten is, dan
			 gebruiken wy de zaal, en wel voornamelyk voor de nieuw-aangekomen goederen van
			 't voorjaar. Tracht dit te onthouden.
		  - Ja, m'nheer!
		  
		  De fameuze ‘zaal’ werd nu voor Wouter's blikken
			 ontsloten: Het was een niet zeer groote kamer die er met al haar
			 ‘hoezen’ uitzag als 'n blindeman of 'n hospitaalgast. Zelfs 't
			 vloertapyt was tegen onbescheiden blikken en ruwe zolen beschermd door 'n
			 grof-linnen kleed. En ook van Mozes by 't Doornbosch was niets te zien
			 dan 'n bleek vierkant skelet. Wouter beging de vermetelheid er naar te
			 vragen... 
		  
		  - Dàt zyn nu eigenlyk je zaken niet! We zyn hier niet om
			 schilderyen te zien maar om te werken! 'n Jong-mensch moet zich door niets
			 laten aftrekken van z'n werk! Leer dit van my.
		  - Ja, m'nheer!
		  - Je ziet wel dat ook hier alles op plankjes ligt? Zoodra er nu op
			 't kantoor, of in den kelder, of op de zolders niets voor je te doen is - want
			 'n jong-mensch moet nooit ledig zyn! - dan... veeg je hier 't stof van de
			 stapeltjes, en je legt alles behoorlyk te-recht... alles altyd op z'n eigen
			 plaats, begrypje? En kom nu weer mee naar 't kantoor. Ik zal eens met m'nheer
			 spreken over de uren van je gaan en komen, want ik ben zeer op orde gesteld, en
			 jonge-menschen moeten zich daaraan wennen.
		  
		  Er werd bepaald dat de nieuwe jongste-bediende ‘zoo tegen
			 drieën eventjes naar huis zou gaan om te eten.’ En zie - goddank! -
			 't wàs byna drie uur, want Dieper sloot z'n boeken, en trok z'n jas aan
			 ‘voor de beurs.’
		
		
		  1216.

		  Nooit richtte Wouter met zooveel genoegen z'n schreden huiswaarts.
			 't Scheen er op toegelegd hem te doen beseffen dat er kringen bestonden waar
			 even nietige denkbeelden heerschten als in den zynen. Moest-i genezen worden
			 van den waan dat geen levens-opvatting die van zyn familie kon te-boven gaan in
			 dorheid? Met zeker genoegen zag-i z'n moeder en zusters weer, en vooral Leentje
			 die hy met nog meer uitvoerigheid dan de anderen, deelgenoot maakte van alles
			 wat-i ervaren had. Ze vond het zeer belangryk. Ook de overige leden van 't
			 huisgezin namen begeerig deel aan de byzonderheden uit 'n wereld die hun zoo
			 nieuw was. Niets 
{==46==} {>>pagina-aanduiding<<}
 evenwel trof juffrouw Pieterse zóó,
			 als de moeielykheid van 't binnen-komen. Ze vond daarin iets plechtigs.
		  
		  - Zieje wel, dat's wat ànders dan by zoo'n slechten kerel op
			 den Zeedyk, waar ieder maar uit- en inliep! Deze menschen zullen niet op-eens
			 naar Amerika gaan met 'n andermans geld! En... 'n zaal, zegje? En... 'n
			 Buiten? En... eigen rytuig? Ga jy nu eens naar de komeny, Leentje, en
			 zeg dat de jongeheer... neen, praten hoeft niet, maar 't is toch 'n heel ding
			 voor Wouter, nu by menschen te zyn die 'n zaal in hun huis hebben, en 'n
			 buitenplaats, en eigen rytuig! Als je nu goed oppast, Wouter... jongen,
			 je kost is gekocht! Wat zeg jy, Stoffel?
		  - Ja, moeder.
		  - Want... weetje wat ik zeg? Ik zeg: 'n mensch is sterfelyk. En die
			 oude heeren... voor hoe oud zag je ze wel aan, Wouter?
		  - Moeder, die boekhouder was wel... zestig. En m'nheer Wilkens ook
			 zoowat.
		  - Zieje! Ik zeg dat 'n mensch sterfelyk is. En daarom... niet dat ik
			 naar iemands dood verlang, gut né, maar... als iemand zóó
			 oud is... wat zeg jy, Stoffel?
		  - Zeker, moeder.
		  - Als zoo'n boekhouder nu eens... sterft - want alle menschen zyn
			 sterfelyk, niet waar? - dan zou Wouter best... denk eens, Trui?
		  - Ja, moeder, waarom niet?
		  - En die m'nheer Willekes ook. Waarom zou Wouter geen boekhouder
			 kunnen worden, of... m'nheer Willekes?
		  - Né, moeder. Uwe meent... 
		  - Nu ja, wie kan altyd zoo op z'n woorden letten! Ik meen maar dat
			 z'n kost gekocht is. Wat kan 'n mensch meer verlangen? En dat zakboekje... gut,
			 ik heb er graag alles voor over. Kyk jy maar eens onder je bedstee, Stoffel,
			 daar staat 'n mand met ouwe prullen, en je zult er zeker nog wel de
			 brieventasch vinden van je vader. 't Wurm kan er alles in opschryven wat-i
			 onthouden moet, en... z'n kost is gekocht... dàt wil ik maar zeggen! Je
			 mag nu wel 'ns gauw naar m'nheer Calb gaan om hem te bedanken, Wouter? Want hy
			 is de man die je gerekommandeerd heeft. Hoe zou je 't vinden, als je-n-eens 'n
			 vers maakte op z'n verjaardag?
		  
		  Dit voorstel werd door Stoffel afgekeurd. Hy bracht z'n moeder onder
			 't oog dat m'nheer Calb waarschynlyk, als 
{==47==} {>>pagina-aanduiding<<}
 ‘man van
			 zaken’ 'n hekel aan verzen hebben zou, en dat 'n stoffelyk bewys van
			 erkentelykheid... 'n anker wyn, of 'n vaatje boter... 
		  - Wel zeker, juist wat ik altyd zeg. Denk er aan, Wouter, dat je
			 m'nheer Calb 'n vaatje boter zendt, of 'n anker wyn... 
		  - Gut, moeder!
		  - Nu ja, als je... boekhouder bent, meen ik. Want... alle menschen
			 zyn sterfelyk, en als die m'nheer Dieper zoo klaagt over zinkings... jongen, je
			 kost is gekocht!
		  
		  Door deze en dergelyke zottepraat liet zich alweer Wouters week
			 gemoed biologeeren tot ingenomenheid met z'n nieuwen werkkring. De niet zeer
			 aangename indrukken die hyzelf had opgevangen - zonder ze evenwel te durven
			 verheffen tot meening - werden uitgewischt of overpleisterd door 't waarnemen
			 van de belangstelling zyner verwanten. Hy voelde dat er iets van den eerbied
			 dien men z'n ‘patronen’ toedroeg afstraalde op hemzelf, en dit
			 liet-i zich zonder protest aanleunen. Z'n moeder vroeg hem uitdrukkelyk of-i de
			 saus naast of over z'n aardappelen hebben wou, want:
		  
		  - Denk eens, Trui, ze hebben 'n zaal in-huis! En jy, Wouter, eet nu
			 wat dóór, en ga 'r gauw weer heen. Je moet nu ook van jouw kant
			 toonen dat wy óók by-de-handte menschen zyn, wat zeg jy, Stoffel?
			 Gut... 'n eigen Buiten!
		  
		  Wouter deed wat-i kon om zich aan doorschynende aardappels en yver
			 te verslikken. 't Sloeg ter-nauwer-nood halfvier, toen-i zich alweer 'n weg
			 baande door de stokvischbeukery en langs de olievaten, en 'n oogenblik daarna
			 stond-i hygend en dienstbereid op 't kantoor. Buiten den ons reeds bekenden
			 stank en de naakte Merkuriussen, vond hy daar niemand... ja toch, daar hingen
			 de zoldersleutels! Een keep: éérste zolder, twee keepen:
			 twééde zolder! Hy schreef deze kenmerkende byzonderheden op in de
			 vaderlyke portefeuille die inderdaad onder Stoffels bed opgedolven, en
			 meegegeven was met dringende aanbeveling tot vlytig gebruik. Ook maakte hy dat
			 eerwaardig zakboek tot vertrouwde van de andere studien waaraan hy dien dag een
			 zoo groot gedeelte van z'n onsterfelyke ziel besteed had. Mochten misschien
			 eenmaal de lagen stof en asch waaronder de Pietersburg begraven ligt, worden
			 weggeruimd, dan zal de onderzoekende nazaat nog altyd kunnen te weten komen hoe
			 lang in Wouter's eeuw 'n stuk engelsch katoen van acht-en-twintig yards
			 was. En 
{==48==} {>>pagina-aanduiding<<}
 waar de Pleiers woonden, en de Kruckers en
			 de Hockers, en de juffrouw die borduurpatroontjes verkocht. En hoe 't
			 Buiten heette van m'nheer Kopperlith. En aan welk soort van vensterglas
			 men de woning van den jongeheer Pompile herkennen kon. Waarlyk, men zou lust
			 krygen z'n eigen achterkleinzoon te wezen, om tegenwoordig te zyn by 't
			 opgraven van al die historische byzonderheden. Moet de lezer niet erkennen dat
			 reeds hierom alleen de annalen van Wouter's ontwikkelingsgeschiedenis alle
			 andere jaarboeken in belangrykheid te-boven gaan? Wortelen ze niet - als de
			 magazyn-kelder en 't karakter van de firma Ouwetyd & Kopperlith - tot ver
			 beneden de riolen? Zullen ze niet eenmaal met hun gebladert van
			 zóóveel vellen druks den schedel belommeren van den laatsten
			 sterveling die over 'n eeuw of wat onfatsoenlyk genoeg wezen zal om nog
			 hollandsch te verstaan? O, zeker, ik hoor in m'n verbeelding reeds 't
			 verdrietig geroep van Pompeji en Herculanum: berg, val weer op
			 ons, herbesluier onze aangezichten met schaamtedekkende lava... we bezitten
			 niets... niets... niets dat waard is het daglicht te aanschouwen na de
			 heuchelyke verryzenis van Wouter's agenda!
		  
		  Zóó zal 't wezen! Maar even als de romeinsche bakker
			 wiens achtvakkige broodjes thans zoo'n eervolle plaats innemen in 't muzeum te
			 Napels, niet weten kon dat z'n bollen een zoo schitterende
			 karrière maken zouden, was ook Wouter onbewust van 't belang der
			 byzonderheden die hy in z'n zakboek noteerde. Hy volbracht de hem opgedragen
			 plicht met z'n gewone konscientie, maar hoe onmeetbaar groot ook het aantal was
			 van de wetenswaardigheden waarmee men zoo edelmoedig z'n geest verrykt had, er
			 kwam toch 'n eind aan z'n opschryven. Hy begon zich te vervelen, en leed onder
			 zekere verdrietige verwondering over de leegte van z'n gemoed. De romantiek was
			 - niet voor altoos, waarschynlyk - uitgeput, geknot, bedorven. Z'n worsteling
			 tegen afdwalen begon vrucht te dragen, en de inspanning om zich met niets te
			 bemoeien dan wat allernaast voor-de-hand lag, werd te pynlyker omdat hy met de
			 hem ingegeven nietigheden z'n ziel niet voeden kon. Hy was als iemand dien men
			 't ongezond gebruik van snoepery verbiedt, en in-plaats daarvan op zaagsel en
			 zand onthaalt, of... op niets. Tien, twaalfmaal las-i de opgeschreven zaken
			 over, en vond zich in-staat 'n prachtig examen afteleggen in alles wat hem dien
			 dag geleerd was. Maar juist hierom vreesde hy dat hem iets mocht ontgaan zyn,
			 want... want... hy voelde zich door den last
{==49==} {>>pagina-aanduiding<<}
 zyner nieuwe
			 wetenschap niet bezwaard genoeg naar z'n zin. Ze moest zwaarder drukken, meende
			 hy, en daar dit toch maar niet het geval worden wilde, lag de schuld zeker weer
			 aan hem! Ook z'n moeder zei altyd dat er nooit iets van hem komen zou...
			 óók! Want hyzelf begon weer - en voor 't eerst niet! - 'n
			 dergelyke meening te koesteren, als 't koesteren heeten mag, dat smartelyk
			 wroeten in eigen borst! Die m'nheer Wilkens was 'n dóórkundig man
			 met grys haar en 'n bril en over de veertig jaren kantoordienst. Wat die
			 man hem zoo majestueus verkondigde, moest wel belangryk wezen, en de moeite van
			 zware inspanning waard. Maar hy, botterik, bleef maar altyd niet begrypen
			 waarop-i z'n inspanning moest toepassen? De pogingen om de moeielykheid van z'n
			 nieuwe pozitie te overwinnen, ketsten af op de onwetendheid waarin toch die
			 moeielykheden bestonden? Had-i misschien, om niet al te ver beneden z'n plicht
			 te staan, terstond moeten weten hoeveel fabrieken en inwoners er waren in
			 Manchester? Och, als m'nheer Wilkens hem dit maar had gelieven te vragen! Dan
			 zoud-i z'n onwetendheid... niet geloochend hebben, o neen... maar tevens
			 beloofd morgen bekwamer te zullen zyn. Dan had-i geweten wat er vandaag aan hem
			 gehaperd had, en hy kon zich beteren!
		  
		  Men ziet dat de oorzaken van Wouter's verdriet van ongewonen aard
			 waren. Misschien ook ligt de ongewoonheid slechts in myn poging om ze te
			 verklaren, want omstandigheden als waarin hy verkeerde, moeten wel eens meer
			 voorkomen. By elke gelegenheid namelyk, waar naïve hoogmoed samenvalt met
			 even naïve nederigheid. En dit was hier 't geval. Wouter voelde aandrang
			 tot het allerhoogste, en zou weldra geklaagd hebben dat er niet iets
			 moeielykers te bereiken was dan dat. Maar tevens meende hy dat ieder boven hem
			 stond, en dat hy 't nooit zoo ver zou brengen als de laagste. Op buitengewone
			 inspanning was-i dus voorbereid. Al de moeite die hy zich ooit had getroost om
			 meester Pennewip - en z'n dame! - te voldoen, zou kinderspel wezen by de taak
			 om 'n bruikbaar jongste-bediende by de heeren Ouwetyd & Kopperlith te
			 worden. Hiertoe dus had-i zich - vooral na de vermaningen van dien goeden
			 dokter Holsma - met byzonderen yver aangegord. Geen ‘som’ uit z'n
			 Strabbe, meende hy, vereischte zóóveel scherpte van
			 oordeel, zóóveel nauwgezetheid, zóóveel geheugen,
			 als er zou te-pas komen in dien nieuwen werkkring. En zie, den eersten dag den
		  	besten reeds, vatte hy alles wat men hem zei met 'n ge-
{==50==} {>>pagina-aanduiding<<}
makkelykheid die hem angstig maakte. Daar moest méér achter zitten!
			 Men wordt geen Ouwetyd & Kopperlith of jongeheer Pompile - noch zelfs 'n
			 behoorlyke m'nheer Wilkens! - zonder àndere draken verslagen te hebben
			 dan men onzen kleinen St. Joris te bestryden gaf! Eén keep...
			 twéé keepen... zeker, begrypen is genot - en dit was vooral in
			 Wouter het geval - maar juist hierom wantrouwde hy 't genot dat hem ditmaal wat
			 al te gemakkelyk gemaakt was. De gedachte dat z'n leermeesters met hun gryze
			 haren, brillen, Buiten's en eigen rytuig, beneden hem stonden, kwam niet
			 in hem op. Het was hem als iemand wien men te raden geeft: ‘wat 'n
			 stokjen is, aan de uiteinden bestreken met zwavel’ en die vreest 'n
			 domheid te zeggen door zoo'n ding te verklaren voor 'n zwavelstokje. De hem
			 aanbevolen plicht om zich steeds te bemoeien met het naastbyliggende, was hem
			 op 't hart gedrukt met ernst, en als iets belangryks... waarin - dit zeg ik er
			 by - Holsma volkomen gelyk had! Deze plicht moest dus moeielyk te vervullen
			 zyn, meende Wouter, doch slechts ten-deele was dit juist gezien. Moeielyk zou
			 ze hèm vallen, omdat-i de neiging had wat vèr en wat hoog te
			 staren, maar op-zichzelf beschouwd zou ze byna doorgaans uit 'n
			 aaneenschakeling van nietigheden bestaan. En juist dit bracht hem in den war.
			 Zonder de nederigheid die hem eigen was, zoud-i - na 'n oefening van zeer
			 weinig weken alles geleerd hebbende wat er op dat kantoor te leeren viel - zeer
			 spoedig z'n hoogwyze patroon met hun lappenkraam hebben geminacht. En zonder
			 z'n hoogmoed ware hy volkomen tevreden geweest met hun goedkeuring zyner
			 vorderingen in 't vlytig bestudeeren van niemendal. Wat Oxenstiern aan z'n zoon
			 schreef over de onbeduidendheid der hefboompjes waarmee de wereld geregeerd
			 wordt, is van volle toepassing op 'n tal van andere zaken, en niet het minst op
			 kringen als waarin thans onze Wouter was aangeland. Toch zou men verkeerd doen
			 't wanstaltig huwelyk zyner ziel met 'n omgeving van zóó lang
			 standpunt, in alle opzichten te betreuren. Juist zùlke
			 aanrakingen, en niet boekerige heldenfeiten, leveren de ware vuurproef. De tyd
			 moest komen dat Wouter zeggen kon... niet: ‘ik ben niets, want ik
			 werd gesmoord in den lappenwinkel van de heeren Ouwetyd &
			 Kopperlith!’ maar: ‘zie, hoe ook bedolven onder den modder van
			 misdadige gewoonheid... ik bleef myzelf, en heb me tot iets weten te
			 maken.’ Ik behoef hier immers niet bytevoegen dat dit de ellendelingen
			 niet verschoont, die 't kind aan deze vuurproef onderwierpen? 't Was hùn
			 doel waarachtig niet, onzen Wouter tot 
{==51==} {>>pagina-aanduiding<<}
 mensch te maken!
		
		
		  1217.

		  Hy verveelde zich, en voelde verdrietige verwondering over de leegte
			 van z'n gemoed. Naastbyliggende plicht doen? Als-i eens naar den zolder ging -
			 twee keepen: den twééden! - om te vegen, en op z'n gemak dat
			 belangwekkende windas te bekyken?
		  
		  Zóó gedacht, zoo gedaan! Hy was recht grootsch dat-i
			 den weg naar-boven wist, en toen hy op den trap de meid ontmoette, die hem zoo
			 onheusch-officieel had afgewezen aan de boven-voordeur, gunde hy zich de weelde
			 van eenig gerammel met de sleutels, niet zonder 'n zegevierend blikje dat zeker
			 zeggen wilde: je ziet, ik bèn er, en wel in dienst!
		  
		  Zoo'n windas is 'n aardig ding. Er zitten gedachten in, en Wouter
			 wist ze 'r uittehalen.
		  
		  - Die dikke mevrouw is zeker tweehonderd pond zwaar... de
			 fauteuil, twintig... de kussens... hm... stellen wy voor alles en
			 alles... tweehonderd-vyftig pond. Ik weeg maar tachtig, denk ik. Als dus die
			 dikke mevrouw en ik tegenover elkaar hingen aan 'n gewonen takel, zou ze
			 my 't zoldervenster uithyschen, in-plaats van ik háár uit
			 die zykamer. Maar als ik háár gewicht oprol om die dunne spil, en
			 ikzelf wentel dat groote rad... 
		  
		  Hy hoorde sloffen op den trap. 't Was Gerrit, die eens kyken kwam
			 wie er naar den zolder gegaan was.
		  
		  - Ah zoo! Ben jy 't Pieterse. En wat doe je daar?
		  - Ik... veeg, zei Wouter.
		  - Zoo? Nou, als je zóó yverig blyft, zal je gauw
			 slyten, jongen!
		  - Maar m'nheer Wilkens heeft gezegd... 
		  - Wullekes is 'n gek . Maar... wil je vegen, goed! Veeg maar! En wat
			 veeg je-n-al zoo?
		  - De stof van de stapeltjes... 
		  - Daar ligt geen stof op! En al lag er stof op, wat doet dat er toe?
			 En al deed het er wat toe, wat helpt het of je die van den eenen stapel op den
			 anderen veegt, hè? Je doet monnikenwerk, wat ik je zeg!
		  - Gut!
		  - Ja, monnikenwerk! Je moet niet alles zoo letterlyk opnemen wat die
		  	Wullekes je zegt. Hy schiet met... varkens-
{==52==} {>>pagina-aanduiding<<}
vleesch,  weetje?
		  - Hè!
		  - Dàt doet-i! Ik dacht het wel dat je zou luisteren naar dien
			 windmaker, en toen ik iemand naar-boven hoorde gaan met de sleutels - want ik
			 zat in de keuken, omdat ik styf van rimmetiek ben - toen begreep ik dat jy 't
			 was. Want er kon niemand anders op 't kantoor wezen. Die Wullekes heeft je
			 zeker niet gezegd dat we-n-in den komkommertyd zyn, en dat je zoo'n haast niet
			 hoefde te maken met terugkomen? Hyzelf komt eerst zoo tegen zessen even kyken,
			 en nu hy weet dat er iemand is om de boodschappen aantenemen, zal-i nog later
			 komen, of misschien in 't geheel niet. En de jongeheeren zyn uit... om 't mooie
			 weer, weetje? Je moet de zaak niet zoo zwaar opnemen, jongetje! Dan ga je-n-er
			 onder door? Je neemt me-n-ommers niet kwalyk?
		  - Gut neen! Maar ik wou zoo gaarne... m'n plicht doen, m'n
			 naastbyliggende plicht, weetje?
		  - Dáár heb ik nu zoo, wil ik maar 'ns zeggen, geen
			 verstand van. Ik zeg maar dat het schande-n-is dat ze-n-'n jong borssie als jy
			 zoo'n heelen dag op dat muffe kantoor laten zitten. Ik zeg... 't is wind en 'n
			 engelsche notting!
		  - Hè, Gerrit, ik ben den halven ochtend op-straat
			 geweest!
		  - Ja, ik hoor dat je veel boodschappen hebt gedaan voor den
			 jongeheer Pompile. Nou, dat pleizier kan je dikwyls hebben! Hebben ze je-n-al
			 gezegd dat je naar de post moet, alle morgens, om den briefbesteller
			 optewachten? Dat 's 'n baantje voor jou, je zult het zien! 't Zal je stuivers
			 kosten voor 'n borrel! Want als je dàt niet doet, kryg je de brieven
			 niet. Ze zyn te gierig om droddebot te betalen... vyf-en-twintig gulden
			 in 'n heel jaar. Daarvoor kan jy dan staan blauwbekken in de kou... als 't
			 winter is, meen ik. Zeg eens, heeft Dieper je-n-al gesproken over inkasseeren?
			 Want... als ik styf van rimmetiek ben, komt dat voor je rekening. En... als je
			 niet handig bent met geld, kan dat baantje je veel kosten. Je begrypt wel...
			 wat er te-kort komt, leg je-n-er by. Ja, ja, je moet niet denken dat je hier
			 voor je pleizier bent! Ik heb hier al prinsjesdagen beleefd in alle seizoenen
			 van 't heele goddelyke jaar, en daarom... nu ben ik styf van t rimmetiek. 't
			 Kan je-n-ook gebeuren. Zoodat ik maar zeggen wil dat je-n-in de komkommerdagen
			 niet zoo yverig hoeft te wezen. Je bent immers ook maar 'n loontrekkend
			 dienaar, net als ik, niet waar, en zult dus ook niet graag meer doen dan noodig
			 is? Geen mensch die er je voor dankt, jongen, en wie z'n eigen doodwerkt, wordt
		  	onder de galg begraven. Kom-
{==53==} {>>pagina-aanduiding<<}
aan,  laat dat vegen nu maar blyven. O,
			 als je alles doen zou wat die Wullekes je zegt... nou!
		  
		  Als ys viel deze zonderlinge Gerritsche filosofie onzen Wouter op 't
			 gemoed. Beschaamd sloot-i den zolder, en begaf zich naar beneden met Gerrit,
			 die hem verzocht niet te verklappen dat-i op den bovensten zolder geweest was.
			 Want, zeid-i:
		  - Dan sturen ze me-n-op- boodschappen uit. En daar ik styf van
			 rimmetiek ben... kyk, m'n duim is er krom van, en dus... loopen kan ik niet,
			 dat zieje wel!
		  
		  Op 't kantoor gekomen, sloeg de knecht 'n klein register op, waarin
			 de vervaldagen van wissels en acceptatien genoteerd stonden.
		  
		  - Zieje, juist wat ik dacht! Morgen is er 'n smeerig papiertjes in
			 den Jodenhoek. Nu, dáár zal je pleizier van hebben! Die smous zal
			 wel gauw merken dat je-n-'n onnoozel bloedje bent, want... je ziet ernaar uit.
			 Als je-n-er beneden den daalder afkomt, mag je van geluk spreken. Daar komt
			 waarachtig Wullekes al... zeker heeft z'n vrouw hem de deur uitgejaagd, maar zy
			 is even mal als hy, met 'r prinsessen. Ze heeft 'reis in den Haag 'n prinses
			 gezien, en daarvan praat ze-n-altyd. Allemaal wind en 'n engelsche
			 notting. Die Wullekes... hoor eens, als-i naar me vraagt... zeg maar dat
			 je niks van me weet, en dat ik styf ben van rimmetiek, weetje, want... ik ga na
			 de keuken om m'n kommetje thee te drinken. 't Zal wel koud wezen, maar... ik
			 moest toch 'reis even zien wie daar na 't zolder liep. Jawel, hy is het... dat
			 kan ik altyd precies hooren aan 't openhalen van de achterdeur. Hy heeft ruimte
			 noodig voor 'n heel peloton... ik ben serjant geweest, weetje, by de
			 Burgerwacht in anno zooveel!
		  
		  En Gerrit vertrok. Z'n zonderlinge toespraken hadden dit goede, dat
			 Wouter - zooals de lezer misschien - er niet veel van begreep, en dus iets te
			 denken kreeg. De vreemde opvatting van plicht, die den ouden knecht... iets
			 minder van andere knechts onderscheidde dan wenschelyk was, verraste hem.
			 Droddebot? Wat's dàt voor 'n ding? En: 'n ‘smeerig
			 papiertje’ dat hem 'n daalder zou kunnen kosten... wat kon dit zyn?
			 Vanwaar zou die daalder komen? Waren dàt de emolumenten van z'n nieuwe
			 betrekking? Heel gaarne had-i m'nheer Wilkens om inlichting gevraagd, doch
			 sedert z'n struikelen over Mozes by 't Doornbosch durfde Wouter dat
			 
{==54==} {>>pagina-aanduiding<<}
 grimmig orakel niet naderen. Bovendien, hy werd weer aan 't
			 plakken van gekleurde lappen op karton gezet, en dezen arbeid legde hem Wilkens
			 met zooveel vertoon van stichtelyken ernst op, dat hy 't niet waagde iets
			 anders aanteroeren. Hy plakte z'n lappen, en zweeg en mymerde, en betreurde z'n
			 boeken op den Zeedyk. Nog 'n beetje maar, en Motto zou hem de gedaante
			 vertoonen van 'n beminnelyken beschermengel die wegzinkt in de nevelen van 't
			 verleden, en waarnaar de verlatene reikhalzend maar vruchteloos de armen
			 uitstrekt.
		  
		  Armoediger kon 't met z'n zieltje niet geschapen staan, meent
			 men?
		  
		  Wie weet! Lieve-god, het wordt nog erger.
		
		
{==55==} {>>pagina-aanduiding<<}
 
		  Kwajongens. Vloermat-meditatien. Een onhebbelyke barbier en
			 'n benyd vogeltje. Treffende opmerkingen over vergankelykheid. Champollion.
			 Handel! Onverwachte verandering van 'n geminacht briefje in wichtige
			 dukatons.

		  1218.

		  Of 't veroorzaakt werd door de byzondere styfte van z'n rhumatiek,
			 zou ik niet durven zeggen, maar zeker is het dat Gerrit 'n eigenaardige manier
			 had om uitheemsche woorden onkenbaar te maken. Droddebot, byv.
			 beteekende: droit de boîte, hetgeen zooveel zeggen wilde als het
			 recht om de brieven te doen afhalen van 't postkantoor. De briefbestellery liet
			 in Wouter's tyd veel te wenschen over, en veel kooplieden kozen dit middel om
			 zich onafhankelyk te maken van den duur en 't gewicht der konfidentien die de
			 zeer ongevleugelde boden des handels gewoonlyk met hun straatvrinden hadden te
			 wisselen. In dit alles zal nu wel verandering hebben plaats gevonden, vooral
			 omdat de post meermalen daags aankomt. In Wouter's tyd, en lang daarna nog,
			 werd de zoogenaamde ‘fransche, duitsche en engelsche post’ slechts
			 twee keeren 'sweeks uitgereikt. Binnenlandsche brieven niet meer dan eenmaal
			 daags, en wel des-morgens. Het afhalen der brieven voor de kantoren die
			 droit de boîte hadden, behoorde natuurlyk tot de funktien van de
			 ‘jongste-bedienden’ 'n soort van 
{==56==} {>>pagina-aanduiding<<}
 loopjongetjes die in
			 twee opzichten zeer typelyk verschilden van leerlingen op 'n ambacht: ze
			 leerden niets, en waren onbezoldigd. Sommige handelshuizen wisten 't misbruiken
			 van zulke knapen te verheffen tot systeem, door zóóveel
			 allerjongste bedienden te houden dat ze daarmee het bezoldigen van 'n volwassen
			 persoon konden uitwinnen. Zoodra zulke jongeluî begonnen aanspraken te
			 gronden op 't verouderen van hun doopceel, gaf men hun den raad die ontkiemende
			 eerzucht te doen wortelen in anderen bodem.
		  
		  Wat nu overigens dat fameuze droit de boîte aangaat, er
			 waren ook handelshuizen die wel gaarne hun korrespondentie iets vroeger
			 ontvingen dan de slakkengang der bestellers toeliet, maar toch niet genegen
			 waren de daarvoor vastgestelde belasting te betalen. Ze vonden een probaten
			 maatregel uit, hoofdzakelyk gegrond op de overweging dat de tyd van 'n
			 onbezoldigden jongste-bediende geen geld reprezenteert. Zoo'n kereltje moest in
			 de nabyheid van 't postkantoor den besteller afwachten, en hem overhalen om de
			 voor ‘m'nheer’ of ‘de heeren’ aangekomen brieven
			 op-straat aan hem aftegeven. Dewyl nu noch het uur van aankomst der post, noch
			 de tot het sorteeren noodige tyd stipt kon bepaald worden, moest hy om zeker te
			 zyn dat de besteller hem niet ontsnapte, altyd véél te vroeg daar
			 wezen. Het natuurlyk gevolg hiervan was dat zich elken ochtend 'n klubjen
			 onrype jongeheertjes naby 't postkantoor samenkluwde. By slecht weer was 't
			 vereenigingspunt in de cour der inrichting. En hier werd veel kwaads
			 uitgebroeid, want in geen stadium, klasse of ontwikkelingsperiode
			 vertoont zich de Mensch leelyker dan in die van halfwassen jongeling, 'n
			 leeftyd die door de eene helft van ons geslacht moest kunnen overgewipt worden.
			 Al wat de Maatschappy oplevert, staat in rang boven hen: kinderen, meisjes,
			 vrouwen, mannen, grysaards, jonkers, prinsen, soldaten, sjouwerluî,
			 ambachtslieden... alles, tot publieke vrouwspersonen toe. Zyzelf zyn de eenigen
			 die dit niet weten, en staan verbaasd als 'n wezenlyk mensch blyk geeft van den
			 misselyken indruk dien ze op hem maken.
		  
		  Maar wèl had het moeten bekend zyn aan de heeren Kopperlith,
			 vader en zoons. En misschien wisten zy 't. Maar dit belette niet dat Wouter,
			 toen-i den eersten avend van den belangryken handelsdag dien ik trachtte te
			 beschryven, verlof ontving om naar-huis te gaan, van m'nheer Wilkens het bevel
			 meekreeg, den volgenden morgen voor-i op 't kantoor kwam, zich aantemelden by
			 m'nheer Pompile ‘die hem zou 
{==57==} {>>pagina-aanduiding<<}
 onderrichten in z'n
			 verplichtingen omtrent de post.’
		  
		  - Zieje wel, Stoffel, riep z'n moeder, ze hebben allerlei voor hem
			 te doen! Net zooals de dokter zei: 'n jong-mensch moet veel werken. Precies wat
			 ik altyd zeg. Veel werken is de boodschap. Zorg nu vooral, Wouter, dat je-n-op
			 je tyd daar bent, en laat vooral die m'nheer... hoe heet-i ook?
		  - M'nheer Pompile, moeder.
		  - Nu ja, de naam doet er niet toe. Ik meen maar dat je zorgt op je
			 tyd te wezen. Wat zou je-n-er van zeggen als je dat nu eens opschreef?
		  - Ik zal 't wel onthouden, moeder.
		  - Schryf 't liever op. Waartoe dient anders je boek? Ik heb 't je
			 dáárvoor gegeven, jongen!
		  
		  Met of zonder opschryven dan, reeds om zeven uur schelde Wouter aan
			 't huis met spiegelglas. De meid zei dat m'nheer nog niet op was, en vergunde
			 hem plaats te nemen op de vloermat... daar stond-i! Wie myner lezers weet hoe
			 lang 'n minuut is? Nu, dàt wist de friesche klok die daar in den gang
			 Wouter stond gezelschap te houden met z'n tik... tik, en om de zooveel tikjes
			 'n zwaarder tik! Dan versprong de groote wyzer als met 'n zenuwachtig schrikje,
			 en met saaie volharding zette de sekondeslinger z'n eentonige reis voort:
			 aktie, reaktie, tik, tik... die klok verveelde zich niet! En 't ding stond op
			 vier zwarthouten ballen, en hoefde niet te verwisselen van zwaartepunt of heup.
			 Wouter wel. Dan rustte hy links, en dan weer rechts, dat is: hy rustte niet.
			 Men begrypt dat z'n naast-byliggende plicht niet toeliet tegen den wand te
			 leunen in 't huis van z'n patroon. Z'n enkels, knieen, heupen en ruggegraat...
			 
		  
		  Tik, tik, zei de klok. Ja juist, zoo-iets voelde hy in al z'n leden.
			 Geen 
			 Demostheneskon 't juister uitdrukken.
		  
		  Er werd gescheld. Met z'n gewone zucht om te helpen opende Wouter de
			 deur. De meid die niet zeer spoedig en zonder haast kwam aansloffen, bedankte
			 hem in 't minst niet. Wouter mocht getuige zyn van haar verzekering dat ze geen
			 schuurzand noodig had - want het was 'n trafikant in dit handelsartikel, die
			 zich aanmeldde - en dit verschafte hem wat afleiding. Hy hoopte dat men
			 nògeens schellen zou.
		  
		  Waarlyk, dit geschiedde, en zelfs nog geen vol kwartier daarna. Een
			 melkboer! Deze verhaalde iets aan de meid over 't weer, en Sientje was van zyn
			 gevoelen, maar zei er by 
{==58==} {>>pagina-aanduiding<<}
 dat mevrouw niet tevreden was over z'n
			 melk, waarop de man iets antwoordde. 't Onderhoud was... zeer onderhoudend,
			 maar voor Wouter wat kort. Tik, tik, zei de klok weer.
		  
		  Nog andere menschenvrienden kwamen by lange tusschenpoozen de
			 welsprekendheid van die klok afbreken, en Wouter had ze wel willen kussen. Heel
			 eindelyk schelde de barbier. Ook deze werd uitgenoodigd te wachten tot
			 ‘m'nheer òp zou zyn.’
		  
		  - Dat doe-n-ik niet, zei de man. Ik kan al m'n andere klanten niet
			 laten wachten op één van 'n stooter in de week!
		  
		  En hy ging. Wat 'n brutale barbier! Zeker, 't was afkeurenswaardig.
			 't Was ruw, ongemanierd... o ja! Maar toch betrapte zich Wouter op de
			 verzuchting:
		  
		  - Och, misschien zou 't beter voor me zyn, barbier te worden dan in
			 den handel te blyven.
		  
		  De ondankbare! Juist immers toen hy zich aan dezen wreveligen indruk
			 overgaf, vernam-i schreden van iemand die in 't achtereind van den gang den
			 trap scheen aftekomen. De Heer was naby, of... de jongeheer Pompile toch. Hy
			 vertoonde zich in z'n kamerjapon, en werd Wouter gewaar.
		  
		  - Ah... zoo? Ja, juist! Je bent daar? Heel goed! Wilkens heeft je
			 zeker gezegd... heel goed, heel goed! Weet je wat je doet? Je moet zoo goed
			 wezen... even te wachten.
		  
		  M'nheer Pompile verdween in de suite, en de klok was weer aan
			 't woord.
		  
		  Had Wouter maar niet zoo'n pyn in z'n lenden gehad, hy zou wel
			 in-staat geweest zyn, gedachten te borduren op 't kanevas van dat eentonig
			 geluid. Maar stoffelyke aandoening belemmerde hem in 't aan-eenknoopen van z'n
			 indrukken. Hy voelde zich suf en machteloos. 't Was om neertevallen.
		  
		  Na slechts drie-kwartier kwam m'nheer Pompile weer tevoorschyn uit
			 de suite, waar-i ontbeten had. In 't voorbygaan droeg hy Wouter op, de
			 goedheid te hebben even te wachten omdat-i zich nu ging kleeden... tik,
			 tik!
		  
		  Alweer 'n afleiding. De meid scheen in de suite geroepen,
			 want ze kwam haastig aanloopen, en opende de deur van dat vertrek. Wouter mocht
			 vernemen hoe mevrouw haar meedeelde dat er vandaag 'n kanarievogeltje zou
			 gebracht 
{==59==} {>>pagina-aanduiding<<}
 worden, en:
		  
		  - Als 't komt, Sientje, breng 't vooral terstond binnen!
		  
		  Dit beloofde de meid. Wat moest nu Wouter bepeinzen? De
			 onafhankelykheid van dien barbier had hem verlokt tot 'n rudiment van
			 weerspannigheid. Vorderde nu de konsekwentie dat-i verviel in dolle yverzucht
			 op dat bevoorrecht vogeltje? Misschien wel. Zuinigheid op z'n aandoeningen zou
			 misplaatst geweest zyn, al ware het hierom alleen wyl ze van alles wat-i hier
			 te zien en te aanschouwen kreeg, het duurzaamst blyken zouden. M'nheer Pompile
			 is ter-zyner-tyd zoo goed moeten wezen te sterven. Ook zoo'n kanarievogel leeft
			 maar kort, en laat geen andere leegte na dan twee duim kubiek in z'n kooitje.
			 Het beestje had lang uitgetjilpt voor Wouter de lessen van onafhankelykheid
			 leerde ontberen, die hy nu nog - ter-loops, maar gretig toch - opving van 'n
			 barbier. En ook deze chirurg is ter-ziele. Hopen wy dat de Hemel hem niet
			 gesloten bleef, omdat hy oorzaak was dat m'nheer Pompile's baard gevaar liep 'n
			 dag langer te zyn dan anders te verwachten is van zestien welgetelde duiten
			 scheerloon in de week. Zooveel namelyk bedroeg de ‘stooter’ waarvan
			 we zoo-even iets vernamen als bydrage tot de Lukullische weelderigheid van den
			 jongeheer Pompile.
		  
		  Al die dingen zyn dus weggewischt, uitgewreven, vergaan. En nog
			 steeds leven er gedachten van Wouter... aere perenniores! 't Is mogelyk
			 dat die klok nog altyd hier-of-daar z'n tikkende loopbaan voortzet, en dat er
			 nog altyd 'n huis staat met vensters van spiegelglas, op de Leliegracht -
			 deftige zy, héél deftige zy - maar wat beteekent dit in
			 vergelyking met 'n hoofdstuk uit de zielegeschiedenis van 'n mensch? Huizen en
			 klokken zullen voorbygaan, maar niet voorbygaan zullen de uitvloeisels der
			 gemoedsbitterheid van iemand die daar de gelukzaligheid staat te benyden van 'n
			 opgesloten vogeltje dat terstond mocht binnenkomen als 't zich aanmeldde. Toch
			 gis ik dat Wouter niets of niemand benydde. Hy was er te moê toe, en werd
			 te zeer bezig-gehouden door 't spit in den rug.
		  
		  Daar werd zoowaar de jongeheer Pompile weer zichtbaar, nog altyd
			 ongekleed.
		  
		  - Zoo, sta je daar nog? Ja... zoo... hoor eens! Weet je wat je doet?
			 Je moet eens zoo goed wezen, gauw 'n barbier voor me te halen.
		  
		  Die lieve goeie Pompile! Hy vergunde Wouter zich eens 
{==60==} {>>pagina-aanduiding<<}

			 te bewegen. Deze vervulde z'n naastbyliggend plichtje met yver en dankbaarheid.
			 Toen-i het verlangde gevonden en binnengeleid had, nam-i z'n vorig domicilie op
			 de vloermat weer in, en verstond heel duidelyk wat de klok zei:
		  
		  - Zoo, ben je daar wéér? Ik ben er nòg...
			 tik... tik!
		
		
		  1219.

		  De installatie by 't postkantoor geschiedde wel niet met
			 plechtigheid, maar toch met al de bereddering die de jongeheer Pompile gewoon
			 was toetepassen op de nietigheden waarmed-i zich gewoonlyk bezighield.
		  
		  - Kyk, je moet nu eens zoo goed wezen hier te komen staan, alle
			 morgens! En dan houd je 't postkantoor in 't oog. En als ze dan uitkomen - de
			 bestellers, weetje? - dan let je goed op. En je loopt ze na. En je vraagt de
			 brieven voor de heeren Ouwetyd & Kopperlith. Maar je moet dat niet vragen
			 hier vlak voor 't kantoor, want als de direkteur het ziet, dan worden ze
			 gestraft... omdat het verboden is, weetje? Je loopt ze na, daar in die steeg,
			 en als ze je-n-'n fooi vragen, of 'n borrel - want dit doen ze... gemeen volk!
			 - dan zeg je maar dat je... neen, dan zeg je niets. Of je zegt maar... dat je
			 de brieven vraagt voor de heeren Ouwetyd & Kopperlith. Zóó
			 moet je zeggen! En 'n fooi? ‘Met nieuwejaar’ kan je wel zeggen,
			 maar zeg niet dat ik 't gezegd heb, want dan verwachten ze te veel.
			 Onbescheiden volk, weetje? Kyk, daar komen ze! Nu zal ik je wyzen wie onze
			 buurt heeft. Daar, dáár, die magere met z'n dikken neus en
			 slobkouzen... dàt is-i! Zeg hem dat-i nog pas gister 'n stuiver van me
			 gehad heeft, en dat-i je de brieven geeft voor de heeren Ouwetyd &
			 Kopperlith, zóó moet je zeggen!
		  
		  Wouter liep den aangewezene na, en haalde hem weldra in. De man die
			 hem niet kende, wees hem stug af. Maar de deftige m'nheer Pompile stond op 'n
			 afstand te wenken en te telegrafeeren, met dit gevolg dat Wouter zich kon
			 beschouwen als formeel voorgesteld aan den mageren besteller met den dikken
			 neus en de slobkouzen. Er was inderdaad iets aangekomen voor 't huis
			 Kopperlith. Deze of gene winkelier in een der provincien scheen behoefte te
			 hebben aan 'n krieuweltje. Wouter kwam zegevierend met den brief aanloopen op
			 't kantoor waar-i 't eerwaardig sanhedrin van z'n patroons reeds vergaderd
			 vond, Pompile meegerekend die, na 't overseinen van Wouter's geloofsbrieven,
			 zich gehaast had de gemeene steeg te verlaten, welker duisterheid gewoonlyk
			 
{==61==} {>>pagina-aanduiding<<}
 het geknoei met die brieven medeplichtig beschaduwde.
		  
		  Onze jongste-bediende werd nu met de noodige aanbevelingen tot
			 ‘net werken’ aan 't kopieeren gezet van 'n paar brieven. De
			 jongeheer Pompile Kopperlith maakte gebruik van den komkommertyd, om eenige
			 debiteuren die wat achterlyk waren, aan betaling te herinneren. 't Een-of-ander
			 genie uit den voortyd had deze bezigheid vereenvoudigd door 't vaststellen van
			 drie formulieren die elkander opvolgden in graden van nadrukkelykheid.
			 Formulier één: beleefd. De aanzuivering was waarschynlyk den zeer
			 geachten handelsvriend door 't hoofd gegaan, en de heeren O. & K. konden
			 niet nalaten deze gelegenheid aantegrypen om ‘uwe zoo byzonder vereerde
			 firma’ hiernevens 'n paar stalen aantebieden van
			 onbegrypelyk-pryswaardige diemet. Formulier twéé: de - nog altyd
			 eenigszins geachte - vriend verloor uit het oog dat de pryzen à
			 comptant waren berekend, en ofschoon men zoo byzonder gaarne zaken met hem
			 deed, was men wel genoodzaakt ditmaal... enz. Géén stalen. Derde
			 formulier: binnen acht dagen solide remise, of anders... enz.
		  
		  Wouter bewonderde de bekwaamheid van z'n chef, die zoo precies wist
			 hoe men al die menschen moest toespreken. Toch was 't kopieeren van die korte
			 briefjes weldra afgeloopen, en hy werd weer aan 't plakken van z'n stalen
			 gezet.
		  
		  - En... zouden wy hem nu maar niet met-een de letters van 't woord
			 laten leeren? vroeg Pompile aan Wilkens.
		  
		  Er scheen iets vreeselyks in dit voorstel te liggen, want Wilkens
			 keek ontsteld op.
		  
		  - M'nheer!
		  - Ja, denk je niet? Me dunkt dat... 
		  - Maar... m'nheer!
		  
		  Al had Pompile voorgesteld het jonge-mensch te villen of te
			 skalpeeren, de schrik van Wilkens kon niet grooter geweest zyn.
		  
		  - Maar, m'nheer! Dit zou, onder uw welnemen, verbazend onvoorzichtig
			 zyn!
		  - Hé, dacht je dàt?
		  - M'nheer, ik kan u plechtig verzekeren dat ik reeds drie jaar by de
			 zaken was, voor men my de letters van 't woord wees! Men moet jonge-menschen
			 niet over 't paard ligten, m'nheer! De verwaandheid komt er gauw genoeg in,
			 m'nheer!
{==62==} {>>pagina-aanduiding<<}
 
		  - Nu, zooals je wilt, Wilkens. Ik had er zoo diep niet over
			 nagedacht, weetje?
		  
		  Dit was de zuivere waarheid, en wel de waarheid eens-voor-al, want
			 de jongeheer Pompile dacht nooit diep na. Maar in het tegenwoordig geval zou
			 z'n ligtzinnigheid - als-i niet bekleed ware geweest met den rang van patroon -
			 onvergeeflyk zyn voorgekomen aan m'nheer Wilkens. De lezer zal dit beseffen
			 zoodra hy weet dat de zeer belangryke zaak neerkwam op de vraag of men Wouter
			 reeds nu zou inwyden in de geheimzinnige teekens waarmee de heeren Ouwetyd
			 & Kopperlith de inkoopspryzen hunner goederen op de etiketten wisten
			 uittedrukken. Er behoorde veel toe om deze teekens grif te verstaan. Meer nog
			 om 't vertrouwen waard te zyn, dat men dit geheim ongeschonden bewaren zou, en
			 volgens m'nheer Wilkens was Wouter nog lang zoo ver niet. Glansryk was de
			 triumf van den oud-gediende tegen den onvoorzichtigen jongeheer Pompile die,
			 zonder zyn raad, dat jonge-mensch zoo maar op-eens 't licht zou vertoond hebben
			 dat den tabernakel van 't kantoor omluisterde. Maar de zegepraal van den
			 kleingeestigen grysaard was niet volkomen, voor Wouter-zelf 't bewustzyn van
			 z'n voorloopige uitsluiting terdeeg geslikt had. Want deze begreep niet
			 wèlk woord en wèlke letters te heilig werden beschouwd voor z'n
			 nuchter verstand, onbeproefde eer en geringe verdienste. Wilkens merkte de door
			 hem opgeplakte stalen met nummers, en zette daaronder de diepzinnige
			 hierogliefen, waarover hy 'n vraag wist uittelokken om aanleiding te hebben tot
			 het verpletterend antwoord:
		  
		  - Dàt past je nog niet! Dat past je volstrekt niet! Vraag
			 dáár eens na, als je-n-'n half-dozyn jaren behoorlyk gewerkt
			 hebt, of... langer!
		  
		  Het vooruitzicht was prachtig. Het spreekt vanzelf dat Wouter hevige
			 begeerte voelde naar de vrucht van een zoo aptytelyk verboden boom. Reeds den
			 volgenden dag ontcyferde hy met geringe inspanning, door 'n beetje vergelyking,
			 de beteekenis van die geheimzinnige letters. Daar hy - uit voorzichtigheid of
			 konscientie - 't aldus weldra gevonden heiligwoord niet in z'n zakboek heeft
			 opgeschreven, kan ik het den lezer niet meedeelen. Met Pompile's baard en
			 vensterglas, met de krieuweltjes en de wittegrondjes-driekleur, is deze
			 mysterie onopstandelyk ten-grave gedaald, 'n gaping in myn verhaal waarvoor ik
			 verschooning vraag.
		
		
		  1220.

		  By 't schetsen van al deze nietigheden, waarby ik 
{==63==} {>>pagina-aanduiding<<}
 de
			 waarheid zoo trouw mogelyk tracht naby te blyven, kan ik my niet onthouden van
			 de vrees dat sommigen my verdenken van overdryving. Deze beschuldiging tegen 'n
			 schryver is gewoonlyk een kenmerk van oppervlakkigheid, en byna altyd
			 ongegrond. Hoogstens zou men recht hebben de wyze van behandeling aftekeuren,
			 de manier van voorstellen, en de door hem uit de feiten afgeleide
			 gevolgtrekkingen. Overdryving in 't schetsen van die feiten-zelf is nagenoeg
			 onmogelyk, want de graad waartoe menschelyke dwaasheid kan afdalen, is voor den
			 boosaardigsten artist onbereikbaar. Waar deze dwaalt, ligt de fout aan z'n
			 onbekwaamheid in 't nateekenen, in 't verkeerde van de voorstelling,
			 niet in overdryving. Dat er onder 't half-dozyn personen waarmee Wouter
			 hier in aanraking kwam, geen enkele was die zich verheffen kon boven 't
			 àllerlaagste peil van verstand en hart, mag slechts vreemd voorkomen aan
			 wie de Maatschappy niet tot 'n onderwerp van studie gemaakt heeft. Myn schets
			 is wáár. En zelfs behoef ik me niet te beroepen op de bekende
			 spreuk: que le vrai peut quelquefois n'être pas vraisemblable, om
			 te betoogen dat deze waarheid ditmaal geenszins in-stryd is met
			 waarschynlykheid. Wie dit begrypen wil, hebbe slechts nategaan wat er door
			 wezens als de hier bedoelde, levenslang is uitgericht? Wat hun wenschen waren,
			 hun neigingen, bezigheden, geestelyke behoeften? Hoe hun opleiding geweest
			 was... dit doet er minder toe, maar: met welke opleiding zy volkomen tevreden
			 waren? Nooit kwam het in hen opdat ze, wèl beschouwd, behoorden tot de
			 laagste soort van schepsels die met zoölogische welwillendheid gerekend
			 worden boven de dieren des velds te staan. En... by dit alles, die koddige
			 trots!
		  
		  Ik weet zeer goed dat geestelyke en zedelyke waarde niet volstrekt
			 samengaat met de meer of mindere belangrykheid van het beroep, noch daarvan
			 afhangt. Het is begrypelyk dat menigeen om-den-wille van z'n onderhoud zich
			 moet tevreden stellen met 'n kostwinning, die òf geen punten van
			 aanraking oplevert met z'n gemoed, of zelfs lynrecht tegen de opwellingen zyner
			 ziel indruist. Ik laat nu daar, in-hoe-verre deze disparatie mogelyk en te
			 verontschuldigen is, en stel dus niet de vraag of, byv. 'n gevoelig mensch 'n
			 degelyk vleeschhouwer of scherprechter wezen kan - misschien wel! - doch
			 wáár blyft het dat iemand die ongenoodzaakt z'n
			 levensonderhoud zoekt in grove of nietige bedryven, blyk geeft van 'n laag
			 standpunt.
		  
		  Wat dan te zeggen van 't ras der koprolithen, dat geheel
			 
{==64==} {>>pagina-aanduiding<<}
 vrywillig verstand, hart en karakter laat braak-liggen? Al
			 zy het nu dat de jongeheer Pompile niet zeer zuiver de waarheid sprak,
			 wanneer-i 'n onnoozelen ‘buitenman’ die 'n krieuweltje kwam koopen,
			 verzekerde: ‘dat papa zoo byzonder ryk was, en dat ze 't om den broode
			 niet hoefden te doen’ toch hadden de jonge-lieden 'n anderen werkkring
			 kunnen kiezen. Maar... dan hadden zy iets moeten leeren, zich inspannen, en dit
			 gedoogde noch hun fatsoen, noch hun traagheid. Arbeid en kennis was goed voor
			 anderen wier papa niet ‘zoo byzonder ryk’ was. Die heele rykdom van
			 den oudeheer kwam neder op eenige tonnen, 'n som die bestemd was in zessen te
			 worden verdeeld. Ze hadden dus wel degelyk behoefte aan 'n werkkring, en twee
			 van de zoons kozen, wat als voorvaderlyk erfdeel voor-de-hand lag: de
			 lappennegotie. Hiertoe was slechts 'n klein gedeelte noodig van 't beschikbaar
			 kapitaal dat hoofdzakelyk in effekten belegd bleef. Hadden zy kunnen besluiten
			 den inventaris te ontlasten van de goederen die jaar-in jaar-uit op die zolders
			 lagen, dan zouden ze met nog geringer kapitaal de zaak hebben kunnen dryven.
			 Tot dit ‘opruimen’ echter - waarop Dieper soms bescheiden en
			 rente-berekenend aandrong - waren ze niet te bewegen. Meenden zy misschien dat
			 die oude verkleurde lappen ooit weder den prys zouden waard zyn, die daarvoor
			 betaald werd vóór den bloei der Amerikaansche katoenmarkt en der
			 Engelsche weveryen? Ze meenden noch dit, noch iets anders. Ze meenden
			 niets.
		  
		  De dagelyksche handel was allereenvoudigst tot het idiote toe.
			 Tweemalen 's jaars bestelde men ‘op staal’ eenige duizende stukken
			 gedrukte katoenen. De by 't kiezen te-pas gebrachte wysheid overstelpte onzen
			 Wouter, die alweer angstig werd dat hy nooit, nooit, nooit zoo ver komen
			 zou om te weten of de burgervrouwen die zich kleedden in gedrukt katoen, dit
			 jaar de voorkeur geven zouden aan 'n slangetjen of aan moesjes? Wilkens zat by
			 zulke gelegenheden als op 'n troon. De verhandelingen die hy hield over 't
			 gewicht en de strekking van 'n klein verschil in kleur of figuur, waren
			 verpletterend. Ik heb reeds gewezen op de rechters die in 't laatste ressort
			 over de vonnissen van onzen lappen-wysgeer te beslissen hadden. Toch zou hy 't
			 zeer vreemd hebben gevonden indien men boerinnen of dienstmeiden zitting en
			 stem had verleend in 't koncilie dat hy prezideerde. En... de hoogheid tegen
			 zoo'n handelsreiziger! Het is opmerkelyk dat de engelsche fabrikanten voor deze
			 betrekking gewoonlyk Duitschers in dienst nemen. Christelyker werkkring bestaat
			 er 
{==65==} {>>pagina-aanduiding<<}
 niet. Voor dezulken is 't Evangelie van den linkerwang
			 geschreven! Zoo'n ongelukkig wezen werd drie, vier keeren weggezonden, voor 't
			 m'nheer Wilkens en den jongeheer Pompile gelegen kwam te zien welke nieuwe
			 figuurtjes de teekenaars der fabrieken hadden uitgedacht. Heel eindelyk
			 begunstigde men hem met de mededeeling dat er waarschynlyk niets zou noodig
			 zyn. Dat men reeds groote bestellingen gedaan had aan andere
			 ‘huizen.’ Dat de markt slap was, buitengewoon slap. Enz.
			 Ten-laatste werd hy genadiglyk toegelaten, en de zitting nam 'n aanvang.
			 Eugène, wiens woorden duur waren, stelde zich 't minst bespottelyk aan.
			 De beide anderen wedyverden in zotteklap, en de commis-voyageur
			 beantwoordde elke op- of aanmerking met 'n allerbeleefdsten glimlach. Hy haalde
			 op zyn beurt z'n schade aan verongelukte menschenwaarde, in diligences en
			 trekschuiten of aan de table-d'hôte met woeker in. Daar
			 publiceerde hy de twee dozyn anekdoten die elk handelsreiziger behoort in
			 voorraad te hebben, en ging by z'n kameraden onder verband van wederkeerigheid,
			 voor 'n wezenlyken heer door.
		  
		  By ontvangst van de bestelde goederen steeg de belangrykheid der
			 werkzaamheden op 't kantoor en in het magazyn tot het verhevene. De bedongen
			 prys werd verhoogd met de onkosten van pakking, transport en assurantie, en
			 daarna volgens de koers van den dag herleid in hollandsch geld. Deze berekening
			 was zeer in 't byzonder de taak van Pompile, die er zeer handig in was...
			 geworden, na veel jaren sukkelens, zei de oudheidkundige Gerrit. Goed, nu toch
			 verstond Pompile die kunst! By verkoop legde men 'n procent of vyftien op den
			 inkoopsprys, en de cyclus van beroepswysheid was afgeloopen... op 't
			 overbluffen, liefkozen, streelen en bedriegen van de koopende winkeliers na.
			 Ook in dit gedeelte van 't ‘vak’ was Pompile een eerst meester.
			 Zelfs Wilkens moest erkennen, dat... enz.
		  
		  Geen van die heeren had ooit iets anders gedaan, geen hunner had
			 gehaakt naar andere inspanning. Ze voelden zich volkomen verzadigd. Zelfs 't
			 boekhouden van den ouden Dieper ging hun sfeer te-boven. Z'n memoriaal en
			 journaal en grootboek waren gewyde arken waaraan nooit iemand de hand durfde
			 slaan. Wel beschouwd overtrof zelfs de oude Gerrit de heeren patroons in
			 menschenwaarde: hy kòn iets! Een van z'n hoofdbekwaamheden bestond in 'n
			 byna onbedriegbare kennis der geldsoorten, en z'n ‘worpen’ by het
		  	tellen waren monumenten van regelmatigheid. Het was jammer de zest'hal-
{==66==} {>>pagina-aanduiding<<}
ven
			  by-een te stryken, die door hem waren tentoongespreid in
			 symmetrische regels... zilveren verzen, waarlyk! En dan 't nog altyd
			 respektabel overschot van z'n handigheid in 't pakken... wel te verstaan, als
			 't hem gelegen kwam niet styf van rhumatiek te wezen. Toch moest ieder
			 bevooroordeelde erkennen - en er bestond reden tot vooroordeel - dat Wouter hem
			 hierin met reuzenschreden voorbystapte, gelyk we ter-zyner-tyd zullen te zien
			 krygen.
		  
		  Tweemalen 's jaars ging Wilkens op-reis, en speelde dan by
			 winkeliers de rol waartoe hyzelf gewoon was buitenlandsche reizigers te
			 veroordeelen, die 't ongeluk hadden van zyn welwillendheid en zaakkennis
			 aftehangen. De goden zyn rechtvaardig! Dan werd-i ter-dege bestraft in z'n
			 zondige plek, en moest soms twaalf keeren te-vergeefs toegang vragen - de door 
			 Moorebezongen paradys-peri! - om
			 doortedringen tot het achterkamertjen in 'n lappenwinkel. Een andermaal liet
			 men hem schildwacht houden voor de toonbank, en afwachten wat 'n snibbig
			 winkelmeisje - de ‘m'nheer Wilkens’ loci - over hem zou
			 gelieven te besluiten. Zekere overleveringen luiden dat-i zich by zulke
			 gelegenheden meermalen moest laten welgevallen, met z'n wasdoeken staalpak
			 onder den arm - en den voorgeschreven welwillendheids-glimlach op 't gelaat -
			 uren lang op de stoep in den regen te wachten: ‘omdat-i in den winkel de
			 klanten in den weg stond.’ Het spreekt vanzelf dat deze
			 handels-liefkozing beantwoord werd met 'n allerbeleefdst:
		  
		  - Met pleizier, juffrouw!
		  
		  Van één hoedanigheid die den commis-voyageur
			 kenmerkt, moet ik Wilkens finaal vryspreken. Nooit vertelde hy anekdoten uit 'n
			 almanak. Het schynt dat z'n deftigheid zich hiertegen verzette. Waar hy meende
			 z'n officieel handelsgewaad een oogenblik te mogen afleggen, bepaalde hy zich
			 tot het uitpluizen van 'n zeer interessant bankroet, waaruit hy door een
			 byzondere hem alleen eigene gauwigheid, z'n patroon 'n heel procent meer had
			 weten te bezorgen dan de overige krediteuren ontvingen. Over 't verguld-koper
			 snuifdoosje dat hem deze heldendaad had opgebracht, stapte hy losweg heen...
			 uit bescheidenheid, zeid-i, maar als 't noodig was zou hy 't nog altyd kunnen
			 laten zien. En wie dan niet uitdrukkelyk naar deze ridderorde vroeg, vond-i
			 onbeleefd. Z'n tweede strydpaard aan 't dessert, was de roerende
			 levensgeschiedenis van drie stukken bielefeldsch linnen die door 'n onkundige
			 waren 
{==67==} {>>pagina-aanduiding<<}
 aangezien voor iersch fabrikaat, een vergryp waaruit
			 ongetwyfeld 'n proces zou voortgesproten zyn, indien niet hy, Wilkens -
			 ‘want, heeren, dàt is nu eigenlyk m'n vak!’ - als expert of
			 arbiter de zaak tot 'n vroolyk einde had weten te brengen, door de opmerking...
			 enz. Dat deze beide geschiedenissen een byzonderen geur van gezelligheid
			 meedeelden aan z'n onderhoud, is niet te ontkennen. Maar hy was er zeer
			 spaarzaam mede, want: ‘er zyn reizigers en... reizigers,
			 zeide hy, en heden-ten-dage is niet ieder op de hoogte om 'n goed diskoers te
			 waardeeren.’
		
		
		  1221.

		  - En, jongeheer, zei Dieper, hoe moet ik nu doen met dat briefjen in
			 den Jodenhoek? 't Is 'n smeerig papiertje, jongeheer!
		  - Ja, Dieper, dàt is het! Waarom zeg je 't niet aan papa? Die
			 Gerrit... 
		  - Zeker, jongeheer! Ik heb den oudeheer reeds dikwyls daarover
			 gesproken. Maar u weet dat-i niet gaarne... 
		  - Weet je wat je doet, Dieper? Zend hèm!
		  
		  En met z'n duim over schouder, wees hy onzen Wouter aan:
		  
		  - Niet waar, jy kunt immers wel geld ontvangen?
		  
		  Wouter's gelaat helderde op by de gedachte dat hy iets kunnen
			 zou.
		  
		  - 't Is zeer gevaarlyk, m'nheer, zei Wilkens.
		  - Aan den kassier durf ik 't briefje niet geven, klaagde Dieper. 't
			 Is te smeerig! M'nheer heeft het me verboden, omdat-i wel-eens een der
			 direkteuren van de Kas ontmoet in Doctrina. En, zegt m'nheer, het
			 stáát niet... zulke smeerige briefjes. En dit is wel de waarheid,
			 jongeheer!
		  
		  Nog altyd zullen sommige lezers de ware beteekenis van deze elegante
			 uitdrukking niet begrypen. Een ‘smeerig papiertjen’ is 'n accept
			 van iemand die geen naam op de beurs heeft. Zoo'n man moge solide zyn, eerlyk,
			 trouw aan z'n woord, het helpt niet. De door hem geteekende stukken zyn
			 ‘smeerige papiertjes’ en dezulken waren er dikwyls onder de remises
			 van kleine winkeliers in de provincien. In dit byzonder geval echter scheen
			 meer dan gewone reden tot afkeer te bestaan. De man van wien hier sprake was,
			 woonde in 'n dwarsstraat van 'n dwarsgracht in den Jodenhoek, en Gerrit die
			 meermalen geld by hem had ontvangen, klaagde dat-i ‘by dien kerel’
			 al z'n muntkennis noodig had om niet te-kort te 
{==68==} {>>pagina-aanduiding<<}
 komen. De
			 acceptant lokte hem steeds in 'n donkere achterkamer waar 'n zeer groote
			 familie huisde, en die slecht verlicht was: 'n hol, zei Gerrit. En 'n
			 behoorlyke tafel om geld te tellen, was er ook niet. Zelfs de vloer kon
			 daartoe-niet dienen, want hy was vol reten en gaten, en wanneer men 't
			 in-weerwil hiervan beproefde, liepen of rolden de talryke kinderen heel
			 onprozodisch door de worpen heen. Kortom, de woning van dien jood was 'n tuin
			 der Hesperiden waar weinig anders te plukken viel dan wat kans om geplukt te
			 worden. En: ‘hierop legt de kerel het toe!’ zei Gerrit.
		  
		  Dit alles was den jongeheer Pompile bekend, en toch drong hy er op
			 aan dat Wouter belast worden zou met de inkasseering van dat
			 ‘smeerige’ briefje.
		  
		  - Zie je, Dieper, 't is nuttig voor hem dat-i alles leert.
		  - Zeker, jongeheer, maar... 
		  - En hoe ànders? Gerrit is styf van rhumatiek... zeg
			 dàt aan papa. En als nu Pieterse dat geld ontvangt... hm, ik wil maar
			 zeggen dat-i alles leeren moet.
		  
		  De ware reden die Pompile zoo hardnekkig op z'n voorstel deed
			 aandringen, was eenigszins anders. Hy hoopte dat die jood onzen Wouter 'n paar
			 valsche stukken zou in de hand stoppen, of dat er 'n andere tekortkomst blyken
			 zou. Hieruit wilde hy munt-slaan in z'n eeuwigen stryd met de styve rhumatiek
			 van Gerrit. In de nadeelen die Wouter's onbedrevenheid konden na zich slepen -
			 en die met wat overleg wel op ‘huishouden’ konden gewenteld worden
			 - zou hy slechts deelen voor 'n half kindsgedeelte. Zóóveel wilde
			 hy nu wel eens ten-offer brengen om verlost te raken van 'n knecht die hem als
			 kleinen jongen gekend had, en... meer dan aangenaam, ingewyd was in
			 de chronique scandaleuse van z'n jeugd. Héél skandaleus
			 noem ik die kroniek alweer niet. Maar Pompile beeldde zich dit groothartiglyk
			 in, al waren dan z'n afwykingen van 't pad der deugd gewoonlyk te dekken
			 geweest met 'n paar zest'halven. Alle waar is naar z'n geld, tot de
			 uitspattinkjes van zekere lieden toe.
		  
		  Hy dreef dus de zaak door. Wouter ontving 't smeerige papiertje dat
			 er niet onzindelyker uitzag dan andere wissels, en borg het met ingespannen
			 zorg in z'n patriarchaal zakboek. De te ontvangen som bedroeg eenige honderde
			 guldens. Wilkens gaf hem 'n geldzak mee, en veel vermaningen om - in zeer
			 letterlyken zin - goed op z'n tellen te passen.
		  
		  Binnen 't uur was Wouter met het vereischt bedrag terug. 
{==69==} {>>pagina-aanduiding<<}
 Op 'n weinig buitengewoon kantige pasmunt na, bestond het in
			 glinsterende dukatons met ongeschonden rand. Gerrit-zelf, dien ze later als 'n
			 byzonderheid door Dieper getoond werden, moest erkennen dat men ze zelden zoo
			 te zien kreeg, en dan... ‘van zoo'n smeerigen jood!’ Het ging z'n
			 begrip te-boven, en daar ik ditzelfde in den lezer veronderstel, wil ik de
			 oorzaken van dezen goeden afloop in 'n volgend hoofdstuk meedeelen. Ik moet
			 erkennen dat ik met genoegen het kantoor van de heeren Ouwetyd & Kopperlith
			 'n oogenblikje verlaat. Zoodra mogelyk keeren wy 't met welgemeenden afkeer den
			 rug toe. Maar men bedenke dat schryvers en leerjongetjes hun arbeid en verblyf
			 niet voor 't kiezen hebben. Myn naastbyliggende plicht was nu eenmaal
			 het beschryven van zeker menschenras waaraan Vuurlanders, Huronen en Irokeezen
			 te danken hebben dat ze niet de àllerlaatste schakel zyn die den Mensch
			 aan de Dieren verbindt.
		
		
{==70==} {>>pagina-aanduiding<<}
 
		  Onmogelykheid een der verhevenste kenmerken van het ware. De
			 roem der hedendaagsche Batavieren, behoudens bataafsche nederigheid eenigszins
			 gestaafd. Handel, Staathuishoudkunde en Petite Voirie uit den voortyd.
			 Nieuw blyk der verregaande insoliditeit van den auteur die, in-plaats van de
			 beloofde dukatons, den lezer afscheept met 'n bespiegeling over gebrek aan
			 israëlitische kontroverse.

		  1222.

		  De lezer wordt dus uitgenoodigd eenige stappen met den auteur terug
			 te gaan, om daarna gezamenlyk Wouter te vergezellen naar den Jodenhoek. Men
			 moet al zeer schraal bedeeld zyn met de specifiek-dichterlyke gaaf van
			 assimilatie, om den familietrek voorby te zien, die dezen tocht doet zweemen
			 naar de uitspatting waaraan zich eenmaal prinses Erika schuldig maakte. Wy
			 weten dat zy daarheen ging om zich te verfrisschen door 'n bad in 't gemeene...
			 of wat voor gemeen doorgaat. Ze wilde de walging afspoelen die haar de hoftoon
			 veroorzaakte. Wy immers ook zyn misselyk van de heeren Ouwetyd &
			 Kopperlith, al zy 't dan dat we ons te reinigen hebben van heel iets
			 ànders dan nasmaak van overdreven hoofsheid. Veel verder alzoo dan
			 zekere gelyksoortigheid van indruk, gaat deze overeenstemming met prinses Erika
			 
{==71==} {>>pagina-aanduiding<<}
 niet. Wy behoeven waarlyk geen zyden kousen aantetrekken om Wouter
			 te begeleiden, en ook belooft de auteur op eerewoord, dat-i de maagdeperen met
			 rust laten zal. Deze onthouding van prinselyke excentriciteit is te meer
			 gepast, omdat het perensaisoen nog niet was aangebroken. Het briefje dat Wouter
			 te inkasseeren kreeg, verviel op den zooveelsten van Zomermaand, of misschien
			 in Juli, maar zeker lang voor 't najaar. Het is den lezer bekend dat er nog
			 altyd één fatsoenlyke familie in de stad was, en dat alzoo het
			 ooft van den herfst nog aan de boomen hing, ver buiten de stad. In
			 zekere toekomstige kritiek op m'n werk meen ik te lezen dat dus ook de eskapade
			 van prinses Erika hoogst-apokrief is, een opmerking die my de welkome
			 gelegenheid aanbiedt, nogeens te wyzen op m'n verregaande waarheidsliefde. Waar
			 geen peren zyn, kan niet met peren geworpen worden. Wie dus, in-weerwil van
			 deze algemeen bekende waarheid, dit werpen met onmogelyk ooft als geschied
			 voorstelt, heeft 'n leugen gezegd. Wie leugens durft opdisschen aan een
			 ontwikkeld publiek, moet wel zeker van z'n zaak zyn, en zóó vast
			 staan in den kothurn zyner overtuiging, dat-i het steunen op kleine
			 waarschynlykheidjes missen kan. Alleen vervalschers zyn nauwkeurig in byzaken,
			 en wie zulke byzaken durft verwaarloozen met eene aan 't onbeschaamde grenzende
			 slordigheid, is... 'n evangelist. Ziedaar de gronden waarop de minste twyfel
			 aan de geloofwaardigheid van myn boodschappen - bly zyn ze niet altyd... nu ja,
			 maar boodschappen zyn het toch! - behoort te worden verklaard voor
			 godslastering. Waartoe zou het Geloof dienen, als 'n profeet, by al z'n
			 andere plichten, zich nog zou moeten onthouden van ongerymdheid ook? Om
			 'shemels-wil, lezer, ik vraag u, hoe konden er maagdeperen in Amsterdam zyn?
			 Met de bekende fynheid van Schriftverklaring die geenszins in-stryd is met het
			 geloovig aannemen der grofste ongerymdheid - wat ik in 't voorbygaan bewyzen
			 wilde - heeft de schrandere lezer reeds lang kunnen berekenen dat het smeerige
			 briefje, met welks inkasseering Wouter in den komkommertyd belast werd, geen
			 seizoengenoot wezen kon van zulke projektielen. Dit is ieder bekend die
			 verstand van ooft en komkommers heeft, handelaars in wittegrondjes-driekleur,
			 wysgeeren, tuinluî, e.d. De ondeugende prinses Erika had dus heel iets
			 anders nog begaan dan guitenstukjes of 'n buitensporigheid, ze had iets
			 onmogelyks verricht: 'n wonder! En zóóver had Wouter 't nog altyd
			 niet gebracht. Hy ging integendeel zeer gebukt onder 't gewone, en had al z'n
			 geestkracht noodig om niet te bezwyken onder z'n overspannen 
{==72==} {>>pagina-aanduiding<<}

			 plichtbesef.
		  
		  Met 'n gewicht alsof 't heele bedrag van 't geaccepteerd wisseltjes
			 in kopergeld aan z'n hakken gehecht was, stapte hy over den weg. Hy drukte de
			 linkerhand styf tegen de borst waarop het aan z'n eer toevertrouwd pand rustte,
			 en hield z'n rechtervuistje gebald om den eersten den besten nedertevellen, die
			 blyk geven zou van het opzet hem te berooven, d.i. de heeren Ouwetyd &
			 Kopperlith. Zeker, 't had 'n zeer sterke bende moeten wezen die hierin geslaagd
			 was! Glorioso, met al z'n makkers en in z'n besten tyd -
			 vóór die verlammende liefde namelyk voor twee prinsessen, een
			 markgravin en drie hoogst-onschuldige landmeisjes - Glorioso-zelf zou
			 zich misrekend hebben wanneer-i, staatmakende op de hartelykheid van de oude
			 relatie in de Hartenstraat... nu, Glorioso was er niet, en de marteling
			 van 't konflikt tusschen zieleverwantschap en plicht bleef Wouter ditmaal
			 gespaard. Het eenig gevaar dat hem bejegende, vertoonde zich in de gedaante van
			 'n kindermeisje dat naar den weg vroeg. Wouter stapte dit vermoedelyk begin van
			 verlokking tot plichtverzuim, met saamgeknepen lippen voorby, en... met 'n
			 bloedend hart. Want het kostte hem veel, stuursch te zyn jegens iemand die zyn
			 hulp inriep. Mocht dat kindermeisjen 'n bende verkleede roovers geweest zyn,
			 dan zyn die industrieelen finaal ongedekt gebleven voor de onkosten van hun
			 vermomming. Niet zóó gemakkelyk ontfutselde men onzen held 'n
			 papiertje dat hem door z'n lastgevers was toevertrouwd!
		  
		  Hy mompelde zich al de voorzichtighedens voor, die hy zou hebben
			 in-acht te nemen. Dieper had hem aanbevolen het kostbaar stuk dat door den
			 jongeheer Pompile voor voldaan geteekend was, niet uit z'n handen te geven:
			 ‘voor-i geld zag.’ En... niet te kwiteeren: ‘voor-i dat geld
			 hàd!’ Want ook hyzelf moest teekenen... ik weet niet waarom. Het
			 was de gewoonte, en 'n gewoonte die hem verrukkelyk voorkwam: ‘ont...
			 van... gen... Wou... ter... Pie... ter... se.’ Zóó zou
			 er staan in z'n allermooiste schrift. En dat zou bewaard blyven. En eenmaal zou
			 de nazaat staren en turen op die letters, en eerbiedig fluisteren: zie, op dit
			 papiertje heeft zyn pols gerust! Dit heeft hy geschreven, hy die... ja,
			 wàt? Hier struikelde Wouter's verbeelding, gelyk telkens geschiedde
			 wanneer-i voorschot nam op 'n toekomst die zoo byzonder weinig op het
			 tegenwoordige zou gelyken. En dan trok hy z'n verschrikte voelhorens in, en
			 dwong zich terugtekeeren tot z'n punt van uitgang in de werkelykheid. Hy schoof
			 den nazaat 
{==73==} {>>pagina-aanduiding<<}
 - tot nader order! - op-zy, en beloofde zich niet te
			 teekenen voor-i geld zag en hàd. Zóó had Dieper gezegd! En
			 in z'n gedachten maakte hy kant en klaar de krul gereed, waarmed-i z'n
			 handteekening bekrachtigen en sieren wilde. 't Zou 'n slang wezen, zich
			 slingerend om en door de spylen van 'n rooster, De staart moest zoo nydig
			 mogelyk byten in drie stippen, netjes in gelid tusschen'n paar evenwydige
			 lyntjes, en de kop werd belast met het als by-toeval kronen van de P. In deze
			 wending zou de fynheid liggen, en Wouter maakte zich gereed tot het
			 uitvaardigen van 'n manifest, waarby al de ongekroonde autografen die ooit van
			 hem mochten worden in omloop gebracht, werden verklaard te zyn: bedriegelyk,
			 valsch, en van niet de minste waarde noch in rechten noch in posthume
			 heldenvereering.
		  
		  Dit alles was alzoo behoorlyk vastgesteld. Maar... het tellen!
			 Eén, twee, drie, vier... dit zou wel gaan. 't Bleef echter de
			 vraag wàt men hem zou te tellen geven? Dubbeltjes? Stuivers? Duiten,
			 misschien? Ook dit schrikte hem niet af. Maar... de pietjes? De
			 derdiend'halven? De schellingen? De zest'halven? Of - erger
			 nog! - al die muntsoorten door-elkaar? Hm... moeielyke zaken! Zoodra hy koning
			 werd, zoud-i... och, dit was alweer de vraag niet. Hy wàs geen koning.
			 Hy was jongstebediende by de heeren Ouwetyd & Kopperlith, en op dit
			 oogenblik belast met het ontvangen en behoorlyk uitleveren, van 'n groote som
			 gelds. Dit was z'n naastbyliggende plicht, en hieraan slechts had hy dus te
			 denken.
		
		
		  1223.

		  Nu, dit deed hy! Vermoeid van dienstyver, stapte hy tusschen de
			 kraampjes en uitstallingen door, die de Sint-Anthonies-breestraat zoo byzonder
			 sterk doen gelyken op 'n verstoord mierennest. 't Verschil ligt grootendeels
			 slechts hierin, dat men er zeer lang naar kyken moet om wys te worden. Wouter
			 had moeite z'n weg te vinden. Van bespiegelingen over 't zonderling huishouden
			 in de open lucht, dat daar voor den opmerker te aanschouwen was, kon by hem
			 geen spraak zyn. In z'n hoedanigheid van aankomend Amsterdammertje was hy
			 evenmin ontwikkeld genoeg om zich te ergeren aan al 't onschoone dat hy te zien
			 kreeg, als om belang te stellen in 't karakteristieke van die leelykheid. Z'n
			 standpunt omtrent dit laatste vooral wees hem 'n plaats aan ver beneden prinses
			 Erika, die naar getuigenis van geloofwaardige tydgenooten, het uur dat ze in
			 den amsterdamschen Jodenhoek doorbracht, voor een der belangwekkendsten van
			 
{==74==} {>>pagina-aanduiding<<}
 haar leven verklaarde. Een revue van dertigduizend man linie - zou
			 ze in vertrouwen gezegd hebben - met vierd'halve battery artillerie en
			 geestdrift, was er niets by. Ook de opera niet. En vooral geen hofbal. En geen
			 muzeum van middeleeuwsche oudheden. Zoodra deze ingenomenheid met haar kluchtig
			 uitstapje ter-oore kwam van ‘echt-vaderlandsche’ krantenschryvers,
			 werd ze door deze eerbiedwaardige industrieelen tot tekst verheven van schoone
			 lofliederen op de nederlandsche natie. Een buitenlandsche prinses had de genade
			 gehad onzen Jodenhoek te bekyken! Alle abonnees voelden zich gestreeld door
			 dezen op-nieuw gebleken roem der finaal-onverbasterlyke Batavieren, slechts
			 geëvenaard door de nederigheid waarmee ze steeds trachten al dien roem te
			 bedekken. De nationale voortreffelykheid golfde over den rand van de kaart
			 heen, en bezondvloedde de buren met onweerstaanbare kitteling tot
			 onmachtig-afgunstigen eerbied. De nabywonende volksstammen verhuisden dan ook
			 naar 't verre Westen, wanhopiglyk den wedstryd opgevend tegen zoo'n
			 verpletterend overwicht in zake: volksvolmaaktheid. 't Verder-af liggend
			 Europa, moe van verbaasd-staan, viel om van verbazing. Zelfs de beroemde
			 buitenlandsche Mr. Chose noemde in 'n versjen onzen naam. Vorsten en
			 vorstinnen hongerden en smachtten naar den afval van hollandsche glorie, en de
			 amsterdamsche burgervaders onder wier hoede die Jodenhoek zich zoo prachtig
			 ontwikkeld had... 
		  
		  Ik denk over dit alles eenigszins anders dan die krantenschryvers,
			 misschien wel omdat ik me niet te storen heb aan den smaak van abonnees. Dat de
			 burgervadery in Wouter's tyd 'n allerfatsoenlykst vak was, kan waar zyn. We
			 bezitten nog altyd de bruiloftsverzen en gelegenheidsdichten, waarop die heeren
			 zich lieten onthalen door de karaktervolle ‘poëten’ van dien
			 tyd... modellen van smaak, fyne levensopvatting, schoonheidsgevoel,
			 zedelykheid, enz. Maar in-weerwil hiervan zou 'n beetje onderricht in petite
			 voirie hun geen kwaad gedaan hebben. Deze zeer nuttige wetenschap, lezer,
			 werd vroeger in Nederland tamelyk slordig beoefend. De oorzaak is eenvoudig. Er
			 heerschte toen een bespottelyk nepotismus. De vraag was niet, wie blyk had
			 gegeven van bekwaamheid en eerlyke bedoelingen, men regelde de benoemingen...
			 naar die huwelyksverzen, geloof ik. Dit is thans anders. Het Volk kiest
			 z'n voorgangers en gemachtigden, en zorgt dus wel dat er geen onbekwame of
			 gewetenlooze lieden aan 't bestuur komen. Sedert meer dan vyftig jaren reeds is
		  	't voor gebla-
{==75==} {>>pagina-aanduiding<<}
zeerde  prinsessen niet de moeite waard zich te
			 verlustigen in den Jodenhoek, vroeger zoo byzonder aantrekkelyk door de
			 schoonheid van 't leelyke.
		  
		  Hoe de dwarsstraat te beschryven, waar Wouter ten-laatste aanlandde?
			 Te oordeelen naar de dichtheid van de krioelende menigte, die - altyd toch met
			 het eigenaardig voorkomen van lieden die en voisin uit zyn - zich
			 verdrong op de straat, moesten al die woonhuizen leeg staan, van de kelders af
			 tot de hoogste verdieping toe. Nog altyd heerschte in die buurt - interessant
			 wàs het, hierin had het prinsesje gelyk! - nog altyd zag men daar de
			 orde of wanorde van 'n volksstam, zwervend in de woestyn. Het lynwaad der
			 tenten was hout en steen geworden, en voor 't zand der heide - want als
			 hei vertoonen zich die zandzeeën - vergenoegden zich de tot staan
			 gebrachte nomaden met modder of stof op straatkeien en klinkers. Wat ze voor de
			 weelderige grassoorten der bewaterde plekken in de plaats kregen, weet ik niet.
			 Doch, ook zonder de minste vergoeding voor de hier-en-daar verspreide
			 schoonheden in hun vroeger verblyf, nog altyd was die straat-zelf, en niet de
			 tent van kalk en steen hun geliefd domicilie. De krotten die ze heetten te
			 bewonen - vuistslagen in 't gezicht der beschaving... in Wouter's tyd! - waren
			 hoogstens goed genoeg om er in te slapen, en niet eens onvoorwaardelyk. Zoodra
			 't zomerweer de begoocheling toeliet of aanmoedigde dat men zich op-nieuw in de
			 voorvaderlyke erfstreken bevond, nam het zonderling volkje dit op als 'n sein
			 dat de tyd weer was aangebroken van het leven in de open lucht, en van
			 terugkeer tot vóórkanaänsche zeden... met uitsluiting
			 evenwel van de sedert lang verjaarde strydhaftigheid. Ze brachten het grootst
			 gedeelte van 't etmaal tusschen de reien der tenten door. Daar zaten ze, daar
			 lagen ze, daar sliepen ze. Daar werd gegeten, gedronken, en gearbeid, d.i.
			 handel gedreven. Daar leefden zy.
		  
		  Maar dat leven was zonderling, en ontsnapte in z'n hoofdmomenten aan
			 de waarneming hunner medeburgers van anderen oorsprong en behoorlyker geloof.
			 Wie deze buurt betrad, en met voornaam-domme achteloosheid z'n oog liet
			 heenglyden over die vreemde gestalten, zag slechts de zeer bekende buitenzyde.
			 Alles was daar om handel te dryven, of liever om zoo mogelyk iets te verkoopen,
			 want wie eigenlyk op die zonderlinge markt de koopers waren bleef 'n mysterie.
			 Kochten die straatkramers van elkander? Dreven ze ruilhandel in prullen, lompen
			 en verroeste spykers? Zoo ja, wat 
{==76==} {>>pagina-aanduiding<<}
 aten ze? Of liever, welke
			 produktie leverde het excedent van kapitaal, waaruit de levensmiddelen werden
			 bekostigd? En de huishuur? En de kleederen, volstrekt niet schamel toch op
			 feest- en vierdag?
		  
		  Heel in den aanvang dezer geschiedenis heb ik verklaard dat ze
			 dagteekent van vóór de ontdekking der Staathuishoudkunde. Hieraan
			 zeker is het toeteschryven dat in Wouter's tyd niemand zich de vraag voorlegde,
			 wie toch de waren konsumeerde die hier in onafzienbare reien van kraampjes
			 werden ten-toongesteld? De woorden ‘rei’ en ‘kraam’ zyn
			 wel wat weidsch. Orde en regel was er niet: alles stond en lag vol. En wat de
			 kraampjes aangaat, de meeste kooplieden hadden deze weelde gesupprimeerd, en
			 spreidden hun goederen op 'n oud stuk zeildoek uit. Anderen versmaadden ook
			 dezen omslag, en gebruikten de bemodderde straatkeien tot toonbank en
			 uitstalkast. En wat men daar al vond! Daar lag yzerwerk... neen,
			 zóó hoog betitelde de oprechte koopman z'n goederen niet - neem
			 er 'n voorbeeld aan, opgeblazen koprolithen van de Keizersgracht! - hy
			 noemde zich: handelaar in oud roest. De man beweerde niet, yzer te
			 verkoopen, hy verkocht roest van yzer. En zelfs geen versche roest. Hy
			 verkocht oud-roest, of oud geroest, of dingen die oud en verroest waren,
			 gewezen voorwerpen vervreten door roest van ouden datum. En op nòg lager
			 sport plaatste zich onze koopman. Hy nam den naam aan van de waren
			 ‘waarin-i deed’ en vond er niets vreemds in, wanneer men
			 hemzelf aansprak als de hoogbejaarde oxyde van 'n voormaligen
			 spyker: hy heette Oud-roest. Kan 't nederiger?
		  
		  Daar lagen alzoo doorluchtige kachels, halve kachels, fragmenten van
			 kachels. Daar lagen tweebeenige treeften, tegen hun amputatie protesteerend
			 door 'n beroep op de klassieke beteekenis van hun naam... en ook wel 'n beetje
			 tegen de aanspraken op taalkennis van de heeren D.V. & T.W. die ze
			 vrouwelyk maken zouden, 'n jaar of zooveel daarna. Daar lagen roosters zonder
			 spylen, moeren zonder kroost, schroeven zonder moer... Niobees en
			 weezen. Daar lagen eenzame pooten van tangen, en lemmetten van scharen, wreed
			 gescheiden van hun tweelingen. Daar lagen onthoofde spykers, tandelooze zagen,
			 beitels zonder snee, sloten zonder veer, sleutels zonder slot, haken zonder
			 oog, oogen zonder haak, gespen zonder tong. Daar lagen scharnieren, hoepels,
			 stiften, krammen, ringen, deurkrukken, spanjoletten, grendels, sabels,
		  	bajonetten, bylen, hamers, vuurpoken, kolenscheppers, potten, pan-
{==77==} {>>pagina-aanduiding<<}
nen,
			  ketels, deksels. Daar lag alles wat ooit van yzer had kunnen
			 vervaardigd zyn, maar onbruikbaar nu, verdraaid, gebersten, gespleten,
			 verwrongen, inkompleet, en vooral verroest! Dit scheen den eisch te wezen van
			 dien handel. Misschien was de koopman aan deze eigenaardigheid gebonden door 'n
			 artikel in de patentwet, waarin hy wel voor roest maar niet voor yzer was
			 aangeslagen. En nu sprak ik nog slechts van de dingen die 'n naam hebben, of
			 misschien eenmaal 'n naam konden gehad hebben. En we stonden nog maar 'n
			 oogenblik stil voor de uitstalling van den Oud-roest alleen. Het
			 beschryven van 't overig deel der ‘markt’ gaat m'n talent nog
			 verder te-boven, dan de inventaris van die gewezen yzerwaren. Men kon daar
			 koopen - maar wie toch kocht er iets? - daar waren te bekomen: zure augurken,
			 runderlappen, nieren en long, nuchter-kalfvleesch en andere spyzen, gekookt en
			 ongekookt, met of zonder de saus. Daar werden oude lappen en vodden gevent, en
			 stukjes leder, en knoken, en gepensioneerde hoeden, en strooken vilt, en
			 schilderyen zonder lyst, en lysten zonder schildery. En prenten, en boeken. En
			 rugtitels zonder bladen, bladen zonder titel. En landkaarten, niet zonder jacht
			 op symmetrie netjes in vieren of zessen geknipt, om en détail te
			 worden aan-den-man gebracht voor 't mogelyk geval dat 'n heel land of
			 werelddeel de begrooting van den kooper mocht te-boven gaan. En versleten
			 kleedingstukken. En gelapte schoenen, om nu niet te spreken van de opgelapte.
			 Daar lag kinderspeelgoed dat veel beleefd had, tusschen 'n tumulus van
			 zuurkool en 'n tropee van hoeven en horens. Ginds stond 'n kruiwagen
			 volgeladen met potjes pomade en latynsche dissertatien, met almanakken en
			 silhouetten van verloopen jaren en dominees. Ook meubels waren daar. En er was
			 porcelein, en glaswerk, en aardewerk, en keukengereedschap... ja, wat was er
			 niet! En dat alles was kreupel, gelymd, gekramd, onsmakelyk, onvolledig,
			 schynbaar tot niets dienstig en voor niemand te gebruiken, wat toch 't geval
			 niet kan geweest zyn, want dat volkje leefde van den handel in die
			 prullen, en: ab esse ad posse valet illatio.
		
		
		  1224.

		  Doch, ik zeide het reeds, dat leven was zonderling. Ook sprak ik van
			 de domme voornaamheid die in dit alles geen aanleiding vindt tot nadenken.
			 Reeds wat men ziet, zou hiertoe kunnen opwekken, en om dit te betoogen is het
			 weinige dat ik daarvan noemde, voldoende. Maar hoe zou 't wezen, wanneer we met
			 het oog van den geest iets dieper doordrongen? De bewoners van dat mierennest
			 zyn... menschen. 
{==78==} {>>pagina-aanduiding<<}
 Het ‘nil humani alienum’ moge
			 dan al niet juist in wysgeerigen zin 'n artikel in hun dagelykschen
			 kathechismus wezen, toch is dat woord op hen van volle toepassing in stoffelyke
			 en maatschappelyke beteekenis. En, ook zielkundig gesproken, het zou 'n
			 ongerymd waagstuk zyn, hun de aandoeningen te ontzeggen, die de... half- en
			 verkeerd-beschaafde zoo gaarne wil doen voorkomen als het uitsluitend eigendom
			 van de ‘deftige klasse.’ Die straathandelaars hebben wenschen en
			 verdriet. Ze kennen vreugde, hoop, teleurstelling... eerzucht misschien. Ze
			 weten - zoo goed als anderen toch, en waarom niet? - wat liefde is.
			 Waarlyk, er is iets menschelyks in zoo'n Oud-roest en in het oude
			 grootmoedertje daarginds aan dien kruiwagen met ‘zuur.’ Vygen
			 verkoopt zy ook. Zie hoe netjes half-decimaal zy ze vyf-aan-vyf heeft gespietst
			 op stokjes. Zoo'n stokje koopt de jeugd voor 'n duit. De winst is groot, want
			 de heele ceroen is 'n onvrywillig geschenk van den kruienier die 't ding z'n
			 winkel uitwierp, omdat de suiker na twintigjarigen bewaardienst zich begon
			 omtezetten in iets als alkohol en sterkriekende gist. Ja, de winst is enorm...
			 àls de jeugd die speetjes koopt. Als! Want - en ziehier de
			 oorzaak van m'n staathuishoudkundige bekommering - vanwaar komt die duit? De
			 vaders en moeders die hem verstrekken moeten, handelen vlak naast de vygen- en
			 zuurvrouw in ransige kokosnoot en curaçaosche pienders.
			  *Moet het geld dat hun kind
			 aan die vygen besteedt, niet eerst - en wel boven 't strikt-noodige voor
			 levensonderhoud - òververdiend zyn op hun eigen waar? En wie koopt die
			 waar? Hoeveel brokken klapper, hoeveel van die westindische boontjes,
			 moeten de kleinkinderen van de zuurvrouw by buurman besteed hebben, om hem
			 in-staat te stellen zyn kroost op háár vygen te onthalen?
			 Hoeveel vygen moet zy hebben gesleten 
{==79==} {>>pagina-aanduiding<<}
 aan zyn
			 kinderen, voor ze de duit óverheeft, waarmee háár
			 snoepertjes den koopprys van zyn pienders voldoen? O diepte der
			 verborgenheid, beide der kennisse en des begrips van den amsterdamschen
			 Jodenhoek!
		  
		  Maar de mysterie van die heen-en-weer wandelende duit is 't eenige
			 vreemde niet dat hier onze aandacht waard is. Waarom byv. vallen die arme
			 zwervers niet telkens hun jehovah af, gelyk toch anders uit de
			 voorvaderlyke eigenaardigheid zou verondersteld worden - naast den smaak in
			 knoflook, schacheren en zoetigheid - hun lievelingszonde te zyn? Ze bezweken
			 voor de aanminnigheid van kalven en bokken, aanbaden allerlei gedrochten,
			 knielden voor Molochs en Baäls en Astaroths en
			 Dagons, offerden aan babylonische goden, aan persische goden, aan
			 syrische goden, aan vliegen- vuur- en drekgoden, ze ‘vermengden’
			 zich met vrouwspersonen van allerlei verboden soort, plaagden hunnen
			 ‘Heer’ met 'n aaneenschakeling van ontrouw, zoodat hy geesels
			 te-kort kwam om hun telkens op-nieuw smaak inteboezemen voor z'n liefderyk
			 bestuur... en thans? Geen schyn meer van hoereeren met de hoere Babylons!
			 Vanwaar dit verschynsel? Is de geloovery der volken waaronder zy sedert 'n paar
			 tientallen van eeuwen verkeeren, zooveel minder verleidelyk? Moeten wy aannemen
			 dat de theologische bekoorlykheden van westersche courtisanes zoo ver
			 achterstaan by de charmes der Babylonische verlokster? Is de trouw der
			 hedendaagsche Joden sterker dan vroeger, of zyn de middelen verzwakt waarmee in
			 vorige eeuwen de Booze hen wist overtehalen tot ontrouw? Hoe dit zy, hun
			 onverstoorbare bravigheid verschaft goede dagen aan jehovah. Sedert
			 achttienhonderd jaren heeft hy zich niet 'n enkel maal op z'n uitverkorene
			 hoeven driftig te maken. De tyd van 'n volkomen en definitieve verzoening zal
			 dus wel naby zyn. Ware liefde mokt geen twintig eeuwen achtereen, by volslagen
			 ontstentenis van oorzaak tot nieuwe verstoordheid. Of... zou ik me hierin
			 vergissen? Bleef er, en blyft er nog dagelyks, 'n oorzaak tot wrevel? Is 't
			 niet waar dat de ‘Heer’ reden heeft tot tevredenheid?
		  
		  Van bokken- en kalverdienst is geen spraak nu, op den ritus
			 na van dat ééne kalf... 't gouden dat ‘in effekten’
			 is. Maar de ‘Heer’ zal wel genoeg met z'n tyd zyn meegegaan, om
			 dàt onontbeerlyk rund door de vingers te zien. De aanbidding van andere
			 goden heeft uit. Alle oorzaak van jaloezie schynt dus uit den weggeruimd.
			 Maar... is dit voldoende? Moet de Bruid tevreden zyn, zoolang haar uitverkorene
			 niet 
{==80==} {>>pagina-aanduiding<<}
 openlyk met haren belager heult? Heeft ze niet
			 aanspraak op werkdadige bescherming tegen haar aanranders? Dezen plicht nu
			 vervult jonkheer Israel omtrent jonkvrouwe jehovah niet! Onder
			 de joodsche natie zyn zeer veel ontwikkelde personen, meer zelfs dan onder de
			 christenen, als we boosaardige statistici mogen gelooven. In de meeste
			 vakken van kennis en wetenschap hebben zy eeuwen lang uitgemunt, en dit is nog
			 thans het geval. Waarom bestryden hun rabbi's, hun theologen, hun
			 geschiedvorschers, hun mannen van letteren, hun denkers, de christelyke
			 godsdienst niet? Waarom laten zy deze taak over aan den enkelen waarheidzoeker
			 die, in 't christendom geboren - en dus zooveel meer moetende afleeren dan 'n
			 Jood - dubbele moeite heeft in 't dóórzetten van die polemiek?
			 En, iets anders nog: de christen-geboren dissident waagt meer, offert meer.
			 Niemand zal 't in onze dagen in z'n hoofd krygen, den Israeliet euvel te duiden
			 dat-i niet ‘in’ Christus gelooft. Niemand zal hem daarom vervolgen,
			 zwart-maken, uitsluiten, lasteren. Dit doet men den niet-israeliet wèl.
			 My, by-voorbeeld. Ik laat nu het onbillyke van deze verkettering daar, om
			 alleen te vragen of niet de Israelieten door hun eigenaardig standpunt
			 by-voorkeur zouden bevoegd en geroepen zyn om de ongerymdheid der christelyke
			 legenden en leerstelsels in het licht te zetten? En ze zwygen. Waarom?
			 Mogen ze dit? Ik geloof het niet. Me dunkt dat spreken hun plicht was,
			 en ik ben zeker dat ook jehovah - op-straffe van verregaande
			 inkonsekwentie - hieromtrent van myn gevoelen is.
		  
		  Wat de legende van 't ontstaan des christendons aangaat, ik weet dat
			 ze nu-en-dan door joodsche schryvers is aangevallen. Als voorbeeld noem ik 't
			 boekje: ‘Geschiedenis van Rabbi Jezusden zoon des
		  timmermans’ dat zeer weinig waarde heeft.
		   * Men brengt 'n legendaire mythe niet terug tot
		  nuchter-historische waarheid, door 't vertellen van 'n ànders-luidend
		  sprookje. Minder nog, door 'n nieuwe legende te vervaardigen, de
		  vervelende contradictio in terminis waaraan ook verzenmakers zich zoo
		  dikwyls bezondigen. Een gemaakte legende is 'n pasopgerichte bouwval, 'n
		  duizendjarige zuigeling, 'n antikwiteit van gister of vandaag, ligtzinnige
		  haute-nouveauté, stroopend op het baldadig-overweldigd gebied van
		  onbegrepen archaïsme. Ik had korter kunnen zyn: 't is
		  rymelaars-winkelindustrie. Oudbakken Evangelien zyn eerbiedwaardiger dan
		  opgewarmde vertellingen. Wie op comfort en veiligheid gesteld is, kiest
		  
{==81==} {>>pagina-aanduiding<<}
 z'n woning niet in 'n ruïne die op 't instorten staat, maar
		  evenmin in haastig saamgeflanste barakken. Noch hier noch ginds is kalk en
		  gebint te vertrouwen, doch 't bemoste mag invallen met minder schande dan de
		  muur die door z'n eigen metselaar wordt overleefd.
		  
		  Niet op die wys alzoo behoort de historiek der wording van 't
			 christendom bestreden te worden. En dit behoeft ook niet. Wat onwaar is, draagt
			 de kiem der vernietiging in zichzelf. Ongerymdheid is niet leefbaar. Doch ligt
			 hierin een verontschuldiging voor de lauwe onthouding van de Joden? Hun
			 profeten yverden toch met alle kracht tegen àndere onwaarheden, die ook
			 wel zouden te-gronde gegaan zyn, wegkwynend in eigen onhoudbaarheid. De
			 leerstellingen van Achab en Jezabel zyn me niet van-naby bekend, maar meent men
			 dat ze school zouden gemaakt hebben indien ze niet waren bestreden door al die
			 profeten? 't Gevaar was zoo groot niet, dunkt me. En ditzelfde komt me voor, de
			 toekomst van 't christendom te zyn, doch... ik blyf er by dat hierin voor de
			 vroeger zoo militante Joden geen grond ligt om al die ongerymdheid te laten
			 sterven aan haar eigen dood. Dan immers hadden ook de filippica der
			 Eliassen, der Elisahs, der Jeremiassen, der
			 Ezechiels, geen reden van bestaan? Israel was toch waarlyk niet met den
			 ‘Heer’ gehuwd onder 't régime van 't laissez-faire!
			 Hoe is dit zoo veranderd? En op-grond van welk additioneel artikel in de Wet
			 van Mozes en de Profeten?
		  
		  Komaan, Israelieten, ik roep u... niet te-wapen om alles wat uw
			 grooten Mozes niet volgt, te slaan met de scherpte des zwaards - wat ik met uw
			 ‘Wet’ in de hand, zou kùnnen doen - maar ik vraag u: waarom
			 polemizeert ge niet? By elken stryd over 'n middelmuur, stygen de joodsche
			 advokaten als paddestoelen uit den grond op, en uw jehovah smacht
			 sedert honderde jaren te-vergeefs naar 'n bepleiter van z'n goed recht, of van
			 wat U als zoodanig moet voorkomen. Hoe is dit? De pers is vry. De
			 gewetens ook. De geloovery ook. We hebben burgerlyke wetten die 't
			 auto-dafeën verbieden. Het is u vergund, rondborstig te verklaren dat
			 uw god is de ware god, uw
			 jehovah de ware jehovah. Waarom zwygt ge? Katholieken
			 stryden met oud-roomschen en met Grieks-orthodoxen en met protestanten.
			 Protestanten stryden onderling. Elke gemeente heeft 'n Geloof te verdedigen
			 tegen andere Gelooven van andere gemeenten. En in die gemeenten-zelf wemelt het
			 van verschillende leerstellingen. De tyd nadert dat het aantal
		  	‘godsdienstige gezindheden’ vry nauw-
{==82==} {>>pagina-aanduiding<<}
keurig  zal
			 overeenkomen met het zielental in den staat... wat met de afschaffing dier
			 gezindheden van gelyke beteekenis is. Intusschen vecht ieder voor zyn
			 waarheid. Waarom ook gy niet, o Israelieten, voor de uwe?
		  
		  Hebt ge geen lust in theologie, omdat de beslommering van den
			 handel... pas op datjehovah 't niet te weten komt! Hy is 'n jaloersch
			 God. Elias en Jeremias theologizeerden ook niet voor hun pleizier. En al die
			 christenen dan? Ziet eens hoe ongezond-driftig zy zich maken over
			 Vryen-wil en Voorbeschikking, en Bejaarden Doop, en
			 Transsubstantiatie, en Eedzweren, en Wondergeloof... dit
			 laatste al dan niet ten toppunt van ongerymdheid verheven door voorgewend
			 samenlappen met gezond verstand. Komaan, Israelieten, niet de helft der moeite
			 die uw advokaten ten-koste leggen aan gemeene-twistmuren, hadt ge dozynen
			 moderne goden kunnen onttronen, die uwen jehovah vierkant in den weg
			 staan.
		  
		  Ge zyt burgers van de Staten waarin ge - tydelyk? - woont. Zeer wel.
			 Ge draagt mee in de lasten, en geniet van de voordeelen. Ook dit kan niet
			 beter... wat my betreft, omdat noch natie noch geloof my verschil doet aannemen
			 tusschen menschen en menschen. Gy gehoorzaamt en vereert overheid en koningen
			 der christenlanden, en alweer vind ik dit van myn standpunt
			 onberispelyk, en zelfs in hooge mate voorzichtig. Maar... 't is 'n andere
			 vraag, of uw Geloof dit alles toelaat? My dunkt, neen. Toen Herodes door
			 Antonius aan uw voorzaten werd opgedrongen als Koning, maakte hem z'n
			 tegenstander Antigonus tot verwyt dat-i maar 'n Idumeër was, d.i.
			 volgens 
			 Flavius Josephus: maar 'n halve
			 Jood, en volgens voorvaderlyke wetten kon de zoodanige geen koning in Israel
			 wezen. En gy? Wat doet gy? Ge neemt Koningen tot uw heer die noch
			 Israeliet zyn, noch Edomiet, noch Kanaäniet, noch...
			 kortom, veel erger dan dat alles: onbesneden volkje dat niet eens 'n tulband
			 draagt, en niet het minste besef heeft van de heiligheid der mozaïsche
			 wetgeving. En die wetgeving-zelf! Hoe kunt gy de dagelyksche verkrachting
			 daarvan aanzien, zonder weerstand, of althans zonder protest? Wat toch heeft uw
			 jehovah zoo lydelyk gemaakt, of u zoo plichtvergeten? Te Jeruzalem
			 kussen uw landslieden en geloofsgenooten den buitenkant van den muur die de
			 Heilige-steden afsluit, en gy? Wat kust gy? Ge omhelst allerlei dingen
			 die gebrandmerkt staan als heidensch in uw eigen Wetboek. Ge gaat met
			 onbesnedenen om... als broers wel niet, 
{==83==} {>>pagina-aanduiding<<}
 maar als klanten toch en
			 handelsvrienden, wat méér zegt voor 'n rechtgeaard handelsgemoed.
			 Ge reikt de hand aan allerlei boosdoeners die varkensvleesch eten, en zich niet
			 ontzien zouden 'n wafelkraam optezetten in uw tabernakel, wanneer ge u niet
			 kondet beroepen op eigendomsrecht volgens dezelfde Burgerlyke Wet, die
			 U 'n gruwel behoorde te zyn. Gruwel... ziedaar 't woord dat hier te-pas
			 komt! Leest eens na, wat al gruwelen er zyn in het oog van uwen Heer, en die ge
			 toch dagelyks bedryft. Heel Deuteronomium
			 en Levitikus zyn er vol van. Er leven weinig Joden die
			 niet - theologisch gesproken - rechtens tien keeren daags op voorvaderlyke wys
			 zouden behooren te worden ‘weggedaan van voor de oogen des
			 Volks’ door steeniging, of door verzwelging in het binnenste der
			 aarde, en dan... 'n hoop keien er op: ‘tot op dezen
			 dag!’
		  
		  Er staat geschreven: ‘om de zeven jaar zult ge alle schuld
			 kwytschelden’ en gy scheldt niets kwyt: 'n gruwel! Er staat
			 geschreven dat ge zult te eten geven aan de ‘weduwen onder de
			 poort’ en ge woont in steden met barrières: 'n gruwel! Er
			 staat geschreven dat er geen huurprys mag gevorderd worden van geleend geld, en
			 gy zet kapitalen uit tegen de hoogstbedingbare rente: 'n gruwel! Er staat
			 geschreven dat ge geen kleederen moogt aantrekken, vervaardigd uit stoffen van
			 tweërlei soort, en ge kleedt u in bonte gewaden: 'n gruwel! Er staat
			 geschreven... 
		  
		  Waar zou ik eindigen, o Israelieten, indien ik vers voor vers die
			 beide titels uit uw Wetboek vergeleek met wat ge verricht en nalaat? Doet het
			 zelf eens - en sla de viezigheden maar over - en antwoordt my: vanwaar al deze
			 verkeerdheden in Israel? En vooral, zegt my waarom gy de christenen niet
			 bestrydt? Hun leer is de vernietiging van de uwe. Of hun god,
			 òf de uwe, is de ware niet. Het kan u bekend zyn dat ik noch voor den
			 een noch voor den ander partytrek, dochgy moest hierover anders denken,
			 dunkt me. Het jongetjen in den amsterdamschen Jodenhoek dat den prediker 
			 Schwartz trachtte te vermoorden, is de
			 eenige konsekwente Israeliet, van wien ik sedert jaren gehoord heb. Geen
			 aanhanger van Mozes mag afkeuren dat die knaap iemand wilde uit den weg ruimen,
			 die vertellen kwam dat ‘de Wet’ ontbonden was, en dat men voortaan
			 z'n god zou hebben te dienen volgens een nieuw reglement. Sei was
			 du bist!
		  
		  Zoolang de Israelieten zich zoo lauw gedragen in de zaken die zy
			 voorgeven voor heilig te houden, mag ik hen niet hoog 
{==84==} {>>pagina-aanduiding<<}

			 stellen. Niet boven Christenen, byv. die even uitmuntend als zy, 't kunstje van
			 akkommodeeren verstaan.
		  
		  Eerbied voor 't gevoelen van anderen?
		  
		  Ik heb eerbied voor oprechtheid. En voor dezen eerbied eisch
			 ik eerbied.
		
		
{==85==} {>>pagina-aanduiding<<}
 
		  Een allernietigst geschiedenisje. Na 't bywonen van 'n
			 middagmaal in de open lucht, wordt de lezer onthaald op 'n moeielyken tocht
			 naar de derde verdieping, waar Wouter nog altyd niet vermoord wordt.
			 Over de teleurstelling van den op romantiek verzotten lezer zal de auteur zich
			 weten te troosten. Quo non ascendam?

		  1225.

		  Het wordt tyd terug te keeren naar de zeer byzondere klasse van
			 Joden die men te Amsterdam vergund heeft een stad te stichten in 'n stad, en
			 wel bepaaldelyk naar 't oude vrouwtje met die vygen. Zeker neem ik 't
			 háár niet kwalyk dat zy zich onthoudt van twistgeschryf tegen
			 professer 
			 Oosterzee en andere steunpilaren van 't
			 ware Geloof. Inplaats daarvan levert zy ons aanleiding tot opmerkingen van
			 geheel anderen aard, wel beneden de aandacht van sommige lezers misschien, doch
			 de myne niet onwaard. Al zy 't dan dat m'n intelligentie niet ontwikkeld genoeg
			 is om doortedringen tot de achterste schuilhoeken van zekere mysterien -
			 getuige die duit van zoo-even - toch overvalt me soms 'n aanval van fierheid op
			 m'n onwetendheid, tegenover de velen die zich hunner onwetendheid niet bewust
			 zyn. Op dit oogenblik, byv. zoek ik naar de zielegeschiedenis van die
			 
{==86==} {>>pagina-aanduiding<<}
 vrouw. Want... 'n ziel heeft ze. (16) En
			 'n geschiedenis ook. Zy is zuigeling geweest. Zy is kind, jonkvrouw, bruid,
			 echtgenoot, moeder geworden. En nu is ze grootmoeder. Misschien wel meer dan
			 dat. Niemand doorloopt een zoo lange baan zonder ten-minste iets
			 optevangen van de indrukken die hy ondergaat. Zy heeft velen gekend, sommigen
			 gehaat, eenigen liefgehad, meer misschien dan eenigen of velen:
			 één! En er waren er, die háár beminden. Wie, hoe,
			 waarom? Wat gaat ons dit aan? 't Moet zoo geweest zyn. Zy is moeder geworden,
			 en werd dus eenmaal uitverkoren, al was 't dan ook maar met de uitverkorenheid
			 van 'n enkel oogenblik. Velen van hare betrekkingen heeft zy overleefd, en dus
			 by 't doodbed gestaan van bekenden, vrienden, verwanten, lievelingen. Ook met
			 Staatkunde is zy in aanraking gekomen voor-zoo-ver niemand geheel-en-al den
			 invloed kan ontgaan, die deze uitoefent op iedereen. Toen, toen, en toen, heeft
			 ze haar kraampje moeten ter-zy halen, of wel geheel sluiten en wegsleepen
			 misschien, omdat er 'n Prins zou voorbykomen, omdat er 'n Keizer jarig was,
			 omdat de christenen 'n Bededag wilden houden of 'n Dankstond. Misschien ook wel
			 eens omdat de Burgemeester uit z'n humeur was, want in byzonder vrye landen is
			 niets vryer dan de luimen der kleine heeren. Hing niet ook zeer dikwyls haar
			 handel af van 't straatrumoer der revolutien? Wy weten immers hoe de steenen
			 die door de groote-mannetjes du jour worden geworpen in den oceaan der
			 Wereldgeschiedenis, kringen vormen, rondom voortkabbelend tot den uitersten
			 rand der Maatschappy, ook in de diepte zich uitbreidend tot den ondersten laag,
			 waar ze ten-laatste vygen- en zuurvrouwtjes bereiken? Veel is haar over 't
			 hoofd gegaan, veel heeft haar geraakt, aangedaan, gewreven, geschokt. En die
			 vrouw zou geen geschiedenis hebben? (252, 
			 497) Gy die dit meent, erkent liever dat ge
			 verleerd hebt zulke geschiedenissen te lezen, en tracht dit te herstellen, en
			 wordt niet al dommer en dommer door u verheven te wanen boven 't allerkleinste.
			 En vooral... zit niet zoo uilig te wachten op 'n lichtstraaltjen uit de
			 lantaarns van de Prescotten, en de Mac-Auleys en de Mills.
			 De ware studie van den mensch is: de Mensch. Dit blyft eeuwig waar, al
			 verkoopt zoo'n studie-exemplaar zure augurken en bedorven vygen aan 'n
			 speetje.
		
		
		  1226.

		  Ze had traan-oogen, dit is waar, en zag er juist even onaptytelyk
			 uit als haar vygen. Rimpels had haar gelaat niet - wàs 't 'n gelaat? -
		  	het waren voren en groe-
{==87==} {>>pagina-aanduiding<<}
ven.  Als vochtige zeemen lappen hingen de
			 plooien over elkander heen, en de toeschouwer had moeite zich voortestellen hoe
			 al die vouwen van de overvloedige huid haren weg vonden, en telkens weer haar
			 eigen plaats wisten intenemen, na zoo zonderling te zyn heen-en-weer geworpen
			 door de mummelende beweging, van haar mond. Hierin zal dan ook wel eens
			 verwarring ontstaan zyn, maar wat was er aan te doen? Niemand hield er boek
			 van, en elke plooi hing waar ze verkoos. Is 't wonder dat die overkompleete
			 lappen wel eens misbruik maakten van 't volslagen gemis aan tucht en
			 kontrole?
		  
		  Het vrouwtje was bezig met haar middagmaal. Een kleine jongen van 'n
			 jaar of vier, had haar in een met stopverf geheelde vuurtest, 'n papje van
			 aardappels en uien gebracht, dat ze niet zonder moeite en verlies naar den mond
			 geleidde met 'n yzer drietandje, geleend misschien uit het magazyn van haar
			 buurman. Onder het eten verloor ze geen oogenblik haar zaak uit het oog, en
			 monsterde met kinderkundigen blik 't onmondig deel van Publiek, dat haar
			 etablissement naderde of... voorbyging. Want zeer veel kinderen gaven blyk van
			 de wysbegeerte die ons leert dat aardsche goederen, met vygen en al, niet
			 volstrekt onmisbaar zyn voor ons geluk, en dikwyls zelfs schadelyk. Misschien
			 ook was de slapte van de markt het gevolg eener finantieele krisis, gelyk in
			 den handel soms voorkomt. Om zich edel te wreken, misschien ook om den
			 snoeplust van andere kinderen optewekken - wie toch doorgrondt de finesses van
			 den handel? - neen... uit hartelyke genegenheid voor 't jongetje welks
			 overgrootmoeder ze was, gaf zy 't kind 'n ristje van haar vygen. Ik moet er by
			 zeggen dat ze aan haar geschenk de onereuze voorwaarde verbond, dat de
			 bevoorrechte de helft daarvan moest uitkeeren aan z'n zusje.
		  
		  - En mag ik dan 't stokje houden, vroeg de knaap. Heelemaal? 't
			 Heele stokje?
		  - Ja, liewes, jy mag 't stokje houden, heelemaal!
		  
		  De oogen van 't kind glinsterden van geluk. Daar ging
			 één vyg naar-binnen. De tweede volgde. Daarna... zuiver de helft
			 van de derde. Na de amputatie werd de overschietende helft weer netjes
			 aangeregen, en: ‘ik mag 't stokje houden!’ juichte de kleine. Toen
			 't oudje haar test had leeggegeten, gaf ze die aan 't kind terug, met
			 liefkozingen en 'n kus. De knaap sprong heen, jubelend het geschenk voor kleine
			 Rachel 
{==88==} {>>pagina-aanduiding<<}
 omhoog houdend. Deze stond op eenigen afstand by 'n
			 groepjen andere kinderen te spelen, en liep op de blyde mare haar broertje
			 te-gemoet. Ze struikelde en viel, en bezeerde zich... al of niet, maar schreide
			 zooals vallende kinderen gewoon zyn.
		  
		  Wouter had dit alles aangezien. Reeds eenige oogenblikken geleden
			 namelyk, was-i in de nabyheid van de oude vrouw blyven staan met het voornemen
			 háár te vragen naar de woning van den man die 't smeerige briefje
			 geaccepteerd had. Zy geleek zoo byzonder weinig op 'n struikroover, vond-i, en
			 de konfidentie dat hy belast was met 'n gewichtige finantieele operatie zou
			 veilig kunnen worden neergelegd in haar schoot. Toch weifelde hy. Ook in
			 Glorioso kwamen zeer oude vrouwtjes voor, die op 't
		  beslissend oogenblik in welgewapende mannen veranderden! Terechtwyzing kon hy
		  evenwel niet ontberen. Wel wist hy nu met zekerheid dat-i zich in de straat
		  bevond waar-i ‘zaken’ had, maar... in welk huis? Van de nummers was
		  niets te zien, of slechts nu-en-dan 'n enkel, want van gevel tot kelder hingen
		  de puien vol lappen en lompen. Dáár in die ruïne, juist
		  achter de zitplaats van de vygen- en zuurvrouw, moest naar z'n berekening de
		  gezochte persoon wonen, doch hy vertrouwde die berekening niet. In dat
		  bouwvallig huis kon geen zak guldens aanwezig zyn, meende hy, en zelfs zooveel
		  duiten niet. Hy begon nu iets beter dan vroeger 't onsmakelyk praedikaat van
		  z'n briefje te begrypen. Want in de gansche straat ontwaarde hy geen verblyf
		  dat er uitzag alsof daarin ooit 'n wissel kon betaald worden. Peinzend bleef hy
		  staan, en liet zich 'n oogenblik afleiden van z'n gedachten door het kleine
		  tooneeltje met dat kind. Bybelvast als-i was, haalde het juichen van den knaap
		  hem Numeri XIII voor den geest, waar de verspieders komen
		  aanloopen met druiven en granaatappels en... vygen. ‘Ook
		  dáár wordt gesproken van 'n stok, van 'n draagstok’
		  dacht Wouter, en juist liep hy gevaar zich te verdiepen in... heel iets anders
		  dan z'n naastbyliggende plicht alweer, toen hy het tweejarig Racheltje
		  struikelen en vallen zag. Fluks by-de-hand, richtte hy 't kind op, en wischte
		  haar traantjes af, en droeg het naar de oude vrouw, die hem zeer vriendelyk
		  bedankte.
		  
		  - Chot sel je hondertmaal sechene, jongeheer! zei ze.
		  
		  Nu weet ik wel dat weinig zaken goedkooper zyn dan de toewensching
			 van Gods zegen. En ook dat die oude vrouw geen reden had, byzonder gewicht te
			 hechten aan Wouter's nietig dienstbetoon. Dat kind zou wel vanzelf weer
			 opgestaan 
{==89==} {>>pagina-aanduiding<<}
 en tot de overgrootmoeder gekomen zyn. Maar toch deed
			 haar vriendelyke dankzegging hem goed. Noch Motto noch m'nheer Wilkens, de
			 praktische heeren die zoo grondbeginselig alle bemoeienis met de zaken van 'n
			 ander verafschuwden, hadden besef van 't genot der aandoening die de
			 Duitschers menschenfreundlichkeit noemen, en waarvoor wy, meen ik, geen
			 woord hebben. 't Is iets als de vertaling in het dagelyksche, van de
			 hoogdravende Menschenliefde die maar 'n deugd is voor zeldzame
			 feestdagen, tooneelstukken, levensbeschryvingen en grafschriften. Wouter was
			 gaarne vriendelyk, en nooit voelde hy zich zoo ontlast van de pynlyke
			 beschroomdheid die hem gewoonlyk drukte, dan wanneer zich 'n gelegenheid
			 aanbood zich eens recht welwillend te toonen. Ook thans schepte hy uit dit
			 kleine voorval den moed het oude vrouwtje naar de woonplaats te vragen van
			 Roebens, den man dien-i zocht.
		  
		  - M'n êêche kleinsoon, jongelief! Heb je sake met 'm?
			 Chots seeche d'r op! Hier woont-i, vlak achter me... kyk, dáár
			 den trap op. Cha jy gerust na-bove, en loop m'r deur tot 't derde pertaal, waar
			 je die dékes ziet hangen, en al dat beddechoed, en z'n sjabasj
			 engels-hemt. En je klopt an de deur naast de cheutsteen, en je roept: Roebe,
			 Roebe! Want Roebe Roebes hiet-i. En-i is kemissjenèèr in lompe,
			 en m'n êêche kleinsoon, en Racheltje's fader, werachtich as
			 Chot!
		  
		  Deze plechtige bevestiging van hare berichten omtrent Roeben's
			 maatschappelyk standpunt en familiebetrekkingen, was minder overbodig dan ze
			 schynt. Wouter had reeds moeite te begrypen hoe iemand die dáár
			 woonde, honderde guldens zou kunnen betalen. Maar dit laatste nu eenmaal
			 aannemend als mogelyk, kwam het hem vreemd voor dat de beschikker over 'n som
			 die hem zoo aanzienlyk toescheen, de kleinzoon wezen zou van 'n arme zuurvrouw,
			 en Racheltje's vader. Hy kende de eigenaardigheid niet die de Joden - zooals
			 veel Aziaten - nog altyd van Westersche volken onderscheidt, dat ze zeer
			 dikwyls 'n redelyke welvarendheid achter schynbare armoed verbergen. Niet
			 zonder uitzondering, maar - vooral in de lagere standen - heerscht by sommigen
			 iets dat men het omgekeerde van bluf of reklame zou kunnen noemen, en
			 als tegenstelling met de Kopperliths komt ons deze opmerking goed te-pas. Dat
			 de kommissionair in lompen - een der schakels tusschen papierfabrikanten en
			 voddenrapers - z'n grootmoeder daar op de straat liet zitten... lieve God, ze
			 verkoos niet anders! Ze was opgebracht by den handel, by dien handel, en
			 daarby wou ze sterven. Ook was ‘zuur’ en 
{==90==} {>>pagina-aanduiding<<}
 bedorven
			 kruienierswaar haar specialiteit. In elk ander ‘vak’ zou ze met
			 handen en hersens verkeerd hebben gestaan, en zelfs met haar neus. Want ze
			 rook den graad van ontbinding waarin haar goederen behoorden te
			 verkeeren om te passen in 't kader van haar ondernemingen. De tachtigjarige
			 oorlog dien ze gevoerd had tegen flauwen kooplust, slecht weer, lastige policie
			 - eens namelyk had 'n onwaardige magistraat het veilen van bedorven goedje
			 verboden... 't is lang geleden! - de leerschool die ze had doorloopen met taai
			 geduld... zie, dat alles kon ze niet van de meet af op-nieuw beginnen. Haar
			 kunst was zoo lang geweest als haar leven, en wat er van dat leven nog kon
			 overschieten, zou gewis te kort zyn voor 't aanleeren van nieuwe kunst. Ik
			 beweer hiermee geenszins dat de door haar gekozen specialiteit in-allen-deele
			 aan de illuzien van hare jeugd had beantwoord. Éénmaal zou haar
			 de verzuchting ontsnapt zyn - 't wordt door wel-onderrichte maar onbescheiden
			 getuigen verzekerd - ‘als ik nògeens in de wereld kwam, ging ik in
			 't knokenvak!’ Maar ze troostte zich by 't bedenken dat ook deze loopbaan
			 wel haar onaangename zy hebben zou, al scheen dat anders aan wie er buiten
			 stond. En in-allen-geval, er was geen spraak van dat ze haar leven zou
			 overdoen. Ééns gekozen, blyft gekozen. De zaak lag er toe, en
			 jehovah-zelf kon 't niet ongedaan maken dat Vrouw Roebens haar gansche
			 ziel aan zure augurken en verrotte vygen besteed had. Wat er in den hemel moet
			 worden aangevangen met zulke zielen... ei, en de jongeheer Pompile dan, met z'n
			 wittegronden-driekleur, en z'n krieuweltjes? En m'nheer Wilkens met z'n
			 diemetten? Welke ontwikkeling brengen dezulken mee in den hemel? En dat zy
			 eenmaal daar aanlanden, is toch zeker. Want Pompile was van de Walekerk, en
			 Wilkens hoflandsch-griffermeerd. Twee zeer goede gelooven, gelyk ieder
			 weet.
		
		
		  1227.

		  Wouter bedankte heel beleefd voor de gegeven inlichting, en
			 klauterde naar-boven. Jammer dat er geen roovers waren op die uitgesleten
			 trappen, want het was er zoo donker dat men lust krygen zou zichzelf te
			 bestelen. Het klimmen van onzen jongste-bediende vereischte een zeer
			 eigenaardige gymnastiek. Heel beneden had z'n rechterhand zich weten meester te
			 maken van 'n touw. Na 't stygen van 'n paar treden, was-i wel genoodzaakt z'n
			 oogen te ontslaan van alle dienst, maar 't gewicht der expeditie kwam des te
			 zwaarder op z'n handen neer, die slechts van-tyd tot-tyd 'n oogenblik
			 
{==91==} {>>pagina-aanduiding<<}
 rust kregen als-i wat vasten grond onder de voeten meende te
			 hebben. De tyd tusschen deze tempoos in, werd aangevuld door zekere slingering,
			 'n exercitie waarvan historie en industrie ons drie toelichtende voorbeelden
			 aanbieden. Wouter hing daar - maar in 't donker - als de ‘plukkers’
			 van vogelnestjes op den Javaschen Zuidkust, of: als de verzamelaars van
			 eiderdons in 't hooge Noorden, of: als de krygslieden van Herodes, die in
			 hangende bakken de roovers in de rotsen bevechten, gelyk in 't XIVe
			 boek van 
			 Josephus te lezen staat. Wouter kende de
			 plaat die in de frans-hollandsche vertaling van dat werk ter opheldering daarby
			 gegeven is, en niet zonder angst berekende hy wat z'n lot wezen zou als het
			 touw brak. Daar-i volstrekt niet zien kon, zag hy allerduidelykst de rotspunten
			 en kloven waarop en waarin hy zou neerkomen. Goddank, de eerste verdieping was
			 eindelyk bereikt, en hy kon wat uitrusten. De toegang tot de tweede was nauwer,
			 en het touw waaraan hy zich moest ophyschen, iets gladder en dunner. Met moed
			 ving hy ook dezen tocht aan, en werkte zich dapper tot 'n portaal hooger op.
			 Hier hoopte hy dat-i zich 'n verdieping mocht verteld hebben, maar helaas, de
			 werkelykheid geeft niets toe. Wie slechts twee verdiepingen klimt, staat niet
			 hooger dan twee verdiepingen. Dit is nu eenmaal zoo: nil sine
			 labore!
		  
		  Wouter tastte rond naar den deurflankeerenden gootsteen, maar
			 helaas! Hy zag in, dat nog altyd z'n naastbyliggende plicht in stygen bestond,
			 en dit bleek hem te meer toen hy na eenig zoeken in 't bochtig portaal, 'n
			 spleet in de voorpui bemerkte, die hem toeliet 'n oog te slaan op 't
			 buitenhangend garneersel van de vensters. Daar was niets, niets, niets te zien
			 van 'n ‘sjabbasj engels-hemd.’ Er hingen kousen en mutsen en
			 allerlei lappen te drogen, maar nog altyd woei daar de vlag niet waarop hy
			 koers zette. Hooger dus, hooger! Wat zoo'n jongste-bediende op 'n
			 koopmanskantoor zonderlinge naastbyliggende plichten te vervullen heeft! Die
			 soldaten van Herodes... dit is de vraag niet. Den derden trap op! Zeker was hy
			 op den goeden weg, want de uienlucht werd sterker en sterker. Nog 'n beetje
			 volharding, en hy zou te-land komen in de buurt waar de spys bereid was, die hy
			 beneden in de bekende vuurterrine had te zien gekregen. Waarlyk, het touw was
			 ten-eind! Voorzichtig schoof hy den voet vooruit, en bleef grond voelen, wel 'n
			 halven palm in omtrek. En nòg 'n proef die goed afliep, en nòg
			 een... hy had iets onder zich, dat vergelykender-wys naar vasten bodem
			 
{==92==} {>>pagina-aanduiding<<}
 geleek. Om zich heen tastend ontdekte hy den gootsteen, en al was
			 er niets tezien van 't feesthemd, hier zou 't wezen! Hy klopte op den
			 gis tegen den wand, en riep: m'nheer Roebens, m'nheer
			 Roebens!
		  
		  - Nou, k'm m'r binne, antwoordde een vrouwestem, wat e skendaal in
			 't pertaal! Wâ mot je? Wissels? K'm in, en maak so'n lewaai niet. Me man
			 is siek.
		  
		  Daar er 'n deur geopend werd, kon Wouter nu eindelyk zien. De vrouw
			 die zich vertoonde, beantwoordde z'n vraag of daar m'nheer Roebens
			 woonde, bevestigend. En hy trad binnen.
		  
		  - Van de heeren Ouwetyd en Kopperlith, stamelde Wouter met 'n
			 mislukte poging om iets officieels te brengen in stem en houding.
		  
		  En hy haalde het smeerige briefje voor den dag.
		  
		  - Fader, zei de nog jonge vrouw, d'r binne ze-n-al met een f'n de
			 wisseltjes... och Chot, de stumpert het 'r f'n nacht fan legge yle!
		  
		  Wouter vond het vreemd dat zy iemand scheen toetespreken, want
			 buiten haar zag hy niemand in de kamer. Dit werd evenwel terstond opgehelderd.
			 Er klonk antwoord achter de gordynen van 'n bedstee.
		  
		  - Je heb 'm wakker gemaakt! zei de vrouw op verwytenden toon.
		  
		  - Och, wat spyt me dat, antwoordde Wouter met meer vriendelyke
			 belangstelling dan z'n funktie meebracht of toeliet.
		  
		  Zeker, als 't wisseltje hèm behoord had, zoud-i hebben
			 voorgesteld 'n andermaal eens terug te komen.
		  
		  - Wâ sel ik je segge, riep de zieke, ik hep de koors. En f'n
			 wie komt het?
		  - Van de heeren Ouwetyd & Kopperlith... 
		  - Dá ken me nie skele. As ik je seg, dâ me dat nix
			 skele ken! Ik fraag je wie de trekker is. Kyk jy 'ns Ribbetje, of 't briefie is
			 f'n Sjomele, of 't briefie f'n Bussemakers, of 't briefie f'n Bebbel Roels in
			 Keule? Want er ferfalle drie f'ndaag... een f'n sefen-en-dertig, sestien,
			 acht, en een f'n driehondert-drie en een f'n sevehondert-dertien,
			 ses, twaalf. En geef me 
{==93==} {>>pagina-aanduiding<<}
 nog wat asynwater, Ribbetje, want ik
			 heb so'n dorst f'n de koors. Sefehondert dertien, ses, twaalf is f'n
			 Sjomele, en hier is 't gelt.
		  
		  Rebekka gaf haren echtvriend iets te drinken. Toen ze daarop Wouter
			 verzocht haar 't briefje te toonen, hield deze het haar voor, zonder 't
			 lostelaten. De vrouw toonde zich door dit komiek wantrouwen volstrekt niet
			 beleedigd. Ze scheen 't niet vreemd te vinden, zoo weinig zelfs dat ze 'r geen
			 acht op sloeg.
		  
		  - 't Is f'n Sjomele, fader.
		  - Sefehondert dertien, ses, twaalf, goet! En hier is 't
			 gelt.
		  
		  De zieke scheen bezig iets optedelven onder z'n matras. Men hoorde
			 hem woelen en hygen, en weldra 't geluid van gevulde geldzakken die tegen
			 elkaar stootten. Rebekka wees Wouter 'n latafel aan, waarop ter-nauwernood 'n
			 plekje leeg was. Daar zou wel 'n pen liggen, zei ze. En ook bracht ze hem na
			 eenig zoeken 'n aptekersfleschje met wat inkt.
		  
		  - Ja... maar... juffrouw... 
		  - Ribbetje, ik hep weer so'n dorst, klaagde de zieke.
		  
		  Dit doet me genoegen voor Wouter. Die dorst bewaarde hem voor al te
			 ruwe uiting van beleedigende voorzichtigheid. Met Rebekka, die op-nieuw haren
			 man te drinken reikte, trad hy op 't bed van den zieke toe. Ze scheen bevreesd
			 dat kou of tocht by 't openen der gordynen... 
		  
		  - Ik zal je helpen, juffrouw, riep Wouter, meezorgend dat de opening
			 niet grooter werd dan juist noodig was om 't verlangde doortelaten. Nadat
			 Roebens gedronken had, reikte hy twee zakken geld aan.
		  
		  - Maar, zei Wouter weifelend, ze hadden me gezegd dat het geld me
			 zou worden voorgeteld?
		  - As ik je seg dâ 'k de koors liep, en siek ben as e geslage
			 man, wâ wil je? As ik heb geteekent m'n hant f'r betale, na, wâ sel
			 ik doen? Ik betaal. En as ik teeken m'n hant f'r telle, sel 'k telle. Help 'm,
			 Ribbetje, en geef me wat drinke, ik heb so'n dorst f'n de koors. En tel 'm 't
			 geldt foor... sefehondert dertien, ses, twaalf.
		  
		  Het jonge vrouwtje, na haar man gelaafd te hebben, hurkte op den
			 vloer neer, en Wouter knielde er by. Ze stortte het geld in haar schoot uit, en
			 wilde beginnen te tellen. Maar 't 
{==94==} {>>pagina-aanduiding<<}
 ging niet. Zyzelf kon niet wys
			 worden uit de tallooze geldsoorten die haar man had weten by-een te brengen.
			 Men zou er 'n muzeum mee opgezet hebben. Ook was er geen plaats, want de vloer
			 lag vol prullen. Ach, de oude Gerrit wist het wel, en als 'n donderslag klonk
			 Wouter de vreeselyke profetie in de ooren, ‘als je 'r afkomt met 'n
			 daalder, mag je van geluk spreken!’ Hy werd zeer angstig.
		  
		  Daar stommelde iets op den trap, en 't oude vygenvrouwtje vertoonde
			 zich in de geopende deur. Ze sprak bargoens, en scheen Ribbetjen iets te zeggen
			 over dat geld. Het jonge vrouwtje hield op met uitzoeken en tellen.
		  
		  - Fader, d'r is grootemoe, en se seit... 
		  
		  Hier volgde een-en-ander dat Wouter weer niet verstond, maar wel
			 onderscheidde hy eenige keeren den naam van Racheltje. Nogeens begon de oude
			 vrouw haar verhaal, en ze wees op hem, en scheen zich driftig te maken tegen al
			 die afgeknabbelde dertiend'halven en schellingen en byna
			 onherkenbare muntstukken.
		  
		  - Na, zei de zieke, 'k heb wel goet gelt ook as 't weze mot. Hier,
			 Ribbetje, neem an... 
		  
		  Hy reikte z'n vrouw 'n grooten zak over, die hy met blykbare moeite
			 had opgegraven uit z'n beddegoed.
		  
		  - Neem an, Ribbetje, en tel er uit... twee hondert stuks, en
			 dan nog... twintich stuks, en... ses. En... doe 'r 'n
			 achtetwintich by, die goet is, en... ses Uiterse duiten, en laat
			 'm gaan met Chot! En geef me te drinken, Ribbetje, w'nt ik hep so'n dorst.
		  
		  Wouter ontving z'n geld in gerande dukatons, en bedankte zeer
			 vriendelyk. De welwillendheid van die oude vrouw had hem goed gedaan, tot
			 roerens toe. Wanneer-i op dat oogenblik in het toekennen van vereering had
			 moeten kiezen tusschen háár en de zooveel beter geboren mevrouw
			 Kopperlith... 
		  
		  Zonder 't minste opzet om 't rimpelig moedertje natepraten, wenschte
			 hy haar by 't weggaan duizend goddelyke zegens toe. Haar, en m'nheer Roebens
			 die zoo ziek was. En de jonge vrouw die zoo liefderyk haar man verzorgde. En
			 kleine Racheltjen... o, allemaal!
		  
		  Eerst toen hy de straat bereikte, schoot hem in den zin 
{==95==} {>>pagina-aanduiding<<}

			 dat-i - sakkerloot, hoe jammer! - by het teekenen... z'n krul vergeten had. Nu,
			 dàt 'n andermaal! Hy was verheugd dat-i menschen ontmoet had die hem zoo
			 beminnelyk voorkwamen, en dit was meer waard dan de mooiste krul.
		
		
{==96==} {>>pagina-aanduiding<<}
 
		  Alweer over 't kleine. Wouter wordt op post gezet voor
			 de zenuwen van ‘mevrouw.’ Kent de lezer Gus Halleman
			 nog? Verhandeling over het denken, uitloopende in 'n waarschuwing tegen het
			 leenen van boeken aan den auteur, die ten-slotte fiasco maakt in
			 colloquia prava.

			1227.

		  Mochten sommige lezers klagen dat ik hen gedurende vele hoofdstukken
			 reeds, byna zonder afwisseling rondleid op 'n tentoonstelling van nietigheden,
			 dan neem ik deze klacht aan als betrekkelyke lofspraak... op die nietigheden
			 zeker niet, maar op m'n arbeid. Een zeer groot gedeelte des levens bestaat nu
			 eenmaal uit 'n aaneenschakeling van 't geringe. Ik zou aan de waarheid te-kort
			 doen indien ik deze eigenaardigheid over 't hoofd zag. En aan de goede trouw,
			 als ik 't deed om hof te maken aan iets wat met betwyfelbare juistheid
			 ‘aristokratie van den smaak’ wordt genoemd. Ook 't woord:
			 tentoonstellen, is my een niet ongewenschte kwalifikatie van m'n arbeid. Zeker,
			 de artist stelt de indrukken tentoon, die hy van de wereld opving, en weergeeft
			 in zekeren vorm... den zynen! Om evenwel ook de vele graven en markiezen onder
			 m'n lezers tot moedhouden optewekken - onder ons gezegd, de onverzadelykste
			 liefhebbers van zekere voornamigheid logeeren in stal of keuken - verbind ik my
			 
{==97==} {>>pagina-aanduiding<<}
 Wouter niet te laten sterven voor-i statiglyk zal geprezenteerd
			 zyn aan 't een of ander hof. Misschien zelfs ga ik verder, en huur 'n huis voor
			 hem op de Keizersgracht. Om de vermetelheid optedoen die voor zoo'n
			 sprong noodig is, wacht ik 'n oogenblik van byna krankzinnige tuchteloosheid
			 af. In kalme stemming zou 't niet lukken. Het is echter de vraag of hy -
			 aangeland in zóó verheven sfeer - fyner dingen zal te zien krygen
			 dan de aandoening die 't oude vygenvrouwtje bewoog ook op háár
			 beurt 'n herodiaansche expeditie naar de derde verdieping te ondernemen en dus
			 haar ‘handel’ overtelaten aan de bescheidenheid der voorbygangers,
			 alleen om Wouter te beschermen tegen de al te uitgebreide muntkennis van haar
			 kleinzoon.
		  
		  Bovendien beroep ik my, wat het belang der onderwerpen aangaat, die
			 ons op dit oogenblik bezighouden, op zekere bladzyden in den Vn
			 bundel, waar ik iets zeide over diatomeën. Wat overigens het
			 aristokratische van den smaak aangaat, de myne is van edel bloed. Te edel, byv.
			 om zich aftegeven met de zeer burgerlyke voorkeur van mevrouw
			 Kopperlith, die geen schoonheid vatte zonder goud, fluweel en aanzienlykhedens,
			 en die dus hierin - op de naïveteit na - nog altyd op de laagte stond van
			 't kind Wouter. Wat my betreft, ik blyf aan redelyk goed brood de voorkeur
			 geven boven zieke truffels. Doch, voor den honderdsten maal, niet hierin ligt
			 het kriterium van den smaak. De eenige eisch is: waarheid! Den
			 kunstenaar die hiernaar streeft, zal al 't andere toegeworpen worden...
			 natuurlyk op de toejuiching der koprolithen na, die hy missen kan.
		  
		  Wouter oogstte by m'nheer Dieper eenigen lof in over den uitslag van
			 z'n tocht, en vernam tot hartsterking: ‘dat-i 't by-gelegenheid eens weer
			 mocht doen.’ Maar Gerrit verzekerde dat het niet altyd zóó
			 zou afloopen, wat ieder weldenkende volmaakt met Gerrit eens wezen zal.
		  
		  De bezigheden die men onzen jongsten-bediende opdroeg, kwamen vrywel
			 overeen met den voorsmaak dien hy daarvan had gekregen op den eersten dag.
			 Kopieeren, boodschappen doen voor m'nheer Pompile, het knippen en opplakken van
			 staallapjes, ziedaar hoofdzakelyk z'n werk, om nu niet te spreken van 't vegen
			 op de zolders en in 't magazyn, lokalen waar, volgens m'nheer Wilkens, voor 'n
			 jong-mensch altyd iets te leeren viel.
		  
			Het is my een gewetensplicht hier alle aanleiding tot ze-
{==98==} {>>pagina-aanduiding<<}
ker
			  misverstand uit den weg te ruimen, dat zeer veel jongelieden
			 welkomer wezen zou dan behoorlyk is. Ik verklaar uitdrukkelyk, geen aanmerking
			 te maken op de soort van bezigheden die men Wouter opdroeg. Niet hierin waarlyk
			 ligt het zwaartepunt myner aanklacht tegen zekere klasse van menschbedervers.
			 De stalen moesten nu eenmaal uitgezocht, geknipt en opgeplakt worden, en die
			 brieven gekopieerd... wie anders dan hy kon daarmee belast worden? En zelfs die
			 boodschappen! Geestverheffend waren al deze werkzaamheden voorzeker niet, doch
			 men neemt geen jongste-bediende in 'n lappenhandel, met het doel om meetewerken
			 aan 't verheffen van z'n geest. Dit is evenmin de eisch zyner vorming, als 't
			 in billykheid verwacht kan worden van de personen die over hem te beschikken
			 hebben. De bekende spreuk: il n'y a pas de sot métier, il n'y a que
			 de sottes gens acht ik hier van volkomen toepassing. Een geest die zich
			 niet weet te ontwikkelen in-weerwil van 't handwerk, is de moeite der
			 ontwikkeling niet waard. In-weerwil? Dit is de vraag. Juist zulke
			 nietige bezigheden laten het denkvermogen vry. Ik meen reeds ergens gezegd te
			 hebben dat ik jaloers was opSpinoza den
			 brilleslyper... dien geluksvogel! Ook roerde ik in mynMattheus
			 XIX de hier behandelde stelling aan. ‘Uit de Schrift leert
			 men strikvragen stellen, maar er is veel antwoords in 't denken by 't
			 spinnewiel.’ (183) Niemand staat voor 't
			 geringe te hoog, en zeker was dit dan ook 't geval niet met onzen Wouter, die
			 aan 't breidelen van z'n begeerten zoo byzondere behoefte had. De kwestie was
			 of-i netjes knipte en plakte, of z'n kopie korrekt was? Hierin
			 alleen lag z'n naastbyliggende plicht, en niet in 't onbesuisd haken naar
			 voornamer werkkring. Schreef niet ook Jezus voor, getrouw te zyn in 't
			 kleine?
		  
		  Nog 'n andere bezigheid kwam - aanvankelyk nu-en-dan, later byna
			 geregeld - voor Wouter's rekening. Hoe weinig er ook in de zomermaanden
			 ‘gehandeld’ werd, toch kwam het by-uitzondering voor, dat er
			 verzendingen moesten geschieden ‘naar buiten.’ Het
			 ‘pakken’ van zulke goederen in grof lynwaad behoorde natuurlyk tot
			 de funktien van Gerrit. Sedert vele jaren evenwel, had deze zich zoo geoefend
			 in 't voorwenden van allerlei oorzaken tot onthouding van arbeid, dat men zich
			 telkens genoodzaakt zag de hulp van Flip den kruier interoepen, en de posten
			 die deze interventie op 't ‘weekbriefje’ te-voorschyn bracht,
			 bezwaarden het handelsgeweten van den jongeheer Pompile. Uit eigen beweging nam
		  	Wouter, by-gelegenheid eener byzondere styfte van Gerrit's rhu-
{==99==} {>>pagina-aanduiding<<}
matiek,
			  de paknaald ter-hand, en werd zoo geprezen over den uitslag van
			 z'n eerste poging om dat werk te verrichten - men had het tot-nog-toe voor 'n
			 vak gehouden dat zonder speciale opleiding ontoegankelyk was - dat de jongeheer
			 Pompile al zeer spoedig hem gelastte de goedheid te hebben by èlke
			 voorkomende gelegenheid als pakhuisknecht optetreden. En inderdaad, de pakken
			 die hy vervaardigde, waren onberispelyk! Kantig van rand, plat aan de zyden,
			 symmetrisch gebouwd - gemetseld, had ik byna gezegd - netjes genaaid,
			 wèl bestand tegen stuwing, wentelen en nattigheid, keurig gemerkt...
			 waarlyk, er was elegantie in de balen die Wouter pakte. En... de stevigheid!
			 Men kon ze ‘over 'n huis gooien’ als 'n wel-ingepènd
			 kraamkind uit de oude bakerschool. ‘Het is of-i 't al z'n leven gedaan
			 heeft!’ betuigde zelfs m'nheer Wilkens in 'n eenzaam oogenblik van
			 openhartigheid. En ik moet erkennen dat ook Wouter schik had in 'n bekwaamheid
			 die hem verraste. 't Was hem 'n eerezaak dat er nooit klachten werden
			 ingebracht over avary, noch zelfs over kreukeling, van de goederen die hy had
			 toegerust om de wereld integaan. Deze eerzucht stond hem schooner dan wrevel,
			 en het ware te wenschen geweest dat men niet op misdadiger wys z'n overmaat van
			 goeden wil misbruikt had. Er werd 'n bezigheid voor hem uitgedacht... neen, 'n
			 bezigheid was 't eigenlyk niet. Het was 'n oefening in geduld, en zelfs dit
			 niet... een kursus in versuffing dan. Om ieder te geven wat hem toekomt zullen
			 we maar terstond zeggen dat het vindingryk vernuft van den jongeheer Pompile
			 zich alweer in de hier bedoelde zaak van 'n zeer gunstige zyde deed kennen. Op
			 zekeren morgen kwam de oudeheer het kantoor binnensloffen, en onthaalde het
			 personeel op de gewone inleiding tot z'n belangryke gesprekken:
		  
		  - Zeg, Pompile, ik hoor van Gerrit dat mama weer heel erg is.
		  - Zoo, papa?
		  - Ja, Pompile. De juffrouw heeft hem gezegd dat mama den heelen
			 nacht gedroomd heeft!
		  - Dat is zeker nogal heel akelig, papa!
		  - Ze heeft gistr'avend kreeftensla gegeten, weetje?
		  - Zoo, papa?
		  - En daar droomt ze zoo van. De juffrouw heeft aan Gerrit gezegd dat
			 ze heel zenuwachtig is, byzonder erg zenuwachtig.
		  - Dat is wel verdrietig, papa!
{==100==} {>>pagina-aanduiding<<}
 
		  - Niet waar?
		  - Héél verdrietig! Want, papa, om u de waarheid te
			 zeggen, de familie Krucker... 
		  - Ze kan niets verdragen. De juffrouw mag niet borduren... 
		  - Hè, papa?
		  - Ja, zóó erg is 't! Want... het ophalen van de draad
			 maakt zoo'n vreeselyk leven, zegt mama.
		  - Dat is heel fameus erg, papa! Weet u wat de Pleiers zeggen, papa?
			 Ze zeggen... 
		  - Maar, Pompile, wat zullen wy 'r aan doen? Mama lust haar portwyn
			 ook niet meer... 
		  - Dat is wel heel ontzaggelyk treurig, papa!
		  - En ze vraagt nu telkens madera. Ze zegt dat ze zoo zenuwachtig
			 wordt van chocola, als ze niet terstond daarop twee glazen madera drinkt.
		  - Zoo, papa? En vroeger, papa, werd mama zoo byzonder zenuwachtig
			 van madera?
		  - Zonder chocola, Pompile! De dokter zegt ook dat madera heel gezond
			 is, maar... met chocola, altyd met chocola! En ook de chocola is niet goed voor
			 mama... zonder madera, weetje. Maar 't helpt allemaal niet, als er zoo'n
			 vreeselyk leven in huis is. Dat eeuwige schellen, Pompile!
		  - Ja, papa!
		  - De bel staat niet stil, Pompile, en mama schrikt er zoo van.
		  - Hé, papa, daar is wel raad voor, papa! Zeg, Pieterse, jy
			 moet eens zoo goed wezen in den kelder te gaan staan, weetje? En als er dan
			 iemand de stoep opgaat, dan tik je-n-aan 't venster, zieje? En je ziet... wie
			 't is? En je vraagt wat ze willen, zieje? En als 't dan iemand voor de keuken
			 is, dan sluit je de deur, en je gaat zeggen in de keuken, dat er... iemand voor
			 de keuken is, weetje? En als 't voor ‘huis’ is, dan sluit je de
			 deur, en je komt hier zeggen aan m'nheer Eugène... niet waar,
			 Eugène?
		  - Hm!
		  ...dat er iemand voor ‘huis’ is, zieje? En dan
			 zegje-n-aan m'nheer Eugène wie er is. En tegen de menschen zeg je
			 dat mevrouw zoo ziek is, zoo byzonder erg zenuwachtig, moet je zeggen. Maar
			 denk er aan, dat je-n-altyd de deur van den kelder sluit. Ziet u, papa, dan
			 wordt er niet gescheld, en... als dan mama weer beter is, kan ze naar-buiten,
			 papa. Want ik heb gister de Hockers gesproken, papa, en hun gezegd... 
		  
			Lieve hemel, hoe kan ik nu weten wat de jongeheer Pom-
{==101==} {>>pagina-aanduiding<<}
pile
			  gister aan de Hockers gezegd had? Vorder 't onmogelyke niet,
			 lezer! Zonder nu juist te beweren dat ik geen andere bronnen raadpleeg dan
			 Wouter's eigen gedenkschriften, spelen toch die dokumenten 'n groote rol in m'n
			 geschiedkundige navorschingen. Geen lid van de zoo beroemde familie Hocker
			 heeft zich verwaardigd my iets meetedeelen van 't gesprek waarop hier de
			 jongeheer Pompile blykt te doelen. En wat Wouter-zelf aangaat, hy stond reeds
			 lang op-post achter de glasdeur van 't magazyn, voor die teedere zoon z'n papa
			 deelgenoot maakte van de Hockersche konfidentie.
		
		
		  1228.

		  Ja, daar stond-i! Met z'n gewonen dienstyver hield hy de linkerhand
			 aan de kruk van de deur, en de andere tot tikken gereed, voor 't geval dat
			 iemand zich verstouten mocht mevrouw Kopperlith's zenuwachtigheid te prikkelen
			 door onbescheiden bellen aan de bovendeur. Zóó stond-i daar dan
			 uren achtereen in die kelder-atmosfeer op-schildwacht voor mevrouw Kopperlith's
			 rust! Geen vlieg zou kunnen naderen zonder aangeroepen te worden. Nooit bracht
			 'n schildknaap die zich voorbereidt tot het ontvangen van den ridderslag, meer
			 konscientie mee in z'n wapen-vigilie dan Wouter aan z'n afmattende taak
			 ten-koste lei. Waarlyk, de verdienste zyner inspanning was niet gering! Dat z'n
			 naastbyliggende plicht alweer noch met z'n wenschen noch met z'n gaven
			 overeenkwam, doet minder ter-zake. Die gaven kende hy niet, en z'n wenschen
			 telden niet mee. Het sprak vanzelf, begreep hy, dat men zich moeite en
			 onaangenaamheid getroosten moet om ‘iets te worden in de wereld’ en
			 't kwam niet in hem op dat er misbruik werd gemaakt van z'n goeden wil. Hy
			 beschouwde de vreeselyke verveling die hy te bestryden had - en den stank! -
			 als zoovele vyanden die op-straffe van lafhartigheid moesten verslagen worden,
			 en hy week dus niet! In gewone gevallen zou het niets-doen op-zichzelf hem geen
			 plaag geweest zyn, omdat hy al zeer spoedig in de vryheid zyner gedachten 'n
			 middel zou gevonden hebben tot bezigheid niet alleen. maar zelfs tot
			 uitspanning. Geen gegeven was hem onbruikbaar tot punt van uitgang. Een
			 luchtbelletjen in de vensterruit, de richting van de reien der straatsteenen,
			 'n voorbydryvend wolkjen... alles en 't minste was voldoende om hem aan 't
			 denken te brengen en te houden. Maar juist dit was hem ontzegd, want hy vreesde
			 aftedwalen van 't besef zyner naastbyliggende verplichting. Was-i niet zoo-even
			 reeds byna gereed met z'n berekening hoevelen der voorbygangers 
{==102==} {>>pagina-aanduiding<<}

			 wel in-staat wezen zouden 'n examen afteleggen als hulponderwyzer, toen de
			 jongen van den pasteibakker reeds drie treden van de stoep had bestegen, om de
			 taartjes te komen brengen die mevrouw Kopperlith moesten troosten in haar
			 vreeselyke ziekte? Wouter schrok van z'n nalatigheid, en beloofde zich plechtig
			 z'n neiging tot denken, vorschen, uitpluizen, redeneeren, te offeren op 't
			 altaar van z'n onverheven plicht. Zoo ver mogelyk liet hy z'n blikken rechts en
			 links de straat beheerschen, om by-tyds - en liefst te vroeg - te kunnen
			 beoordeelen welke onverlaat 'n storing der rust van mevrouw Kopperlith in 't
			 schild voerde. Maar zéér ver reikten z'n bespiedende oogen niet.
			 Aan-weerszy werden de beenen van den hoek dien hy overzag, door de uitbouwsels
			 der stoepen saamgedrongen tot 'n engte die voortdurende oplettendheid vorderde,
			 en hem telkens plaagde met den angst dat z'n waarschuwing te laat komen zou. De
			 gedachte rees in hem op: als ik maar voortdurend tikte,
			 en iedereen van 't beklimmen der stoep terughield? Hm... dat zou gek
			 staan! Wat zou ik zeggen? ‘M'nheer, ben je-n-ook misschien van plan hier
			 aanteschellen aan de bovendeur?’ Hy zag in, dat dit niet kon. En ook, dat
			 er in den handel 'n groote mate van geduld noodig is. En dan... dat pynlyk
			 slapen van z'n linkerbeen!
		  
		  Volgens geloofwaardige annalen beging hy in dit gedeelte van z'n
			 loopbaan slechts twee keer 'n fout. Eens had 'n bedelbrief-industrieel z'n
			 waakzaamheid verschalkt, door by arglistige overklimming van de achterleuning
			 der stoep, de bovenbel te bereiken. De jongeheer Pompile was er zeer verstoord
			 over, en ook Wouter-zelf voelde verdriet. Wat zou er van hem worden by zoo'n
			 slordige plichtsvervulling?
		  
		  Een andermaal had hy aan de majestueuze Hersilia den toegang door
			 den kelder geweigerd. In-plaats daarvan sloot hy haar de glasdeur voor den neus
			 dicht, en ging op 't kantoor aan m'nheer Eugene zeggen: dat mevrouw Kalbb daar
			 was: ‘voor huis’ naar-i giste. Zeker, ze kwam voor
			 ‘huis’ en was zeer boos ‘dat die jongen 't in z'n hersens had
			 genomen, háár niet doortelaten.’ Wouter ontving by deze
			 gelegenheid onderricht in 't groote verschil tusschen: ‘papa's eigen
			 dochter, mevrouw Kalbb, weetje, de eigen vrouw van den konsul van 't heele land
			 Elsas, weetje, en... allerlei gemeen volk dat misschien wat stelen zou in 't
			 magazyn!’
		  
		  Hy beloofde beterschap, en hield woord. Het tooveren moet wel
			 inderdaad 'n onmogelyke zaak zyn, want Wouter leerde 
{==103==} {>>pagina-aanduiding<<}
 het niet
			 achter die glasdeur. Wat de verantwoordelykheid der Kopperlith's aangaat... wat
			 wisten zy daarvan? Het verslonsen eener ziel is geen handelszaak waaraan
			 men aandacht hoeft te wyden. In-plaats daarvan hielden ze treffende
			 verhandelingen over 't bederf der kleuren van de stapeltjes die vooraan in 't
			 magazyn beschenen werden door 'n straaltje zon. Wouter moest zorgen dat ze
			 altyd gedekt waren met 'n stuk zaklinnen of papier, want:
		  
		  - Kleuren kunnen de zon niet verdragen, zei Wilkens, leer dàt
			 van my!
		  
		  Wouter leerde het, en verzorgde die voorste stapeltjes als z'n
			 oogappels. Geen zon zag kans ze te bereiken zoolang hy was aangesteld als
			 beschutter. Wat echter het beschutten der kleuren van z'n gemoed aangaat...
			 komaan, waren die heer en huns broeders hoeder? En Wouter wàs niet eens
			 'n broeder. Geen neef zelfs. Hy was 'n burgerjongetje, en de heeren Kopperlith
			 woonden op de Keizersgracht. Ze behoefden 't zich niet aantetrekken dat
			 hy zich daar stond te vervelen en te versuffen tot krankzinnig-wordens toe!
			 Misschien zelfs wisten zy niet eens dat er kwaad in stak. Maar welke professor
			 had dan overredingskracht genoeg bezeten om hen te doordringen van 't besef dat
			 gekleurde lappen 't licht niet verdragen kunnen? Wie toch had déze
			 wysheid weten intepompen aan zulke in-dociele gemoederen? Magnus
			 Apollo!
		
		
		  1229.

		  Doch zie, dat geestverdoovend schildwacht-staan was 't ergste niet!
			 Aan veel gevaarlyker proef werd Wouter gewetenloos blootgesteld door de hem
			 opgedragen taak om elken ochtend de brieven van de post te halen, of liever: om
			 te vragen of er brieven waren? Want drie, vier malen 's weeks kwam hy met
			 ledige handen op 't kantoor. De toon waarop hem dan de jongeheer Pompile vroeg:
			 ‘of er alweer niets was?’ maakte den indruk alsof hy
			 't helpen kon dat niemand 'n wittegrondje-driekleur bestelde. Toch was hem die
			 gang naar 't postkantoor en 't wachten daar, een der minst onaangename
			 plichtjes van z'n betrekking, en hierin lag juist het gevaarlyke.
		  
		  De soort van 't gezelschap waarmee hy daar kennis maakte, heb ik
			 reeds met 'n enkel woord omschreven. Indien niet Wouter door byzondere
			 omstandigheden in deze levensperiode was voorbeschikt tot afdwaling, zou hy
			 voorzeker in dien omgang geen smaak hebben gevonden. Maar er bestond by
			 
{==104==} {>>pagina-aanduiding<<}
 hem wel degelyk aanleiding tot misgrypen, en zelfs byna
			 noodzakelykheid. Sedert eenigen tyd voelde hy zich ontwassen aan het al te
			 kinderlyke zyner eerste ideaaltjes, en al zocht hy nu niet uitdrukkelyk naar
			 aanvulling van de hierdoor teweeggebrachte leegte, toch onderging hy onbewust
			 de gevolgen van die ylheid. Ware dat eerste hoofdstuk van z'n zieleleven
			 opgevolgd door ingespannen arbeid - ook zelfs door schynbaar vernederenden
			 arbeid, mits: vermoeiend! - dan had de overgang van kind tot mensch
			 geleidelyk plaats gevonden, en er zou weinig of geen kracht zyn verloren
			 gegaan, iets wat in psychologie, als in werktuigkunde, de eisch is. Hierop
			 waren dan ook de vermaningen van Holsma voornamelyk gegrond. Wouter moest
			 genezen worden van z'n voorliefde voor 't kontemplatieve, de klip waarop
			 zoovelen - en de slechtsten niet! - te-gronde gaan, en die hen doet aanlanden
			 in de buurt waar ze 't minst te-huis behooren: by de luiaards. De hier bedoelde
			 methode laat zich, zonder de minste aanspraak op wetenschappelyken klank - maar
			 de uitdrukking is er niet minder schilderachtig om - samenvatten in 't
			 huisbakken voorschrift: ‘zit niet te droomen, steek je handen uit!’
			 Denken is voorwaar des menschen edelste bezigheid, maar juist het wèl
			 denken schryft handeling voor. De maat der splitsing tusschen 'n
			 geoorloofd toegeven in bespiegeling, en dat: ‘handen-uitsteken’ is
			 evenwel geenszins voor allen gelyk. Dit laatste is niet by-uitsluiting laag by
			 den grond. Het eerste niet, op en door zichzelf, verheven. De verhevenheid ligt
			 in de korrekte toepassing van beiden. Een onpraktische droomer staat
			 waarlyk niet hooger dan de domste ‘man van zaken.’ We kunnen
			 evenmin in de wolken wonen als in den modder, en er bestaat geen enkele reden
			 om aan 't vervliegen van geest de voorkeur te geven boven 't smoren van geest.
			 Het maat-houden tusschen deze beide uitersten is onze taak, en niet alleen
			 ontwaren wy telkens groot verschil in neiging tot overslaan, wanneer we
			 onderscheiden individuen met elkander vergelyken, maar zelfs in den
			 enkelen mensch bestaat groote onregelmatigheid. In sommige perioden van het
			 leven hebben wy ons in-acht te nemen tegen de gevaren van onberaden vlucht. 'n
			 Andermaal moeten wy onszelf opwekken en inspannen om de mollegangen te verlaten
			 waarin we bezig-waren ons te versteken. Uit de wet der traagheid alweder is het
			 te verklaren dat wy, na terugkeer van den verkeerden weg, ons vergissen in de
			 maat van afwyking aan de andere zyde. Dit oscilleeren is geestelyk en zedelyk
			 leven. Hoe kleiner de boog die de tong der balans beschryft, hoe beter, maar
			 volslagen 
{==105==} {>>pagina-aanduiding<<}
 stilstand zou de dood zyn.
		
		
		  1230.

		  Wat Wouter aangaat, hy streed nog niet. Het kleine voorpostengevecht
			 met die vreeselyke ‘naastbyliggende plichtjes’ vorderde wel zware
			 inspanning, doch wortelde niet in 'n beginsel. Hy deed dit omdat-i by-uitstek
			 dociel was, en 't werd hem voorgeschreven door iemand dien hy achting
			 toedroeg. Er scheelde weinig aan, of hy zou 't zichzelf hebben toegerekend als
			 'n goedige poging om dokter Holsma pleizier te doen. En deze beschouwde z'n
			 voorschrift eenvoudig als 'n tydelyk middel om hem zonder struikelen heen te
			 helpen over de hinderpalen van z'n leeftyd. Het was nu eenmaal de waarheid dat
			 hy aan dat: ‘handen-uitsteken’ behoefte had, een ziekteverschynsel
			 waaruit zich myn ingenomenheid met het pak-naaien laat verklaren. Indien
			 ik over hem te beschikken had gehad, hy zou eenige jaren leerjongen by
			 'n smid geworden zyn. Geenszins om hem binnen de grenzen van dit ambacht te
			 bepalen - 'n smid met Wouters gaven zou zich onmisbaar ontwikkelen tot 'n
			 Krupp! - maar om z'n al te eenzydige neiging tot het
			 kontemplatieve te-keer te-gaan, en die te-gelyker-tyd voor zooveel
			 noodig, te steunen. Met vermoeide leden zou hy dan 's avends neervallen op z'n
			 stroozak, en den volgenden morgen geen herinnering hebben van de gedachten die
			 hem hadden bezig-gehouden na 't uittrekken van z'n tweede kous, ja van z'n
			 eerste misschien. En wat het opwekken, aanwakkeren en voeden van z'n zucht tot
			 bespiegeling aangaat, juist dáártoe is niets geschikter dan een
			 handenarbeid die genoeg inspanning van spieren vereischt om op zeker oogenblik
			 van lichamelyke afmatting ‘halt!’ toeteroepen aan de fantazie.
			 Vóór dat oogenblik werken de geestvermogens regelmatiger en met
			 beter uitslag, dan wanneer men zich meent bezig te houden: alleen met
			 denken.
		  
		  Meent bezig te houden, want waarschynlyk is dit 'n onmogelykheid.
			 Gelyk de vlam van 'n olielamp, hebben wy 'n tastbaar sprietje noodig waaraan
			 onze gedachten zich hechten, waarby zy opklimmen, waar-omheen ze zich
			 kronkelen, waarmee ze zich bevruchtend paren. Het is ons moeielyk alle
			 zintuigen wegtedenken doch by analogie kunnen wy besluiten tot volslagen
			 stompheid, tot geestelyk niet-zyn, indien het zintuigelyk waarnemen van de
			 buitenwereld ophoudt. Zóó ongeveer is onze toestand in de
			 oogenblikken die den slaap onmiddelyk voorafgaan. En het denken neemt weer
		  	terstond 'n aanvang zoodra onze zintuigen door de een-of-andere uit- 
{==106==} {>>pagina-aanduiding<<}
wendige
			 oorzaak tot hernieuwde bezigheid worden opgeroepen. Deze stelling
			 schynt ongegrond, omdat we soms worden opgeschrikt door 'n invallende gedachte,
			 doch ik beweer juist dat de onverwachte verschyning dáárvan altyd
			 'n oorzaak heeft van stoffelyken aard. We zyn maar niet gewoon ons rekenschap
			 te geven van de wyze waarop de ziel werkt, en kennen gewoonlyk de
			 vóór-oorzaak niet, van wat we ten-onrechte houden voor
			 eersten indruk.
		  
		  Dat ons denkvermogen afhankelyk is van uitwendige invloeden, zou
			 overigens kunnen blyken uit den gedachtenloop van iemand die in wakenden
			 toestand gedroomd, gemymerd of gepeinsd heeft. Indien hy, na afloop der
			 abnormale inspanning - welker graden van intensiteit door de drie gebezigde
			 woorden: droomen, mymeren en peinzen nagenoeg bepaald worden -
			 zich moeite geeft om de aanleiding tot z'n denken optesporen, zal hy gewoonlyk
			 'n stoffelyk punt van uitgang ontmoeten. En ook op den loop onzer
			 gedachten, op onze meeningen zelfs, oefenen de voorwerpen die wy met de
			 zinnen waarnemen, hun invloed uit. Wy merken dit zelden op, omdat zelfkennis in
			 't intellektueele niet minder schaars is dan in 't zedelyke. Toch bestaat er 'n
			 middel om in dit gebrek te voorzien. Men behoeft slechts acht te slaan op
			 anderen, en moeielyk is deze studie niet. By tallooze gelegenheden kunnen wy
			 opmerken hoe zeldzaam het denken voorkomt, zonderzichtbare lichamelyke
			 beweging, al mocht die dan den patient zelf onbewust blyven. De een schommelt
			 met den voet, de ander speelt met baard of haren, een derde vouwt, kreukt of
			 verscheurt 'n papiertje. Sommigen trekken pluisjes uit hun kleeding, vegen met
			 den vinger stofjes by elkaar, trommelen op de tafel of tegen den rand van hun
			 stoel, enz. Wat my betreft, ik word bezeten door de zeer afkeurenswaardige
			 hebbelykheid, de boeken die ik lees stuk te krabben. 't Schynt wel dat deze
			 manoeuvre voor my noodig is om 't gelezene te begrypen, al beweer ik nu niet
			 dat ze my dient om alles te begrypen wat ik lees. Dit zou te veel gevergd
			 zyn.
		  
		  Uit dit alles schynt te blyken dat bespiegeling in
			 volstrekt-abstrakten zin ons moeielyk valt, en misschien onmogelyk is. Ik
			 zeide reeds dat het vlammetje van onzen geest 'n tastbare pit noodig heeft, 'n
			 kern, 'n punt van houvast. Dit eenmaal aangenomen, zie ik niet in dat het
			 trekken aan den blaasbalg eener smidse onzen Wouter zou geschaad hebben.
			 Dàt, of zoo-iets, ware hem weldra de basparty geworden, waarop hy de
			 melodien had kunnen zetten waarvan z'n ziel vervuld was,
{==107==} {>>pagina-aanduiding<<}
 doch die
			 hy nu niet verstaanbaar wist te maken, noch aan anderen, noch aan zichzelf. En,
			 by-gebreke van zoo'n handleiding liep hy gevaar... 
		  
		  Wel zeker, hy maakte kennis met die jongeluî by 't
			 postkantoor! Zy zouden 't hongerig zieltje vullen met hun voosrype
			 wysheid. En Wouter's eetlust was groot! Niet alleen psychologisch leed hy
			 honger. Ook in maatschappelyken en huiselyken zin was dit het geval. Hy voelde
			 behoefte aan gezelligheid. We weten reeds dat hieraan ten-zynent niet voldaan
			 werd. En wat de ‘heeren op 't kantoor’ aangaat... ze deden er niet
			 in.
		
		
		  1231.

		  Doch in gezelligheid werd wèl ‘gedaan’ door die
			 jongeluî aan 't postkantoor. Nu ik eenmaal - met stoute miskenning der
			 waarheid zoowel, als van de lokaal-kleur - de heeren Ouwetyd & Kopperlith
			 tot 'n ‘handelshuis’ heb verheven, durf ik even ongepast die
			 loopjongens bevorderen tot kantoorbedienden. Zoo namelyk betitelden zy
			 zichzelf. De eerste aanleiding tot kennismaking werd geleverd door de
			 ontmoeting met een der Hallemannen. Ook hy was: ‘jongste-bediende.’
			 Wouter sprak hem aan, en zei: ‘Gus!’
		  
		  - Ah zoo... je bent Pieterse, geloof ik.
		  
		  Wouter keek vreemd op by dit ‘geloof.’ Maar Pieterse
			 wàs-i.
		  
		  - Ja zeker, Gus. Wèl, ken je me niet meer?
		  - Ik ken je wel, maar ik moet je ronduit zeggen dat ik geen
			 kinderachtigheid verdragen kan. 't Lykt wel of we schooljongens zyn, zoo praat
			 je!
		  
		  Wouter begreep er niets van. De zaak was, dat-i: Halleman had
			 moeten zeggen. Hy leerde dit, en weldra begon-i ook z'n eigen familienaam
			 mannelyker en aanzienlyker te vinden dan: Wouter. Hy zag al zeer spoedig
			 dien Gus voor 'n groot man aan, die 'n breede opvatting van 't leven had. De
			 kwajongen was dan ook inderdaad 'n tweetal jaren ouder dan hy, en wel twintig
			 in kennis, gelyk we zien zullen, of nagenoeg.
		  
		  Ach, lezer, ik heb 'n verdrietig werk te doen. Vloek over de
			 ellendelingen die m'n Woutertje blootstelden aan zùlke kennismaking!
		  
{==108==} {>>pagina-aanduiding<<}
 
		  - En by wie ben jy op 't kantoor?
		  - By de heeren Ouwetyd & Kopperlith... Keizersgracht,
			 weetje?
		  - Hm! Dat's nu juist zoo'n heel groot huis niet! In 't geheel niet!
			 Wy doen in koffi. Jelui doet, geloof ik, op Smirna, hè?
		  - Dat weet ik nog niet, zei Wouter, ik ben er pas.
		  - Zóó? Weet je dàt niet. Nou, dat's 'n
			 rare!
		  
		  Nieuw aangekomen ‘jongeluî’ sloten zich aan, en
			 hadden heusch als wezenlyke menschen gegroet met: ‘gmorge, heeren!’
			 Misselyk en komiek, maar 't was zoo. En Wouter vond dien toon uitstekend. Hy
			 had zich zoo'n verheffing zelfs in 'n droom niet durven voorstellen. Helaas, hy
			 die zoo kort geleden nog in den omgang met zichzelf zich wys-maakte dat-i god
			 wàs, en koning... worden zou, hy voelde zich gestreeld 'n stuk
			 heer te zyn in de oogen van kwajongens die almede voor iets als
			 heeren wilden doorgaan!
		  
		  - Zeg, dàt's 'n rare! Hy weet niet eens waarin ze doen. Hoe
			 vind jelui die?
		  
		  De ‘heeren’ vonden 't byzonder gek. En Wouter, die zeer
			 gevoelig was voor spot, werd verlegen.
		  
		  - Maar, zeid-i stamelend, je vroeg iets van Smirna, en dàt
			 begreep ik zoo gauw niet. Een van onze jongeheeren is te Rome. Meen je
			 dàt misschien?
		  - Wy zyn op Portugal, zei 'n derde.
		  - En wy op de Oostzee. Granen, weetje?
		  - Hoe héét dan je huis? vroeg 'n vyfde.
		  
		  Wouter noemde de firma.
		  
		  - Wel, wat bliksem... 
		  
		  't Sprekertje vloekte alleraardigst. En dit deed het heele troepje.
			 Toch ging 't de mannetjes niet glad af. Men kon duidelyk bespeuren dat ze nog
			 niet recht thuis waren in de handige toepassing van al hun mannelykheid. Dit
			 was er 't grappige van.
		  
		  - Wat bliksem, dat is in manufakturen! Weet je dàt niet? In
			 manufakturen, zeg ik je.
		  
		  En de spreker-zelf betuigde dat-i ‘in’ assurantie
			 was.
		  
			- Kyk maar, daar heb je polissen. Dat zyn allemaal po- 
{==109==} {>>pagina-aanduiding<<}
lissen,
			 weetje?
		  
		  En allen beschouwden met eerbied 'n pakje blanko-dokumenten, dat de
			 loopjongen zoo-even uit den kantoorboekwinkel gehaald had.
		  
		  - Ja, ja, polissen! zei Gus, met 'n nadruk die zooveel beduidde als:
			 ‘ik weet precies wat dat voor dingen zyn. Ik heb er ook in
			 gedaan.’
		  - Kyk, wat 'n mooie meid!
		  - Pst, pst! Hei! Kom 'reis hier!
		  
		  Het dienstmeisje dat zoo hoffelyk werd aangeroepen, spuwde op den
			 grond, en liep door. Het beste wat ze doen kon! Ze hoefde niet de minste
			 kuisheid te-hulp te roepen om zich zedig te betoonen.
		  
		  - 't Is Mie uit de bakkery, zei 't huis op Portugal. Nou!
		  
		  Welke lezer verstaat dit: ‘nou?’
		  
		  - Nou! zei 'n tweede.
		  - Nou! herhaalde 't koor.
		  
		  Wouter begreep er niets van. En dit was te dommer van hem, omdat hy
			 de gelaatstrekken zag, die dezen uitroep vergezelden. Kon hy 't helpen
			 dat-i nog altyd de hierogliefen van gemeenheid niet grif lezen kon, die al dat
			 genou illustreerden? Erg genoeg dat-i weldra die taal zou leeren verstaan.
			 Vloek over de Kopperlith's!
		  
		  Waarschynlyk keek hy onnoozel, want een van z'n leermeesters vroeg
			 hem:
		  
		  - Ben jy op 'n kantoor, jy?
		  - Ja... in... manufakturen, heusch! antwoordde Wouter.
		  - Weet je wat ik geloof? Ik geloof dat je nog maar 'n nuchter
			 kalf bent. Dàt geloof ik er van!
		  
		  En deze overtuiging werd bezegeld met 'n kernachtige
			 heeren-uitdrukking.
		  
		  - Hy is zoo onnoozel als... 
		  
		  Als 't een-of-ander maar, dat niet onnoozeler behoeft te zyn dan wat
			 anders, wanneer 't slechts terdeeg gemeen klinkt. De bedoeling zal geweest zyn
			 dat-i byzonder onnozel was.
		  
		  - Zeg, weet jy nog niet eens waar de kindertjes vandaan 
{==110==} {>>pagina-aanduiding<<}
 komen? Nou... dàt mankeert er maar aan!
		  
		  Goddank, dìt wist Wouter! En als hy 't niet geweten had, zou
			 hy hier in de gelegenheid geweest zyn het te vernemen, en wel op 'n manier
			 sui generis. Ook andere wysheid was hier optedoen, die wel strikt
			 genomen evenmin nieuw was voor den leerling, maar welke hem dan toch werd
			 meegedeeld in bewoordingen die hem onbekend waren. Uit verregaande mannelykheid
			 hield hy zich als sedert lang behoorlyk ingewyd. Hy gaf zich moeite om zoo wys
			 mogelyk te lachen, wat hem slecht afging en heel leelyk stond.
		  
		  't Was 'n liederlyk troepje. Ik heb op dit oogenblik geen lust
			 uitvoeriger te zyn. Het nogal bekende habent sua fata libelli is op dit
			 hoofdstuk van toepassing. En... die toepassing is nieuw. Want zie, de dichter
			 bedoelde met die uitspraak slechts dat het lot van 'n boek, na de verschyning
			 soms zoo eigenaardig-afhankelyk is van byzondere oorzaken, niet waar?
			 Dit hoofdstuk onderging z'n fata voor de geboorte.
		  
		  Luister eens goed, lezer. Ge weet dat ik 'n broodschryver ben. M'n
			 industrie brengt mede dat ik my toeleg op behagen. Hoe prettiger lektuur, hoe
			 hooger m'n uitgever my honoreeren kan. Uit 'n welberekend eigenbelang had ik my
			 voorgenomen de gesprekken die Wouter by dat postkantoor te hooren kreeg, zoo
			 nauwkeurig te schetsen, dat deze bundel de katechismus worden zou van al wat
			 ‘op de Oostzee is’ van al wat ‘in assurantie, kooi of
			 schoensmeer doet’ van al wat liefde voelt voor 't scabreuze. M'n fortuin
			 ware gemaakt geweest. Want al zy 't nu eenmaal 'n armoedige waarheid dat
			 Nederland z'n schryvers en kunstenaars niet behoorlyk voeden kan zoolang ze
			 slechts wat goeds leveren, zeker toch is er met Gods hulp nog geld genoeg in 't
			 land om koninklyk te betalen voor liederlyke prikkeling. Hierop bouwende
			 droomde ik my bergen van vier-en-twintig karaat. Reeds was ik in besprek over
			 'n buitenplaats... die van 
			 Van Twist, byv. De edele man wou me z'n
			 baronie by Deventer goedkoop overdoen, omdat er zoo akelig gespookt wordt door
			 Saïdjah en Adinda... 
		  
		  Voor evenwel de zaak beklonken was, werd ik verrast en gestoord door
			 'n verschyning - géén spook, o lieve lieve heerlyke
			 fancy! - die my op-eens onbekwaam maakte tot alle kwaad, onmachtig dus
			 tot het schilderen van gemeenheid, en tot het betrekken alzoo van 'n
			 buitenplaats die door Van 
{==111==} {>>pagina-aanduiding<<}
 Twist met z'n indische spaarpenningen
			 betaald is.
		  
		  Daar vlamt en vonkelt 'n heilig gevoel door m'n hart. Wat het is,
			 gaat u niet aan, lezer. Vergenoeg u met de betuiging dat het my onmogelyk is
			 dit hoofdstuk aftewerken in den toon die ten-uwent tot schatryk-worden noodig
			 is. M'n uitgever zal zich schikken in bescheidener debiet, en ik in 'n
			 belooning als waarvoor buitenlandsche schryvers van myn rang moeite hebben
			 zouden 'n lakei te vinden. Van Twist mag z'n buitenplaats houden, en z'n
			 geweten er by. Wat zou de man zich arm voelen, als-i lezen kon in myn hart!
		  
		  Doch dat gy, Nederlanders, slecht betaalt wat ge schuldig zyt, blyft
			 de waarheid. Het verontschuldigt uw schelmery niet, dat ik my weet schadeloos
			 te stellen door ander loon. O, ik klaag niet! Maar wèl is 't jammer dat
			 ik niet nu-en-dan my 'n oogenblikje rust kan verschaffen. Lieve hemel, dit
			 veroorlooft zich zelfs de Ryn. En ik? Voort, voort, voort!
		  
		  Meester, ik zàl! (67)
		  
		  Wat Wouter aangaat, hy werd by dat Postkantoor bedorven voor-zoo-ver
			 hy te bederven was. Dit blyft, met of zonder uitvoerige beschryving, treurig
			 genoeg.
		
		
{==112==} {>>pagina-aanduiding<<}

		  Over zekere volksverhuizing die - by groote uitzondering,
			 voorzeker! - inderdaad heeft plaats gehad. Wouter, al lager en lager
			 zakkende, komt eindelyk te-land achter de ‘britschka van
			 Papa.’ Schoone verhandeling over Buitenplaatsen.

		  1232.

		  Op zekeren dag was er 'n groote beweging op de Keizersgracht by de
			 Vellestraat. De vensters der bovenverdiepingen aan den overkant prykten met
			 dienstmeisjes die dagdievend op den uitkyk stonden. Misschien ook gluurden
			 enkele stervelingen die zich verbeeldden oneindig verhevener standpunt
			 intenemen, door 'n kykgaatjen in de gordynen der benedenvoorkamers.
			 Voorbygangers die meer tyd hadden dan bezigheden of voortvarendheid, bleven
			 staan by n schouwspel... 
		  
		  Hier zou nu romanshalve de beschryving van dat schouwspel moeten
			 volgen. Helaas, lezer, wat zal 'n arme auteur doen? Er was, om de waarheid te
			 zeggen, eigenlyk niets byzonders te zien, en de opmerkzaamheid van die
			 dienstmeisjes, voorbygangers en... anderen, was maar 'n blyk te meer van de
			 bekende armoed aan indrukken, die ik reeds in den tweeden bundel behandelde.
			 Wilt ge die bladzyde eens naslaan, 
{==113==} {>>pagina-aanduiding<<}
 lezer? (Vyfde druk,
			 blz. 38.)
		  
		  ‘De Kopperlith's gaan naar-buiten’ verhaalden elkander
			 de Grietjes en Mietjes uit de buurt. En wie zich byzonder goed onderricht wilde
			 toonen, kwam 'n half-uurtje na 't ontvangen van die boodschap terug met de
			 vraag: ‘zeg eens, weetje wel dat de Kopperlith's naar-buiten
			 gaan?’
		  
		  Ik zou 'n onwaardig geschiedschryver wezen, als ik verzweeg dat zich
			 hier-en-daar 'n variant voordeed. Drie mevrouwen, negen
			 ‘juffrouwen’ zeven-en-twintig kameniers - tevens linnen- en
			 kindermeiden - verzekerden niets, maar namen zich voor, by de eerste
			 gelegenheid te onderzoeken of 't wel wezenlyk waar was dat de Kopperlith's
			 naar-buiten zouden gaan?
		  
		  Ja, zeg ik. Ja! Ja! Ja! De Kopperlith's zouden inderdaad naar-buiten
			 gaan. Er lag 'n zolderschuit voor de deur. Om nu den niet-Amsterdamschen lezer,
			 die evenmin weet wat 'n ‘zolderschuit’, is, als wat ‘voor de
			 deur liggen’ beteekent, te doen verlangen naar 'n herdruk met noten, geef
			 ik hier de onheldere toelichting dat 'n zolderschuit zeker brak-water-vaartuig
			 is, zonder zolder, maar met 'n vloer. ‘Voor de deur’ beduidt hier
			 zooveel als in de gracht ‘waarop’ het huis staat. Wie hiervan nu
			 niet veel begrypt, geeft blyk van zekere bekwaamheid, maar 'n Paryzenaar of
			 andere buitenman moet zich niet verbeelden dat men zoo op-eenmaal 't ware
			 begrip hebben kan van de eigenaardigheden eener stad als Amsterdam.
		  
		  Een zolderschuit lag alzoo voor de deur, en de gedienstige geesten
			 van den huize waren druk in-den-weer met het aansleepen van den inboedel.
			 Oppervlakkig kan het bourgeois voorkomen, dat de begrooting van de
			 familie Kopperlith geen dubbel stel meubels dragen kon. Eilieve, om dat
			 verhuizen was 't juist te doen! De buren en voorbygangers moesten de
			 zolderschuit en de bereddering zien, die hier op de Keizersgracht denzelfden
			 ontzag-inboezemden dienst deden, als de beeremuts van Holsma's koetsier by de
			 Pietersens. En dit moest nogeens geschieden in 't laatst van Oktober, by het
			 thuiskomen. Ook dan weer zou de heele buurt zeggen: ‘weet je wel dat de
			 Kopperlith's weer in de stad zyn?’ Er is niets wat zoozeer op de
			 eigenaardige zotternyen in zekeren stand gelykt, als de... zotternyen in 'n
			 anderen stand. Wie er een kent, kent ze allen.
		  
		  Alle-man was te-hulp geroepen. Daar waren Flip de kruier
			 
{==114==} {>>pagina-aanduiding<<}
 met z'n kameraden. Ook de koetsier met 'n paar
			 geïmprovizeerde noodhulpen. Gerrit's rhumatieke styvigheid bleek dien dag
			 redelyk lenig, misschien wel omdat ‘die Wullekes’ niet in de zaak
			 betrokken was. Zelfs - o hemel! - werd er meegeholpen door de kamenier, en - o,
			 honderd hemels! - door de ‘juffrouw.’ Ieder ligtte, schoof, reikte
			 aan, zette te-recht, droeg, stutte, duwde, trok, en riep:
			 ‘voorzichtig!’ De intelligente lezer begrypt dat de
			 ‘juffrouw’ die 'n ontzettend quantum fatsoen had optehouden
			 of... te veroveren, zich slechts waagde tot aan de huisdeur, en...
			 schuchtertjes maar! De voorbygangers mochten eens ontdekken dat ze handen aan
			 't lyf had. En de kamenier-linnenmeid... nu ja, ook deze waardigheidbekleedster
			 was niet gehuurd op kruierswerk. Ieder moet z'n stand ontzien, en ze kwam dus
			 niet verder dan de derde stoeptree, wèl geteld.
		  
		  Al die meubels moesten naar Groenenhuize. ‘Mama’
			 zou volgen met byzondere gelegenheid. Hoe 't gelukt is, haar uittepellen...
			 neen, deze uitdrukking deugt niet. Ik dacht aan limburger peteunekes,
			 maar die behoeven niet héélgehouden te worden, en
			 dáárop kwam 't in dit byzonder geval juist aan. Met 'n speld
			 pluist men zulke alikruikjes by stukjes en brokjes uit hun huisjes, en de
			 weledelgeboren Vrouwe Mevrouwe Kopperlith moest uit haar zy- en binnenkamer
			 worden voor den dag gehaald... integraal! Dit slechts weet ik, dat zy weinige
			 dagen later den bodem van Groenenhuize bezwaarde, en dat ook de oudeheer
			 z'n verveling daarheen overplantte met wortel en tak. De jongeheeren vertrokken
			 vrydags-avends of saterdags-ochtends uit de stad, en kwamen meestal 's maandags
			 terug. Gerrit en z'n egae Jans werden, zooals sedert jaren de gewoonte was, tot
			 huisbewaarders bevorderd. De ware echte fatsoenlyke zomer was alzoo
			 aangebroken, en de jongeheer Pompile kon z'n woord lossen aan de Pleiers ende
			 Hockers en de Kruckers... goddank!
		  
		  Intusschen was Wouter's verveling op 't kantoor, op de zolders, en
			 in 't magazyn, niet gemakkelyk naar den eisch te beschryven. Het pynlykste
			 daarby was dat-i zich altyd moest aanstellen alsof hy wat uitvoerde. Want
			 m'nheer Wilkens beweerde dat er voor 'n jong-mensch altyd iets te doen was:
			 ‘leer dàt van my!’
		  
		  Dit is waar, o m'nheer Wilkens! En ik zou byna durven verzekeren dat
			 er ook voor 'n oud mensch gewoonlyk iets te doen valt. Maar dit was de vraag
			 niet. De vraag was wàt 
{==115==} {>>pagina-aanduiding<<}
 men aan Wouter te doen gaf. Of er
			 voedsel voor den geest stak in dien arbeid? Heilzame vermoeienis voor 't
			 lichaam? Geveegd hàd-i. Gekopieerd hàd-i. Stalen uitgezocht,
			 geknipt en opgeplakt, hàd-i. Hy kende de patroontjes van al die
			 gekleurde sitsen uit het hoofd, met de nummers van het stalen-kontraboek er
			 by... ja heusch, en zelfs in den droom! Dat slangetje met 'n gebroken kruisjen
			 en 'n wipjen of 'n brokkelig moesjen op 'n blauwig marmer grondje, was...
			 zesduizend zooveel, waarlyk! En zeventien nummers lager stond hetzelfde
			 patroon, maar de moesjes waren rond, en 't wipje wipte wat minder. En die
			 diemetten, en die fancy-checks, en die fancy-stripes... och, hy
			 wist het aantal draden op elken inch van schering en inslag! En wat er
			 te rekenen viel, was niet zeer moeielyk: ‘zooveel pounds,
			 shillings en pence, tegen twaalf en drie.’ En al
			 begreep hy dan den allereersten keer niet wat er bedoeld werd met dit
			 jargon van de koers, hy vatte de zaak toen men ze hem eenmaal had
			 gelieven uitteleggen. In z'n Strabbe kwamen moeielyker
			 ‘sommen’ voor. Wezenlyke inspanning kon hy slechts plaatsen in z'n
			 stryd tegen verveling, zeker een der onwaardigste manieren waarop 'n
			 jong-mensch z'n ziel verkwisten kan. En 'n oud mensch ook. Voor Wouter was
			 hiervan het onmiddelyk gevolg dat de ‘gezelligheid’ by 't
			 postkantoor op al te willigen bodem viel.
		
		
		  1233.

		  Reeds jaren geleden heb ik er op gewezen hoe het horror vacui
			 der oude natuurkundigen zich ook in het zedelyke alom openbaart. (144, 
			 464.) Men behoorde van deze eigenschap der
			 dingen gebruik te maken in de opvoeding. De ziel heeft 'n opzuigend vermogen.
			 Men houde haar gezond voedsel voor, en ze zal versmaden wat vuil is omdat ze
			 dan daarvoor geen ruimte heeft. Deze eenvoudige waarheid is zoowel van
			 toepassing op meeningen als op smaak.
		  
		  Meeningen. In myn jeugd was het geloof aan spoken nog
			 algemeener dan nu, of liever het getal spoken waaraan de meesten geloofden, was
			 grooter. Wie voor verstandig wilde doorgaan bepaalde zich by de
			 officieel-erkenden, en stond dus op dit punt ongeveer op de hoogte van 't
			 budjet van ‘Eeredienst.’ De zoodanigen geloofden met aan
			 kaboutermannetjes of heksen, maar de Sybille van Endor in
			 Samuel XXVIII was 'n respektabel persoon. Toovenaars
			 bestonden er niet, maar dat Mozes z'n stok kon omgoochelen in 'n slang, was de
			 zuivere waarheid. Met waarzeggery hield men zich niet op, maar de
			 voorspellingen in de Schrift mochten en moesten voor 
{==116==} {>>pagina-aanduiding<<}

			 heilige zaken gehouden worden. Wanneer de meid kwam vertellen dat de kat zure
			 augurken gediefd had, vond ze geen geloof, want: ‘dit streed tegen de
			 natuur der katten.’ Maar 't streed niet tegen de natuur van hongerige
			 leeuwen, dat ze Daniel spaarden. Of liever tegen die natuur streed het wel
			 eenigszins, maar... 't klopte met ‘Eeredienst.’ Over zoo-iets kan
			 gepreekt worden, wat niet het geval was met die wonderkat van de meid. Ziedaar
			 't kriterium der grenzen tusschen dom bygeloof en ‘geloof’
			 dat... niet dom is, gelyk ieder uit het voorafgaande zonder verdere toelichting
			 kan opmaken.
		  
		  Niet officieel-erkende spoken, als daar zyn: geesten in wit gewaad
			 en met rammelende ketens, draken, duiveltjes, enz. hadden alzoo geen toegang
			 tot de huiskamer van dezulken die zich verhieven boven 't pover
			 ‘standpunt van hun tyd.’ En om daarvan goed te doen blyken, werd
			 het bestaan van die spoken gedurig uitdrukkelyk ontkend. Men verzekerde,
			 betoogde en bewees aan de kinderen ‘dat er geen spoken waren.’ Het
			 woord bewyzen drukt meer uit dan ik bedoel, want by elk vertelsel waarin zekere
			 schrik-inboezemende verschyning ten-slotte werd opgehelderd uit natuurlyke
			 oorzaken, legde zich 't kind de vraag voor, of zoo'n nuchtere uitlegging van 't
			 schynbaar ongewone, altyd van toepassing wezen zou? Juist die eeuwige
			 stryd tegen spoken deed aan spoken denken, en alzoo onderging de fantazie
			 voortdurende opwekking, en ze had by de daardoor verzwakte zenuwen vry
			 spel.
		  
		  Ouders en opvoeders die dit inzagen, kozen een anderen weg. Zy
			 behandelden 't aanlokkend vraagstuk niet, en trachtten alzoo die
			 verderfelyke zaak te vernietigen door gebrek aan voedsel. Oppervlakkig
			 beschouwd, had deze methode veel voor zich, en zou misschien tot goede gevolgen
			 geleid hebben, indien zy in-allen-opzichte uitvoerbaar geweest ware. Niemand is
			 onbeperkt meester over de indrukken die zich tot het kind 'n weg weten te
			 banen, en zeer dikwyls bedierven dienstboden of kameraadjes het goede dat door
			 volslagen onthouding zou kunnen te-weeg gebracht zyn. En ook waar dit niet het
			 geval was, leverde het geloofs-onderricht ruime stof tot bederf. De
			 zonderlinge vertellingen over 'n Opperwezen, de wonderbaarlyke daden der
			 zoogenaamde godsmannen, de eeuwige stryd met den Duivel, de rol die er in 't
			 Nieuwe Testament door legioenen demonen gespeeld wordt, dit alles leidde,
			 noopte, noodzaakte tot het geloof aan spokery. Neen: dat alles wàs en
			 is spokery!
		  
			Het uitroeien van deze pest kan niet geschieden door ont- 
{==117==} {>>pagina-aanduiding<<}
houding.
			 Het kind slaat geen boek op, zonder iets te vernemen van dien God
			 met toebehooren. In kinderverhalen met ‘zedelyke strekking’ naar 't
			 heet, speelt die God de rol van den oom uit Amerika. Christiaan die 'n glas
			 gebroken had, mocht niet liegen ‘wyl God het ziet.’ De regen
			 getuigt van ‘Gods goedheid. Zonneschyn... idem. Donder en bliksem
			 van z'n ‘grootheid.’ Moordenaars en dieven worden gepakt
			 ‘omdat God de misdaad niet ongestraft laten wil.’ In oorlogstyd
			 vecht God dapper mee, en weleens tegen zichzelf: Dieu tegen Gott,
			 God tegen Allah, enz. In troonredenen wordt-i belast met het
			 ‘vruchtbaar-maken’ der werkzaamheden van praat-kollegies... 'n
			 moeielyk stuk!
			  * Kortom, het kind
			 doet geen stap in de maatschappy zonder iets van dien God te vernemen. 't Is
			 dus ouders en opvoeders onmogelyk deze spokery uitteroeien door onthouding.
		  
		  Het is hierop dat ik den afkeer van leegte wilde toegepast
			 zien, die in de gewone fysika door onze natuurdocenten als verklaringsfrase is
			 afgeschaft. Men vulle het kind met kennis, men make hem gewoon aan
			 begrypen (462) en weldra zal 't hem stuiten
			 hem aantenemen dat, met z'n weten en begrip in-stryd, zoowel miskenning van z'n
			 oordeel wezen zal, als 'n beleediging van z'n smaak.
		
		
		  1234.

		  Zonder te erkennen dat het voorgaand nummer niet handelt over 'n
			 punt van zedelykheid - het verkrachten van smaak en oordeel is
			 onzedelyk! - meen ik te mogen voorstellen de daarby bedoelde methode van
			 vulling tevens toetepassen op wat meer algemeen onder moraliteit
			 verstaan wordt. Dit was by onzen Wouter ten-eenen-male verzuimd. Het weinigje
			 kennis dat men hem had meegedeeld, was op-verre-na niet voldoende om z'n
			 aandrift tot kennen, weten en begrypen te bevredigen. Zoolang hy kind was, had
			 z'n fantazie 't noodige verricht, en meer dan dat. De tyd was nu gekomen dat-i
			 zich vermoeid voelde van 't vruchteloos grypen naar 't onmogelyke. Z'n
			 begeerten gingen rond als brieschende leeuwen, zoekende wat er te verslinden
			 viel... och, alweer 'n beeld dat niet deugt! Er werd niet gebriescht en niet
			 rondgegaan. Hy knaagde ontevreden op 't weinige dat hem werd toegeworpen, en
			 voelde zich ongelukkig. 't Ergste was dat-i 
{==118==} {>>pagina-aanduiding<<}
 alleen zichzelf de
			 schuld gaf van z'n toestand. Ieder ander, meende hy, was beter, wyzer,
			 bekwamer, gelukkiger, dan hy, en in zekeren zin was dit de waarheid. We mogen
			 vaststellen dat noch de jongeheer Pompile, noch de kantoor-satraap Wilkens,
			 geleden hadden onder 'n wanverhouding tusschen hun gaven en de aanwezige
			 middelen tot uiting, zooals die welke byvoortduring het evenwicht van Wouter's
			 gemoed verstoorde. Elke afleiding werd hem welkom, en van keus was geen spraak
			 meer. Hy zoog op wat zich voordeed. Ware hy in aanraking gekomen met
			 drinkers... hy had gedronken. Met dieven... hy had gestolen. Met godzalige
			 jongelingen... hy ware aan 't preeken en katechizeeren gegaan. Zelfs
			 zóó ver daalde hy af, dat-i - opgeblazen nu van z'n recente
			 postkantoorsche wysheid - berouw voelde over de onnoozelheid waarmed-i juffrouw
			 Laps zoo teleurgesteld en geërgerd had. Berouw? Neen! Maar... schaamte
			 toch. Hy trachtte zich optedringen dat-i 'n volgenden keer... hm! Zou die
			 volgende keer ooit komen! 't Geval was vreemd geweest, zeer vreemd! Zoo-iets
			 gebeurt maar eens in de eeuw, meende Wouter, die zich al z'n vroeger onbegrepen
			 romanlektuur voor den geest bracht, en daaruit meende te moeten opmaken dat
			 nietigheidjes als waarvan hy er een... byna ondervonden had, de spil zou zyn
			 waarom zich 't leven draait. De lezer weet misschien dat zulk misyrypen in
			 schatting van belangrykheid (1037, vlgg.) nog
			 steeds by ouderen dan Wouter, zeer ten-nadeele der ware zedelykheid, 'n
			 zotte rol speelt. Ook hier kan Larochefoucauld's ceux qui s'appliquent
			 (trop?) aux petites choses, enz. van volle toepassing geacht worden.
		  
		  Toch was Wouter er niet beter om dat-i berouw voelde over 't gebrek
			 aan ondeugd, waaraan hy meende zich te hebben schuldig gemaakt. En dit voelde
			 hy zeer goed. Hy dacht niet gaarne aan wat hem vroeger liefelyk voorkwam,
			 jazelfs dit durfde hy niet! Z'n herinneringen aan de indrukken die Femke hem
			 meedeelde, z'n eerzucht, z'n lust om met 'n beetjen almacht het goede te
			 bevorderen, z'n onverzadelyke begeerte om de oorzaken der dingen te kennen...
			 och, dit alles hinderde hem. Even ontevreden als immer met z'n tegenwoordigen
			 toestand, had hy zoomin lust zich bezig te houden met het verledene, als met 'n
			 toekomst waarover 't bestuur hem ontglipt was omdat schuldbesef idealen
			 bederft. Tot krachtig hopen is reinheid noodig, en wèl is 't grof en dom
			 van godenmakers, dat zy, om afdwaling te bedreigen met straf, meenden behoefte
			 te hebben aan 'n ànderen hel dan 't verlies
{==119==} {>>pagina-aanduiding<<}
 van die
			 reinheid meebrengt. Het ambt van paradys-uitjagende Cherub is 'n ware
			 sinekuur.
		  
		  Eens, op-straat - boodschappen doende voor den jongeheer Pompile,
			 natuurlyk - bepeinsde Wouter 't nieuwste nieuwtje van ontwikkeling, dat dien
			 morgen door een van z'n kameraadjes aan 't Postkantoor was ten-beste gegeven,
			 en zie... daarginds zag hy Femken aankomen. Hy keerde zich om en sloeg 'n
			 dwarsstraat in. Waarom toch? Tot 'n beetje vermindering van z'n schande moet ik
			 hierby zeggen dat-i den avend van dien dag langen tyd wakker lag voor hy den
			 slaap vatten kon, en dat hy lust in schreien voelde. Maar hy kon evenmin
			 schreien als slapen. 't Was zeer pynlyk, en hy nam zich voor... ja,
			 wàt?
		  
		  Met schrik bedacht hy dat het tydstip waarop Holsma hem had
			 uitgenoodigd verslag te komen brengen van de pogingen om altyd z'n
			 naastbyliggende plicht te doen, sedert lang verstreken was. Ook dien goeden
			 dokter zoud-i gemeden hebben, wanneer hy hem op de straat in de verte had zien
			 aankomen. En misschien zelfs pater Jansen... 'n slecht teeken!
		  
		  - Toch zou ik wel 'ns willen weten, dacht-i, waarom die goeie
			 pastoor zoo doof is aan z'n linkeroor?
		  
		  Hierover peinzende viel-i ten-laatste in slaap.
		
		
		  1235.

		  't Was donderdag geweest en vrydag geworden, en Wouter werd, op 't
			 kantoor komende, verrast met de uitnoodiging om den volgenden dag zich te komen
			 verlustigen op Groenenhuize. De jongeheer Pompile verwaardigde zich in
			 hoogsteigen persoon hem deelgenoot te maken van deze genadige beschikking, niet
			 zonder Wilkens 'n wenk te geven dat de tien stuivers welke den betrokkene voor
			 reiskosten moesten worden uitbetaald, zeer gevoegelyk konden geboekt worden op:
			 huishouden.
		  
		  - Niet waar, Eugène? Zeg jyzelf nu eens of zulke uitgaven de
			 zaken aangaan, wat je noemt de zaken?
		  - Hm!
		  - Juist! Niet waar? En wat zeg jy, Dieper?
		  - Wel zeker, jongeheer! Ik vind dat zulke uitgaven... want, weet u,
			 't zyn kleinigheden, niet waar?
		  - Precies! En daarom zeg ik altyd... maar, kyk, daar komt my iets
			 nog beters in den zin. Zeg, Eugène, weet je-n-ook of Calbb en Hersilie
			 van-plan zyn morgen op Groenenhuize te 
{==120==} {>>pagina-aanduiding<<}
komen? En of ze
			 papa's britschka gevraagd hebben... met huurpaarden, weetje? Want zieje,
			 dan kon Pieterse best meeryden. Weetje wat je doet, Pieterse? Je moet de
			 goedheid hebben even by m'nheer Calbb te gaan, en doe 't kompliment van my -
			 van m'nheer Pompile, moet je zeggen - en vragen of m'nheer Calbb... 
		  - Calbb is niet thuis, bromde Eugène.
		  - Zoo? Wel, Pieterse, dan moet je-n-eens zoo goed wezen naar m'nheer
			 Calbb z'n huis te gaan, en... je schelt huis, weetje? En je doet het
			 kompliment van my, van m'nheer Pompile, en je zegt - aan de meid, weetje, die
			 je opendoet - dat je morgen buiten mag komen - buiten, op
			 Groenenhuize, moet je maar zeggen - en dat ik vragen laat of mevrouw
			 Calbb en m'nheer Calbb en de jongeheer Bonifaz - want Ludwig-Bonifaz heet het
			 zoontje van m'n zuster, mevrouw Calbb-Kopperlith, weetje? - nu, dan zeg je dat
			 ik vragen laat of de familie van-plan is morgen met papa's britschka -
			 met de britschka van m'nheer Kopperlith, moet je zeggen - met
			 huurpaarden... 
		  - Hm, bromde Eugène.
		  - Ja, juist... van huurpaarden hoef je niet te spreken. Dat weten ze
			 zelf wel... wat zeg jy, Eugène? Nu dan vraag je-n-of m'nheer Calbb en
			 mevrouw Calbb en de jongeheer Bonifaz naar buiten gaan? En hoe laat? En... of
			 je mee mag ryden? Maar... asjeblieft, moet je zeggen, niet waar,
			 Eugène?
		  - Hm!
		  - Juist! Asjeblieft, zeg je, en je moet vooral het kompliment
			 van my doen. Zeg, Eugène, vind jy 't niet wat indiskreet van Calbb, zoo
			 altyd met de britschka van papa... 
		  
		  Vóór Wouter Eugène's meening over dit
			 diepzinnig vraagstuk te weten kwam, was-i reeds lang op weg naar den huize
			 Calbb. Hy deed z'n boodschap met de voorgeschreven asjebliefts en komplimenten,
			 en kreeg ten-antwoord dat mevrouw Calbb en m'nheer Calbb en de jongeheer
			 Bonifaz Calbb zoo tusschen negenen en twaalven de Haarlemmer Poort
			 passeeren zouden. ‘Als dus Pieterse mee wou, liet de edele Hersilia door
			 de meid aan Wouter op de vloermat boodschappen, had-i te zorgen op z'n tyd
			 dáár te zyn, en men zou hem 'n plaatsjen inruimen. Maar... lastig
			 was 't wel, want de jongeheer Bonifaz was er op gesteld zich te laten
			 vergezellen van z'n hobbelpaard, en dat nam veel plaats in.’
		  
		  Wouter had den moed niet, m'nheer Pompile voortestellen den weg naar
			 Haarlem te voet te maken, al zy 't dan dat de 
{==121==} {>>pagina-aanduiding<<}
 onsmakelyke wys
			 waarop hem passage zou verleend worden, hem zéér deed. En toen
			 hy, te-huis gekomen, bemerkte dat z'n moeder opgetogen was van de eer die in
			 hem de heele familie werd aangedaan, meende hy alweer dat-i zich vergist had in
			 't beoordeelen van den indruk die mevrouw Calbb's plompheid by hem te-weeg
			 bracht.
		  
		  - Gut, in 'n britschka! Dat 's zeker 'n koets, Trui, 'n
			 staatsiekoets, denk ik! En daarin zal Wouter ryden als 'n banjerheer, den
			 heelen weg over van hier af tot Haarlem toe, en dat zal de heele wereld te zien
			 krygen... 
		  - Met 'n hobbelpaard, moeder!
		  - Nu ja, met 'n hobbelpaard, maar... wat zou dat? Denk je dat iemand
			 daarvan iets te weten komt? Wat zeg jy, Stoffel? En bovendien, wie loopt er op
			 dien Haarlemmerweg? Geen mensch! Geen levende ziel! Geen sterveling! Niemand
			 zal 't merken dat je met 'n hobbelpaard in die... koets zit. Weetje wat
			 ik zou doen in jou plaats? Ik nam 't tusschen m'n knieen... 
		  - Gut, moeder!
		  - Wel zeker! En je legt 'n zakdoek op je schoot, dan kraait er geen
			 haan na. Je bent 'n ontevreden jongen. Kyk eens naar al de arme kinderen die
			 God danken zouden op hun bloote voeten... ja, dat zouden ze, als ze ook zoo
			 'reis naar-buiten mochten gaan, naar 'n wezenlyk Buiten.
		  - Drie uur wachten aan de Haarlemmer-Poort!
		  - Wel, wat zou dat? Wou je dan dat zoo'n heer als m'nheer Calbb zich
			 haasten zou voor jou? En de mevrouw van die m'nheer? En de jongeheer... hoe
			 heet-i?
		  - Bonifaz, moeder.
		  - Zoo'n jongeheer kan toch niet, om jou pleizier te doen... weet je
			 wat je bent, Wouter? Je bent 'n rechte izegrim. Als je vader 't beleefd had,
			 die zoo zuur werkte voor z'n brood... 
		  
		  Den volgenden morgen stond Wouter op z'n post. 't Was nog niet
			 volkomen middag, toen de familie Calbb zich vertoonde in de britschka
			 van papa. Er was in dat tentwagentje inderdaad geen plaats over, en Wouter werd
			 uitgenoodigd zich te behelpen met de ruimte die door 'n menigte pakken en
			 pakjes was opengelaten in 'n achterbakje. Heel grootsch was-i niet toen hy
			 bemerkte dat z'n inscheping de aandacht trok van den accynsman aan de poort, en
			 van 't half dozyn straatjongetjes dat uit armoed aan pleizier gewoon was
			 geraakt 'n heele gebeurtenis te zien in 't stilhouden van 'n rytuig. Helaas, hy
			 had graag zichzelf tusschen de knieen genomen, en... 'n zakdoek er over! Hy
		  	haalde adem toen de Haarlem-
{==122==} {>>pagina-aanduiding<<}
merweg  bereikt was. Zoo volstrekt
			 verlaten van menschen, levende zielen en stervelingen, als juffrouw Pieterse
			 beweerd had, was deze weg nu wel niet, maar toch niet zéér veel
			 personen kregen gelegenheid optemerken hoe benepen onze Wouter daar zat
			 tusschen al die bagage. Dat was 'n àndere tocht voorwaar, dan de rid
			 te-paard waarvan Vrouw Claus... gedroomd had! Hy sloot z'n oogen, en trachtte
			 in 't sukkelig schokken van den wagen, de kadans te vinden van z'n eigen
			 galoppeerend rooverslied: met m'n zwaard... hop, hop, hop... enz.
			 Mevrouw Hersilia Calbb-Kopperlith spaarde hem 't voortzetten van z'n
			 vruchtelooze pogingen, door 'n vermaning:
		  
		  - Zeg, Pieterse... of hoe je heet, je zit toch niet op den zak met
			 soezen? En... hou toch die mand wat tegen! 't Ding schommelt zoo tegen m'n
			 hoededoos.
		  
		  Wouter deed alweer wat hem gelast was. Mand, hoededoos en soezen
			 kwamen onbeschadigd op Groenenhuize aan.
		
		
		  1236.

		  Mocht er soms onder m'n lezers 'n enkele zyn, die geen buitenplaats
			 heeft, ik heb hem 'n aangename tyding meetedeelen: de Buiten's gaan de
			 wereld uit! Weldra zal 't fondamenteel verschil tusschen dezulken die zich
			 mogen verheugen in 't bezit van zoo'n ding, en de arme drommels wien dit genot
			 ontzegd is, tot de oude Geschiedenis behooren. We zyn deze gelykmaking
			 verschuldigd aan den Stoom.
		  
		  Doch reeds lang voor 't leggen van spoorwegen, bepaalde de
			 inrichting der transportmiddelen den afstand waarop men 't geluk zocht, of
			 by-gebreke hiervan, wat uitspanning. En ook waar dit doel niet bereikt werd,
			 kon toch de distantie waarop men voorgaf het te zoeken, gebruikt worden als
			 wyzer op den logarithmentafel van de aanzienlykheid die by velen voor
			 menschenwaarde doorgaat. Het spreekt vanzelf dat ik hier by-uitsluiting aan
			 Amsterdammers denk, of althans aan bewoners van redelyk groote steden, want wat
			 de ingezetenen van 'n landelyk gelegen provinciestadje voorwendden om 'n kleur
			 te geven aan 't ‘naar-buiten’ gaan, is me niet helder. De bekende
			 jacht op distinctie zal ook by hen wel de ware oorzaak geweest zyn.
			 Misschien ook brachten zy hun komkommertyd in de hoofdstad door. Ook dàt
			 kan gegolden hebben als blyk van voornamigheid.
		  
		  Bepalen wy ons tot Amsterdam. Le premier roi... neen, van
			 
{==123==} {>>pagina-aanduiding<<}
 koningen spreken we hier niet. De eerste bezitter dan van 'n
			 Buitenplaats was 'n gelukkig rentenier, of iemand althans die by
			 schemeravend en zondags rentenierde, en hiervan blyk gaf door in hemdsmouwen op
			 de bank van z'n stoep 'n gouwsche pyp te rooken. Deze manier van
			 ‘buiten-zyn’ blyft nog altyd by de zoogenaamd lagere klasse bewaard
			 en in eere. Een wit hemd - ‘engelsch’ hoorden wy 't noemen door 't
			 moedertje in den Jodenhoek, dat zooveel vel te veel had - geldt nog altyd in
			 dezen stand, als tegenstelling zeker van werkpak, voor 'n feestdosch. En ook by
			 de huizen der meer aanzienlyken, voor-zoo-ver die niet in de laatste vyftig
			 jaren gebouwd zyn, vinden we nog altyd die bank op de stoep. Maar ze wordt noch
			 door den huisheer noch door de huisgenooten gebruikt, en dient slechts tot
			 rustplaats van slachters- of bakkersjongens die, na gebeld te hebben
			 ‘voor huis’ wat lang moeten wachten om-den-wille der
			 deftigheid van de keukenmeid.
		  
		  De overgang van de villegiatuur op die stoepbanken, tot het huren
			 van 'n tuintje langs den Buitencingel, had 'n beteekenis die voor de hand ligt,
			 doch gevolgen die niet zoo algemeen werden opgemerkt. De oorzaak lag natuurlyk
			 in toenemende welvaart, en alweer in de bekende zucht naar onderscheiding en
			 verheffing. 't Spreekt vanzelf dat de huurder of bezitter van 'n lapje grond
			 met 'n koepel, hooger stond aangeschreven dan de man die z'n ‘Rust na
			 Werk’ of ‘Vry van Zorg’ of ‘Nooit
			 Gedacht’ enz. vlak voor de pui van z'n huis zocht. Ook ligt het... in
			 de rede wel niet, maar in de zeden toch, dat men op dezen met minachting
			 neerzag, 'n fout waaruit nog altyd de blaam van verregaande onfatsoenlykheid is
			 overgebleven voor den ontaarde, die zich in hemdsmouwen met 'n pyp in den mond
			 aan de geopende deur vertoont. Het gaat met de rudera van zulke zeden,
			 als met zekere merkteekens in de zoölogie. Uit de tepels by 't mannelyk
			 geslacht - om nu niet van krygskunde te spreken - kan worden opgemaakt dat de
			 menschen met baarden in vorige stadien van ontwikkeling vrouwtjes geweest zyn,
			 en de rudimenten van kieuwen schynen te bewyzen dat we oorspronkelyk behoord
			 hebben tot de klasse der waterdieren. Misschien zelfs waren we nog minder dan
			 dat, maar parvenus hooren daarvan niet graag spreken. Hun eerste voorvader Adam
			 moet volstrekt van ouden adel geweest zyn, en de voor-ouwelui der Kopperlith's
			 hadden nooit op hun stoep gezeten. Dit zouden zy stokstyf beweerd hebben,
			 indien iemand onbescheiden genoeg ware geweest zoo'n teeder vraagstuk in hun
		  	tegenwoor-
{==124==} {>>pagina-aanduiding<<}
digheid  te-berde te brengen. En wat het verwys naar de
			 verraderlyke banken aangaat... ze waren gebouwd ten-behoeve van die slachters-
			 en bakkersjongens.
		  
		  Ik beweerde dat de gevolgen van den overgang op wezenlyke tuintjes,
			 niet zoo heel algemeen werden begrepen. Ze waren belangryk omdat ze den
			 doodslag toebrachten aan Buurtschap, een zeer belangryk element van 't
			 eigenlyke volksleven. Gedurende die avend- of zondagszittingen, maakte men
			 kennis. Men besprak de zaken van stad en land, en hieruit werd Volksgeest
			 geboren, of althans het aantal fragmenten en richtingen waaruit dat zonderlinge
			 ding te-voorschyn kwam. Nog thans ontwaart men onder de bewoners van dezelfde
			 geringe buurt, zekere aansluiting, zekere gelykvormigheid van denkbeelden, 'n
			 soort van homogeniteit die by de meer aanzienlyken ten-eenen-male ontbreekt.
			 Onder de ingezetenen van sommige wyken te Amsterdam, die - lucus a non
			 lucendo, gewoonlyk - haar namen aan bloemen ontleenen, hoort men vaak met
			 iets als zelfverheffing zeggen: ‘ik ben 'n jongen van 't
			 Fransche-pad’ terwyl de Keizersgrachter z'n hoogheid meent te
			 staven door de verzekering dat-i niet weet wie er naast hem woont. Als zyn
			 buren erkent hy - of liever, zoo wàs het 'n veertig, vyftig jaar geleden
			 - - de luî wier Buiten naast het zyne ligt, al zy 't dan dat men
			 ook daar zich niet schuldig maakte aan overdreven vertrouwelykheid. De
			 aansluiting - voor-zoo-ver die in 'n ongezellig land als 't onze bestaat -
			 geschiedt tegenwoordig op geheel ander terrein, en op vooral andere wyze. Men
			 is al of niet nabestaande in ‘politieke en sociale richting’ al of
			 niet buurman in God, in Geloof, of op de Beurs.
		
		
		  1237.

		  Om 'n rechtstreeks bewys te leveren van den invloed dien de nauwe
			 onderlinge aanraking met buurtgenooten uitoefenden op meeningen, zeden en
			 ontwikkeling, zouden we ryker moeten zyn aan oorspronkelyke romans dan 't geval
			 is. Toch vinden we sporen van dezen invloed in de weinige niet geheel
			 onoorspronkelyke werken van dien aard die wy bezitten. Men lette slechts op de
			 rol die in de Sara Burgerhart wordt gespeeld door 't
		  geding: Warmoesstraat versus Keizersgracht. Het is mogelyk dat de
		  juffrouwen 
		  Wolf en 
		  Deken hierin eenigszins anachronizeerden, en
		  voor heden namen wat reeds in haar tyd nagenoeg gisterwas, doch
		  dat 'n dusdanig mededingerschap bestaan heeft, kan men voor zeker houden, en
		  ikzelf nog heb daarvan in m'n jeugd menigvuldige blyken 
{==125==} {>>pagina-aanduiding<<}

		  waargenomen. Iets minder arm dan aan zedenschilderende verhalen, zyn wy - by
		  volslagen gemis van tooneel- en blyspelen - aan treurspelen en narrepotseryen,
		  en de laatste soort van voortbrengsels leveren ons blyken van de gegrondheid
		  myner meening dat onze voorouders zich veel meer dan hun fatsoenlyke naneven,
		  op de straat bewogen. Ik weet zeer wel dat de integriteit der
		  kluchtspelschryvers niet boven alle verdenking verheven is, en dat ze veelal -
		  gelyk meer auteurs - werkten naar fransche modellen, reeds op-zichzelf
		  gewoonlyk bedorven door 't naäpen der manier die in Italie, Provence,
		  Spanje - ook reeds geschoeid op vreemde leest - school hadden gemaakt. De
		  Jochems en Jaspers van Langendyk en 
		  Fockenbroch zyn verkleumde kopien - en zeer
		  uit de verte nog maar - van plautische en terentische servi. Strikt
		  genomen alzoo kunnen die figuren, noch wat hun taal aangaat, noch ten-opzichte
		  van 't onpassend kader waarin ze geplaatst werden door auteurs die 'n guur
		  klimaat bewoonden, tot maatstaf strekken van de werkelykheid. Ook 't Publiek...
		  van die dagen, was niet ontwikkeld genoeg om halt toeteroepen aan den
		  tooneelschryver die z'n Jannen en Klaassen de taal van Davus in den mond
		  legde. In Frankryk ging 't niet beter. Seigneur Oronte gelykt - en
		  moest zelfs precies gelyken - op de altyd even grof gefopte antieke
		  senexen, en de beminnelyke Eraste is steeds 'n Adulescens van 'n
		  eeuw of twintig oud. 't Ergste was dat dit naäpen voor verdienste
		  doorging. De vereerders van 
		  Moliere maakten er geen geheim van, dat-i 
		  Plautus en 
		  Terentius of zelfs de kopieerende Italianen
		  naschreef, en ten-onzent werd zelfs de vuile Fockenbroch geprezen, omdat z'n
		  ‘overaardige Spotvaarzen’ even mooi waren als die van 
		  Scarron ‘de echtgenoot van
		  Mevrouwe de Maintenon, die thans zo berucht aan 't Hof van Lodewyk den
		  XIV is.’ Zoo spreekt 
		  Abraham Bogaert in 'n ‘aan den
		  lezer’ by de uitgaaf van den tweeden druk. ‘Tweede
		  druk’ beteekende zéér veel in de dagen toen 't geld zooveel
		  schaarser was dan tegenwoordig. Toen de geringe man niet las, en de middelstand
		  weinig. De schande van 't debiet dier afzichtelyke prullen komt alzoo op
		  rekening van 't aanzienlykst gedeelte der natie! De zoo-even genoemde
		  aesthetikus beklaagt zich in die voorrede over Fockenbroch's onzuiver...
		  rym. De booswicht namelyk huwt krygen op dreigen,
		  eeuwigheid op treurigheid, en dit zyn, volgens Bogaert, vlekjes
		  in den diamant. Maar overigens: ‘onder de Nederlandsche Dichteren, die
		  zich door hunne Poëzye de sterflykheid onttoogen hebben - excusez du
		  peu! - draagt de Geneesheer W. van Fockenbroch geen geringe lof
		  weg.’ Over 's mans laf 
{==126==} {>>pagina-aanduiding<<}
 vuilbekken geen woord!
		  Integendeel, dit wordt genoemd: ‘zeldzame aardigheden, overvloeyende
		  van snaaksche en miltkittelende greepen, zo wel geslaagt, dat tot noch toe
		  niemand van alle degenen die hem gepoogd hebben na te volgen, niettegenstaande
		  zy tot walgens toe zich van zyne cieraden bedienden, hem heeft konnen in zyn
		  zog nastevenen, maar zich dwazelyk ten toon gesteld hebben.’ Hoe
		  jammer, niet waar, dat die onnavolgbare feniks - zoo byzonder kiesch overigens!
		  - wat ruw omsprong met het goddelyke rym?
		
		
		  1238.

		  Het zou my aangenaam zyn indien de lezer zich by deze gelegenheid
			 herinnerde wat ik in den Vn Bundel over ‘misgrypen’
			 gezegd heb, over het byna doorgaand dooreenhaspelen van kemels en muggen, over
			 't wegschenken van aandacht aan nietige byzaken, en de hierdoor onmisbare
			 verwaarloozing van de hoofdzaak. Het lust my de aangevangen verhandeling over
			 Buitenplaatsen 'n oogenblik aftebreken, en 'n anekdote te vertellen, die -
			 vergeving, o Nederlanders! - noch 
			 Scarron, noch 
			 Moliere, noch de ‘ouden’ is
			 nageschreven. Ook de zeer bekende leverancier van hollandsche denkbeeldenStuart Mill heeft er geen deel aan. Wie volstrekt op
			 namaak gesteld is, denke maar dat ik ze overneem uit 'n uniek exemplaar der
			 werken van m'n vriend 
			 Cervantes.
		  
		  Het stukje speelt te Valladolid. Ik weet niet of de lezer deze stad
			 kent, en den goeden pastoor Alonzo Ramirez, den kanunnik in de hoofdkerk, die
			 zoo'n mooi kabinet van schilderyen heeft, en zoo'n kunstkenner is, en zoo
			 dweept met den bruinen Murillo? Van hèm heb ik iets te vertellen, maar
			 als ik me vergis in de spelling van spaansche woorden, vraag ik verschooning,
			 want... ik ken de historie maar van hooren-zeggen, en niet uit Cervantes.
		  
		  - Er zyn menschen die zich groot voordoen in 't kleine, maar klein
			 zyn in 't groote. Zelden meten wy onze inspanning, onze aandoeningen, ons
			 oordeel en ons gedrag, aan 'n juisten maatstaf. We besteden reuzekracht aan
			 nietigheden, en meenen groote bezwaren uit den weg te kunnen zetten zonder veel
			 moeite. De ware zedelykheid bestaat in nauwkeurige schatting van den aard der
			 dingen. We verslonsen ons gemoed aan ingenomenheid met nietigheden, en maken
			 bankroet, als er wissels worden aangeboden door iets wezenlyks. Gyzelf, Dom
			 Alonzo - schoon 'n brave kerel anders, en juist niet dommer dan sommige anderen
			 - vergist u gedurig in 't 
{==127==} {>>pagina-aanduiding<<}
 wel meten van uw ziel.
		  
		  Aldus bepreekte een spaansch edelman, die in wysbegeerte en
			 zedekunde deed, z'n vriend, den goeden pastoor Alonzo Ramirez, die zoo'n
			 kunstkenner was en zoo dweepte met den bruinen Murillo.
		  
		  Dom Alonzo protesteerde, en zei dat-i zich niet schuldig kende aan
			 de fout die z'n vriend hem ten-laste legde.
		  
		  - Ik slordig meten? Ik, kanunnik van de hoofdkerk?
			 Wel, daarvan zou 'k wel eens 'n bewys willen zien. Drie realen gouds aan wie 't
			 me levert, Dom Pedro!
		  - Hm... 't is te weinig! Voor drie en 'n halve reaal wil ik 't doen,
			 maar geen marevadis minder. Sluit gy de weddingschap, dan neem ik aan, heden
			 nog u te betrappen op struikeling over iets nietigs, terwyl ge u over
			 belangryke zaken luchtigjes heenzet. Op onverantwoordelyke ligtzinnigheid aan
			 de eene zyde, op overdreven verontwaardiging aan den anderen kant... op
			 onzedelykheid alzoo! Want, geloof me, Dom Pedro, de ware zedelykheid bestaat in
			 juist meten.
		  
		  De goede pastoor nam de uitdaging aan, en verliet z'n vriend Dom
			 Pedro in de stellige hoop dat-i weldra drie en 'n halve reaal goud-gewicht
			 ryker wezen zou, een vooruitzicht dat hem zeer aangenaam was, want hy had geld
			 noodig voor z'n armen. Hy beloofde zichzelf, allernauwkeurigst te meten, en aan
			 elke voorkomende zaak juist zooveel ziel te besteden als ze waard was, niet
			 meer, niet minder. Een zeer braaf mensch zynde, meende hy dat dit hem niet heel
			 moeielyk vallen kon, daar hy slechts de inspraak had te volgen van z'n goed
			 hart. Wèl-opgevoed en bekwaam daarby, behoefde hy niet lang naterekenen
			 hoeveel beleefdheid hy moest ten-koste leggen van den Alkade van Valladolid,
			 dien hy op z'n weg ontmoette... aan Doctor Muygeleerd, den professer in hoogere
			 dierkunde... aan Dom Pasquale, die hem eenmaal 's weeks te dineeren vroeg, en
			 aan de vrouw van den stadskommandant, 'n lieftallige dame van grooten invloed.
			 Ook aan de armen en geringen betaalde de eerlyke Dom Alonzo precies wat-i
			 schuldig was. De kreupele oude Mariquita kreeg 'n groet van hem, met
			 ‘gods zegen’ en wat kopergeld... het minste niet onder de drie
			 geschenken. Aan Bemmo, den dronken timmerman, raadde hy uitslapen aan, 't beste
			 wat 'n beschonkene doen kan, en hy onthield zich van waarschuwing aan de
			 dienstmaagd van Donna Dolorez, dat er 'n servet uit het venster van haar
			 meesteres wapperde. ‘'t Mocht eens 'n telegram zyn!’ 
{==128==} {>>pagina-aanduiding<<}

			 dacht de goede pater, en spelbreken of pretbederven was z'n zaak niet. Als
			 Donna Dolorez in verboden telegrafie deed, zou hy dat in de biecht wel te weten
			 komen, en dan was het tyds genoeg voor de korrektie van de zaak. Geloof wint
			 haast uit, gelyk men weet.
		  
		  Te-huis komende, bekeef hy z'n oude dienstmaagd, die de
			 een-of-andere olla had laten aanbranden, juist binnen de grenzen van z'n
			 plicht. Had-i meer gegromd, hy ware te streng geweest. ‘Want, dacht-i,
			 ook ik verzuim soms iets... niemand is volmaakt... en derd'half reaal goud is
			 'n heele som!’ Had-i minder gezegd, hy zou zich hebben schuldig gemaakt
			 aan te verregaande toegevendheid, waaruit had kunnen voortvloeien dat alle
			 toekomstige olla's gevaar liepen van aanbranding, en voorts de
			 mogelykheid dat-i z'n huishoudster de deur zou moeten wyzen. Wie doet dat
			 graag? Alles wèl beschouwd, was ze zoo kwaad niet, meende hy, en... drie
			 en een halve reaal aan goud... 
		  
		  - Ik geen maat houden? riep hy. Dàt zou me toch zeer
			 verwonderen! Ik doe niet anders, m'n leven lang! M'n vriendje Pedro mag z'n
			 goud wel gereed-houden. 't Is te hopen dat zyn weegschaal goed is,
			 zyn gewicht! Ik geen maat houden?
		  
		  Daar beet hem 'n mug, die juist bezig was - op vastendag, per
			 todos los Santos! Is 't geen gruwel? - zich 'n middagmaal by-eentezuigen
			 uit Dom Alonzo's rechterwang. De eerste indruk van den verontwaardigden en
			 gebeten man was... zichzelf 'n harden oorveeg te geven, harder dan stipt
			 genomen noodig is om 'n mug te dooden... 
		  
		  - Hm, dacht-i, met drie en 'n halve reaal kan ik veel goeds doen! Je
			 vangt me niet, Dom Pedro!
		  
		  En hy doodde de mug matiglyk.
		  
		  De lezer gelieve intezien dat de kans van Dom Pedro niet best
			 stond.
		  
		  't Was biechttyd. De goede Alonzo luisterde met welgemeten aandacht
			 naar de bekentenissen van z'n biechtkinderen, en gaf ieder 't zyne. Hy
			 verdeelde een behoorlyke dozis zachtmoedigheid over 'n gepast quantum
			 strengen ernst, en ieder was tevreden... behalve de Duivel, wiens
			 ontevredenheid men zich niet hoeft aantetrekken.
		  
		  Daar naderde een vreemdeling. Hy was gehuld in den onmetelyken
			 mantel die van-oudsher zoo'n belangryke rol speelt 
{==129==} {>>pagina-aanduiding<<}
 in de romans,
			 en nu ook in deze vertelling. De man biechtte... vreeselyke dingen!
		  
		  Om te beginnen: hy had - op 'n goeden Vrydag! - de kathedraal van
			 Saragossa bestolen... 
		  
		  - Braaf is 't zeker niet, myn zoon, zei Dom Alonzo. Maar
			 daarbóven is genade. Geef 't geroofde terug, en voorts... 
		  
		  Hy legde den dief 'n kerkelyke straf op. Duizend ‘engelsche
			 groetenissen’ voor 't afschuwelyke stelen. En voor 't ontheiligen van den
			 allerbesten Vrydag, duizend-en-één. De zondaar ging voort. Hy had
			 het ongeluk gehad z'n eenigen zoon aan de Mooren te verschacheren voor tien
			 sequinen... 
		  
		  - Braaf is 't zeker niet, myn zoon, zei Dom Alonzo. Maar
			 daarbóven is genade. Ga naar Marokko, koop uw jongen terug, en voorts...
			 
		  
		  Volgt de kerkelyke straf: 'n paar dozyn ave's of
			 zoo-iets.
		  
		  De kinderkoopman had in 'n oogenblik van gereed-gemaakte geestdrift,
			 z'n vader en moeder doodgeslagen.
		  
		  - Braaf is 't zeker niet, myn zoon, zei Dom Alonzo. Maar
			 daarbóven is genade. Laat drieduizend missen lezen voor 't zielenheil
			 uwer geliefde ouders, beloof my dat ge 't nooit weer zult doen, en voorts...
			 
		  
		  Volgt de kerkelyke straf: 'n paar dozyn ave's of
			 zoo-iets.
		  
		  - En nu, myn zoon, ga heen, en zondig niet meer. Richt uw gebroken
			 ziel op uit haar vernedering, en bouw op de grenzelooze genade des nooit
			 volprezen Verlossers, die ook voor U gestorven is. Zie daarginds aan den
			 wand zyn beeld, tot heil der geloovigen zonnetintig op doek gebracht door den
			 eenigen Murillo... 
		  - Eerwaarde vader... dàt 'n Murillo? Dat prul? 't Is 'n
			 croûte... 
		  - Schelm! Dàt vergeef ik je in eeuwigheid niet!
		  - Beste Alonzo, mag ik je om drie en 'n halven reaal verzoeken? zei
			 Dom Pedro die z'n mantel afwierp.
		  
		  - Caramba, riep de gefopte pastoor, verloren heb ik... maar -
			 en nogeens: caramba! - als ik geweten had dat de zaak zoo zou afloopen,
		  	had ik voor 'tzelfde geld m'n keuken-
{==130==} {>>pagina-aanduiding<<}
meid 'n beter standje
			 gemaakt!
		  
		  We laten Dom Alonzo Ramirez aan z'n komieke wanhoop over, en keeren
			 snel naar onze Buitenplaatsen terug, uit vrees dat ze geheel zouden verdwenen
			 zyn voor 't afwerken van 't volgend hoofdstuk.
		
		
{==131==} {>>pagina-aanduiding<<}
 
		  Vervolg: Buitenplaatsen. Wouter wordt begunstigd met
			 het verlof om diepzinnige gesprekken aantehooren, en voor pedant meespreken
			 bewaard door 'n vereerende zending naar de mangelkamer.

		  1239.

		  Op die stoepbanken volgde alzoo 'n tuintje dat even buiten de stad
			 gelegen was, en wel meestal - voor zooveel Amsterdam aangaat - langs een der
			 ‘paden’ die in grooten getale uitstralen van den Buitensingel. Iets
			 voornamer dan deze waren de Optrekjes buiten de Muiderpoort ‘in de
			 Meer’ of aan beide oevers van den Amstel, en langs de Haarlemmervaart.
			 Dat ook hierby de afstand als graadmeter diende van 't fatsoen, spreekt
			 vanzelf. By toenemende welvaart begaven zich de Amsterdammers... 
		  
		  Ieder begrypt dat we hier uitsluitend te denken hebben aan de
			 bevoorrechte klasse, en geenszins aan de overgroote meerderheid der bevolking,
			 die om-den-wille van 't dagelyksch brood, de volle twee-en-vyftig weken van 't
			 jaar gekluisterd bleef aan de onwelriekende stad - en nagenoeg zelfs aan de
			 buurt! - harer inwoning.
		  
		  Welvarende Amsterdammers dan, begonnen langzamerhand zich in de
			 zomermaanden te verspreiden in Gelderland en in 
{==132==} {>>pagina-aanduiding<<}
 't Stichtsche. Er
			 blykt uit geschriften van dien tyd dat de omstreken van Haarlem
			 eerst na de Vechtsche streken in de mode gekomen zyn, en oppervlakkig schynt
			 hierin 'n afwyking te liggen van den regel dat men z'n gezondheid, z'n
			 uitspanning, en vooral de hoofdzakelyk bestreefde distinctie, hoe langer
			 hoe vèrder zocht. Ik meen de oplossing van deze tegenstrydigheid te
			 vinden in het toenemend reizen buitenslands. Wie 't verre Zwitserland bezocht
			 had, mocht zich veroorloven 't verschil van afstand over 't hoofd te zien, dat
			 vroeger 't verblyf te Velzen zooveel minder deftig maakte dan dat
			 teVelp, en wie heel in Italie geweest was, behoefde zich niet te
			 schamen dat z'n Buiten te Bloemendaal in weinige uren kon
			 bereikt worden. De aanzienlykheid die 't loon scheen te wezen van tochtjes over
			 de grens, wischte het verschil der afstanden binnen de grenzen van ons landje
			 langzamerhand uit, en hiervan moet weldra in onzen tyd van gemakkelyke
			 vervoermiddelen, het uitsterven der Buitenplaatsen 't onmisbaar gevolg wezen.
			 Er zyn er nog, maar lang zullen ze 'r niet meer blyven, en 't is de vraag of ze
			 den laatsten amerikaanschen Roodhuid en 't verzenmaken overleven zullen. Dat
			 evenwel ook andere oorzaken dan 't reizen buiten'slands, het hare tot deze
			 verandering bydroegen, stem ik toe. Uit 'n hygienisch oogpunt zoowel, als
			 ten-gevolge van de onevenredige styging der prys van levensmiddelen, vonden
			 velen het wenschelyk, hun parkjes en vyvertjes en laantjes en prieeltjes en
			 miniatuur-boschjes onder den hamer te brengen, en weldra werd er kool en
			 aardappelen gepoot, waar vroeger... ja, wàt geschiedde daar vroeger?
			 M.a.w. van welken aard was het genot dat die Buitenplaatsen hun bezitters of de
			 gasten aanboden? Ik vrees dat we, dit uit de nogal gebrekkige gegevens
			 nasporende, tot het besluit zouden komen dat ook hier het bekend mistasten in
			 keus van middel en doel, z'n gewone rol speelde. Men vindt in sommige
			 geschriften melding gemaakt van de byzondere weelde die op zulke Buitenplaatsen
			 heerschte, maar ik ben zoo vry niet alles gaaf aantenemen wat hiervan verteld
			 wordt. We weten nu eenmaal dat het niet in 't nationaal karakter ligt zich
			 uitgaven te getroosten voor Kunst en Smaak, jazelfs ter-nauwer-nood voor
			 comfort. En wie waren de ophemelaars van de pracht op
			 zoo'nBuiten? Even als by de heldenzangen waarin Koningen worden
			 bewierookt, onderscheidt hier 't geoefend oor al zeer spoedig den eigenaardigen
			 toon van tafelschuimende rymelaars die 't hun toegeworpen kluifje met
			 hoogdravende verzen betaalden. Aan waarheid, aan 't streven zelfs naar
			 waarheid, mag by dusdanige prostitutie 
{==133==} {>>pagina-aanduiding<<}
 van 't Woord niet
			 gedacht worden. Dit was dan ook de eisch niet, noch voor den poëet, noch
			 voor den gastheer. De rykgeworden bezitter van 'n Buitenplaats kon voor 'n paar
			 dukatons z'n ‘ongeëvenaarde Lustwaranden’ vry aardig - de term
			 van den tyd was: treffelyk - bezongen krygen, hoe mythologischer hoe
			 mooier. De kinderachtige ydelheid van die moderne burgtheeren was bevredigd, en
			 thans nog voelt zich menige nazaat door de aldus verkregen getuigschriften, of
			 door nòg minder stevige overlevering, verlokt tot even kinderachtige
			 verheffing op voorvaderlyke aanzienlykhedens. Zoo vernamen we, weinig jaren
			 geleden slechts, dat in het laatst der vorige eeuw 'n amsterdamsche familie -
			 die N.B. geenszins tot de erkend-rykste behoorde - op haar Buiten: 't
			 Huis te Manpad, in één jaar twaalfhonderd guldens had
			 uitgegeven voor... vogeltjeszaad! Die vogeltjes schynen 'n ware kerkmaag gehad
			 te hebben, maar gezonde kritiek slikt zulke vertellingen met weerzin of in 't
			 geheel niet. En dit vooral niet, omdat ze niet immer juist passen in 't kader
			 dat velerlei àndere byzonderheden omlyst. Minder nog by de karakters,
			 die in den regel niet heel prinselyk waren, en te kleinlich meestal om
			 zonder uitzicht op rechtstreeks voordeel 'n roodborstjen in 't leven te houden.
			 De... dichter wiens al te vruchtbare fantazie zoo gul 't aanzyn gaf aan al die
			 duizende vogeltjes, vergat dat sommige lezers de rekenkunde verstaan. Wie de
			 opgegeven som, naar rede van de verandering der waarde van 't geld, overbrengt
			 in hedendaagsche munt, en daaruit het besluit trekt hoeveel een
			 zóó splendide familie thans voor zichzelf zou moeten
			 verteeren om niet al te ver beneden haar vogeltjes te staan... reken maar na,
			 lezer! In de Gedenkschriften waarin al dat pluimgediert werd uitgebroeid, vind
			 ik overvloedige blyken van de eigenaardige... dichterlykheid die den
			 aandachtigen waarheidzoeker wantrouwend maakt.
			  * Het lust me nu niet hierby stil te staan, juist
			 omdat de naam van den schryver my bescheidenheid oplegt in m'n eigen belang.
		  	Velen immers zouden myn opmerkingen toeschryven aan per-
{==134==} {>>pagina-aanduiding<<}
soonlyke 
			 tegen-ingenomenheid. Liever dus dan den vinger te leggen op zeker soort van
			 mededeelingen ‘die niet kloppen’ haal ik hier als tegenhanger 'n
			 andere herinnering aan, óók door 'n ‘nazaat’
			 geschreven, óók van iemand wiens vader en grootvader zoo byzonder
			 amsterdams-fatsoenlyk waren, óók betreffende een Buitenplaats, en
			 wel van 'n ‘Plaats’ die juist naast het zoo vogelryke Huis te
			 Manpad gelegen was. De bezitter van Woestduin werd hevig boos als 'n
			 bezoeker of gast den voet zette op 'n geharkt paadje! Dit verhaalt ons de heer 
			 F.A. Hartsen in z'n
			 ‘Nederlandsche Toestanden’ een boek dat, hoe
			 zonderling overigens, ten-opzichte dézer mededeeling althans, z'n titel
			 met eere draagt. Zùlke ‘toestanden’ hier, en vlak daarnaast
			 by 'n ebenbürtige - heden zelfs na-verwante - familie, zooveel
			 vogeltjeszaad... 't verschil is te groot!
		  
		  En... andere onevenredigheden! Hoe kan op karakterkundige gronden de
			 neiging tot weelde en pracht van de eigenaars dier buitenverblyven worden
			 verklaard - d.i. wie gelooft er aan? - wanneer wy opmerken dat dezelfde lieden
			 in hun huizen te Amsterdam 't gemis niet voelden van koetsdeuren, van 'n
			 badvertrek, van... reukelooze bestekamers? Zou men niet genoopt worden, by 't
			 ontwaren dezer soort van zelfverheffing, waaraan - altyd maar by uitzondering,
			 natuurlyk! - 'n enkele Nederlander zich soms overgeeft, intestemmen met het
			 adagio van den ouden Gerrit:
		  
		  - Wat ik je zeg, 't is Armoede en Grootheid! Allemaal wind,
			 of... om 't nu eens op z'n echt oudhollandsch uittedrukken: 'n engelsche
			 notting!
		
		
		  1240.

		  Het zou me niet moeielyk vallen, m'n hoogstongunstige meening over
			 de levenswys onzer ouweluî met bewyzen te staven. En deze bewyzen behoef
			 ik niet te putten uit spektatoriale geschriften alleen, die zedenmeesterend
			 optreden met afkeuring en vermaningen. Ik vind ze juist in de kreupele
			 lofdichten en tafellikkende rymelary van die dagen. Hoogstens neem ik als waar
			 aan, wat er verzekerd wordt van de sommen die men aan spys en drank ten-koste
			 legde, al zy 't dan dat ook deze uitgaven slechts byzonder hoog schenen in de
			 oogen van hongerlyers. Van eigenlyk gezegde weelde, uit de verte
			 gelykende naar die welke de wereldgeschiedenis in zekere perioden geboekstaafd
			 heeft, was in 't bekrompen Nederland nooit spraak.
		  
		  Doch al missen we hier - en zonder spyt, waarlyk! - 
{==135==} {>>pagina-aanduiding<<}

			 Lucullische overdaad en zotterny, toch werd er genoeg werk gemaakt van de
			 keuken, om te doen blyken hoe weinig karakter en temperament er kan
			 overgebleven zyn voor genietingen van verhevener aard. Met de verstandelyke
			 ontwikkeling moet het sobertjes gesteld zyn geweest. Ik vraag wat de
			 dagelyksche uitspanning van den geest kan hebben uitgemaakt by menschen
			 die zich op hoogtyden vermaakten met de rymelary der prulpoëten van
			 die dagen? Deze opmerking is tevens van toepassing op vroeger tyden, al zy 't
			 dan niet in gelyke maat. Wat er van de ‘verlustigingen’ op 't
			 Muider Slot tot ons kwam, boezemt my geen hoog denkbeeld in van 't zielevoedsel
			 waarmee 
			 Hooft en z'n geestverwanten tevreden waren
			 in hun ònverlustige uurtjes. Ik weet zeer goed dat velen hierover anders
			 denken
			  * of liever dat velen zich nog altyd
			 opdringen, fyn geestelyk levensgenot te vinden in 't gerymel en de
			 redekavelingen van den ‘Muider Kring.’ My komen al die
			 dingen voor als monumenten van wansmaak, als noodkreten van allerdeftigst
			 gedragen verveling, en ik voed hoop dat eerlang 't nu opluikend jong geslacht
			 hieromtrent van myn meening wezen zal. Zullen tegen dien tyd de
			 letterprofessers die jaar-en-dag de voortreffelykheid van die oude dagen
			 bedoceerden, aftreden? Of zullen zy den moed hebben, hun studenten te vergasten
			 op 'n eerlyk meâ culpâ:
		  
		  ‘Beste jongens, wel beschouwd, vind ik de
			 vóórpruiksche wawelary niet veel pittiger dan die uit den
			 pruikentyd-zelf! Weg daarmee, en... laten wy 't ronduit erkennen: onze
			 letterkunde is à faire! Helpt 'n handje!’
		  
		  Zeer wel! Maar we moeten ons haasten. We loopen gevaar optehouden 'n
			 zelfstandig Volk te zyn, voor we 'r in slaagden door 't scheppen van 'n
			 inderdaad nationale litteratuur, 'n zelfstandig Volk te
			 wòrden.
		
		
		  1241.

		  Dat Muider Slot staat er nog. En ook enkele Buitenplaatsen, waar men
			 zich minder letterkundig verveelde, liggen 
{==136==} {>>pagina-aanduiding<<}
 nog hier-en-daar als
			 onbestorven nekropolen, doodsch en kil. Die styve lanen, die vochtige bodems,
			 die vuile sloten, die bekroosde vyvers, die groen-uitgeslagen pleisterbeelden -
			 van marmer zyn ze, volgens de dienstboden - die moeraslucht, die
			 eenzaamheid... alles noodigt even hartelyk den wandelaar tot snel voorbygaan
			 uit. Hy dankt z'n ‘Heer’ dat-i vry man is en z'n deftigheid elders
			 zoeken mag, of dat-i ze missen kan. Met rillend medelyden slaat hy z'n blik op
			 't gezin dat daarginds op den perron, in de vestibule of onder 't loof van 'n
			 prieel, zich schynt bezigtehouden met versteenen. Wat zeg ik? Alsof er van
			 zoo'n gezin iets te zien was! Niet daartoe immers verliet men z'n wèl
			 gesloten, wèl begordynd huis in de stad, om hier te kunnen bekeken
			 worden door 'n voorbyganger. Voornamigheid, uw naam is afzondering! Geluk, uw
			 beeld is mummie! Al wat de doodsheid breken zou, wordt voor kontrabande
			 gehouden in den tempel der verveling. Hoogstens mag men van den weg af,
			 nu-en-dan 'n tuinman ontwaren, of 'n paar eenden, of 'n zonnewyzer die wel wat
			 verlegen is over de stoutigheid van z'n schaduw... de buren mochten 't eens
			 zien dat ze bewoog!
		  
		  En bloemen? Wel neen! Wat is in de open lucht en in zomertyd
			 gemeener dan bloemen? Die zyn er dus niet te zien. Ze staan ergens in 'n
			 verborgen hoek in kasten. 't Zyn vreemde, uitlandsche, met zorg en moeite
			 gekweekte bloemen, deftige bloemen, onmogelyke bloemen! Zoo behoort het op 'n
			 welgeordende fatsoenlyke Buitenplaats! Als die luî in Indie woonden,
			 zouden ze waringi's omhakken, en boterbloempjes in 't leven martelen met
			 behulp van 'n yskelder. Van de Natuur kennen ze niets dan haar taaiheid in 't
			 doorstaan van verkrachting.
		  
		  Alles is in alles. Meent men dat er karakter wonen kon in de
			 liefhebbers van geschoren laantjes? Van gebeeldhouwd kreupelbosch? Van bonte
			 poppetjes die den nog oningewyden bezoeker doen schrikken of verrast opzien by
			 't omslaan van 'n hoek? Van den nagemaakten ernst eener hermitage? Van 'n
			 kunstfonteintje - ‘wel tien emmers water, m'nheer!’ - en de daaruit
			 gevoedde attrapes... och, hoe geestig.
		  
		  Maar dit alles geldt hoofdzakelyk van werkelyke Buitenplaatsen, en
			 by-voorkeur van de zoodanigen die, twee of drie geslachten in 't bezit gebleven
			 van dezelfde familie - wat steeds uitzondering was - zoo handig mogelyk werden
			 omgehaspeld in iets als adelyke zathe. Het heerenhuis moest 
{==137==} {>>pagina-aanduiding<<}
iets
			 als 'n kasteel voorstellen, niet in bouworde wel-is-waar, - dit wàs nu
			 eenmaal zoo niet - maar in beteekenis. Er werden tegenover de landbewoners in
			 den omtrek, knutselmaniertjes aangenomen, die ten-doel hadden zeker soort van
			 middeleeuwsche verhouding in 't leven te roepen, en eigenlyk neerkwamen op 'n
			 komiek mengsel van kruienierstrots, deftigheid en goddienery. Een der meest
			 gebruikte en voor-de-hand liggende middelen was... weldadigheid onder opzien
			 tot God, en dezen hefboom bracht men - zoo goedkoop mogelyk altoos! - in
			 beweging. De arbeidersvrouw die in de kraam lag, kreeg 'n melksoepjen en 'n
			 gebedenboek. 't Jongetje van den tuinman - vaak hovenier, tafellakei,
			 staljongen en boodschaplooper, uit één stuk - 't kind van dien
			 factotum had 'n broekjen aan dat door een van de jonge dames zelf
			 gemaakt was, heusch! En deze jonge dames... 
		  
		  Och, hoe verdrietig dat de domme boeren niet uit eigen beweging
			 verkozen te zeggen: ‘de freules van 't slot!’ Men kon dit toch niet
			 uitdrukkelyk gelasten.
		  
		  ...die meisjes oefenden zich onder de leiding van mama in 't
			 godvruchtig hartverbryzelen van dezen of genen die den voet had gezet op 't pad
			 der zondaars. Dit - en zoo'n melksoepje - kleedt 'n mensch! En by dit alles de
			 onweerstaanbare voornamigheid van melankolieke verveling, de
			 hoogstgedistingeerde morbidezza! Huis, lanen, tuin, vyvers, standbeelden
			 - poppen! - tot zelfs de geuren die opstegen uit den moddergrond, wedyverden in
			 't aannemen of vertoonen van ziekelykheid. Dat dit alles iets verschafte wat
			 men, in gezonden zin van 't woord, uitspanning zou mogen noemen, valt te
			 betwyfelen. Maar over den smaak valt niet te twisten, en bovendien, men moet
			 wat over hebben voor deftigheid.
		
		
		  1242.

		  Deze karakteristiek is evenwel slechts op werkelyke
			 Buitenplaatsen van toepassing. Dusgenoemde optrekken dragen 'n
			 geheel andere fysionomie, en zyn te onderscheiden in gehuurde, en in eigendom
			 bezetene. De laatsten leveren het model waarnaar de anderen zich zoo goed
			 mogelyk richten, nooit zonder door velerlei kenteekenen te verklappen dat we
			 hier te doen hebben met den toeleg van 'n boerschen spekulant die rente trekken
			 wil van z'n geld, en daarom den steedschen huurder aanlokt met 'n
			 ‘landelyk schoon’ dat grootendeels van eigen maaksel is. En waar-i
			 mocht te kort schieten in z'n poging, schryft hy z'n doel op 't hek. Hy
		  	verhuurt: Klein-
{==138==} {>>pagina-aanduiding<<}
Zwitserland’  of:
			 ‘Berg-en-dal’ of - mocht z'n verbeelding wat kreupel zyn -
			 eenvoudig: ‘Schoonzicht.’ Met dezulken hebben we nu niet te
			 maken. We willen ons bezighouden met optrekken die 't recht of 't
			 voorwendsel geven van 'n ‘eigen Buiten’ te spreken, 'n bluf
			 waarin de jongeheer Pompile zoo byzonder uitmuntte, en die ook niet geheel
			 vreemd was aan den oudeheer Kopperlith, gelyk den oplettenden lezer voldoende
			 bekend is.
		  
		  Een optrek dan van deze soort was de crèvecoeur voor
			 de eigenaars van 'n werkelyke Buitenplaats. Wie kon die Kopperliths verbieden
			 of beletten, hun Amsterdamsche bekenden te verpletteren met de mededeeling dat
			 ze ‘naar hun Buiten’ gingen, en dus deze onnoozelen in den waan te
			 brengen dat zy op gelyken voet stonden met den burgtheer van 'n
			 behoorlyk-melankolieke ‘plaats?’ Menig patricier of aristokraat -
			 zoo betitelen zich de minst-onaanzienlyke amsterdamsche kruieniersfamilien -
			 meende van spyt te bersten als-i bemerken moest dat de onkundige burgerman de
			 onechte hoogheid van zoo'n optrekmensch verwarde of gelyk-stelde met de zyne.
			 De zoodanige zou 'n graaf of baron die 't zot vond dat-i zyn huis wou doen
			 doorgaan voor 'n kasteel, zeer onbillyk hebben gevonden, maar hyzelf
			 verontwaardigde zich over de aanmatiging van anderen die hèm naar de
			 kroon staken. En ook in andere opzichten openbaarde zich steeds de bekende
			 zotterny van ingebeeld standverschil. De afstammeling van 'n oud adelyk
			 geslacht mocht zich niet beroepen op den langen reeks zyner voorouders, maar 'n
			 patricier die met de stukken bewees dat z'n overgrootvader zat te dommelen in
			 den amsterdamschen Raad... zie, dit is geheel iets anders, niet waar?
		  
		  De eigenaar van 'n optrek, den beoogden indruk niet kunnende
			 maken door middel van uitgestrektheid zyner bezitting, moest tevens afstand
			 doen van 't kunstmatig-sombere dat z'n meerdere zoo goed stond, naar-i meende.
			 Op 'n erfje van vyftig meters vierkant kan men geen lanen plaatsen, geen
			 boschjes, geen trompe-l'oeil. By-gebrek aan beter alzoo, zag 'n
			 optrek er vriendelyker uit, helaas! Wel was 't hard zich te moeten
			 onthouden van loof en lommer, en het daglicht te laten doordringen op 't
			 grasperkjen of de bloembedden die deze attributen van deftigheid moesten
			 vervangen, maar de wyze schikt zich. Drukkender was in zoo 'n miniatuur-villa,
			 welker voorgalery nauwelyks vyf ellen van den weg verwyderd lag, de
			 moeielykheid zich te onttrekken aan de blikken des voorbygangers. Glad
			 onmogelyk hem in den waan te brengen dat-i 
{==139==} {>>pagina-aanduiding<<}
 'n wandeling deed in
			 de straten van Palmyra! Men zegt - maar voor de waarheid sta ik niet in, en wy
			 weten dat de laster ver gaat - dat eens 'n onbescheiden tourist met eigen oogen
			 gezien heeft hoe Mevrouw Kappelman 'n kopje thee naar den mond bracht, en een
			 van haar nog niet volkomen gefatsoeneerde jongeheertjes zou eenmaal vlak by 't
			 hek, en byna op den publieken weg alzoo, met 'n hoepel gespeeld hebben. Drie
			 boeremeiden hadden 't gezien, beweerde mama, en 't mensch was zenuwachtig by de
			 gedachte wat er door ‘de menschen’ zou gezegd worden van zoo'n
			 onbehoorlykheid!
		  
		  De uitspanning der bewoners van die landelyke optrekken was... zoo
			 onlandelyk mogelyk. Men ontving bezoek van ebenbürtige
			 optrekmenschen, maar liever van hooger geplaatsten. Men maakte rytoeren in den
			 omtrek, waarby de tentoonstelling van ‘eigen equipage’ hoofddoel
			 was, en... verveelde zich. Een der minst betwistbare genoegens die men van 't
			 Buiten-zyn trok, was de voldoening der ydelheid z'n ‘Buiten’
			 door vrienden en kennissen te laten bewonderen. Ieder hield er z'n
			 Pleiers en z'n Hockers en z'n Kruckers op na, jazelfs z'n
			 ‘jongste-bedienden’ wier plicht voorschreef met open mond de
			 heerlykheid van den gastheer aantestaren, en zoo mogelyk te bersten van
			 afgunst. In dit bejag kwamen de optrekmenschen vry-wel met hun meerderen, de
			 bezitters van eigenlyke Buitenplaatsen, overeen. En hierin hadden zy inderdaad
			 iets bovenmenschelyks, daar wy in de meeste katechismen - heidensche, grieksche
			 en christelyke - als 'n eigenaardigheid der goden vinden aangeteekend dat ze
			 zich zoo byzonder verheugen als 'n menschenkind zich op hun grootheid stom,
			 blind en gek staart.
		  
		  Vandaag was de beurt aan onzen Wouter om op Groenenhuize de
			 rol van lamgeschitterd Serafyntje te spelen.
		
		
		  1243.

		  De oudeheer Kopperlith had de waarheid gezegd: z'n Buiten lag vlak
			 by ‘de Logementen.’ Dit was gezellig, zeide hy, want men
			 vond er couranten, en menschen uit de stad. Eigenaardig is het, dat de meeste
			 ontvluchters van 't stadsgewoel hun landelyke eenzaamheid slechts dan behoorlyk
			 kunnen genieten, wanneer ze nogal heel erg vermengd is met steedsche drukte.
			 Wouter bemerkte dan ook zeer spoedig dat het ‘Buiten-zyn’ geheel
			 iets anders was dan-i zich had voorgesteld. Hoe krom en verdraaid ook de
			 idylliteit zich in verzen aan hem had voorgedaan, hy vond geen spoor van de
			 
{==140==} {>>pagina-aanduiding<<}
 beelden die zy in z'n fantazie hadden opgewekt. By 't rondzien
			 uit z'n achterbakjen op 't rytuig, bespeurde hy geen enkel plekje waar 'n
			 verloren zoon 't kleinste biggetje had kunnen deelgenoot maken van z'n berouw.
			 Herderinnen met bebloemde hoeden, korte rokjes en roodkleurige schoenen zag hy
			 nergens. Geen Damon bespeelde de dwarsfluit. Geen jeugdige landbewoners dansten
			 op den fluweeligen grasgrond. En ook die grasgrond-zelf, met of zonder fluweel
			 dan, ontbrak. Overstappende op andere hoofdstukken uit de geschiedenis zyner
			 verbeelding, wou ook de romantische wildernis, zoo aantrekkelyk door 't
			 verondersteld gemis aan konventie, zich maar niet aan hem vertoonen. By 't
			 omslaan van 'n hoek, had de fameuze ‘britschka van papa’ byna 'n
			 half blinden vioolspeler overreden... was dàt de Damon dezer streken? De
			 ryweg was van klinkers, voethoog met aard en stof overdekt... was dàt de
			 fluweelen dansvloer van de landjeugd? Aan de boomen ontwaarde hy geen appel,
			 geen peer, geen noot, jazelfs geen kokos of broodvrucht... was dàt de
			 mildheid der gulle buitennatuur? En... en - komaan, hy moest zichzelf bekennen
			 dat-i teleurgesteld was - gedurende de reis had geen enkel aventuur de
			 eentonigheid van dien Haarlemmerweg opgevroolykt. Geen rad van den wagen had
			 willen breken, geen roover had zich vertoond... ja toch, even, iets er van. Een
			 bedelaar scheen aanslagen in den zin te hebben, of althans men had zich 'n
			 oogenblik kunnen opdringen dat-i wat anders was dan 'n vreedzame landlooper,
			 maar 'n nietig tikje met den zweep was voldoende om ook deze illuzie den bodem
			 inteslaan, en Wouter zat weer alleen met z'n soezen en z'n hoededoos. Juist was
			 hy aan 't bepeinzen van de vraag waarom toch iemand die 'n
			 ‘Buiten’ bezitten kon, dat niet liever in Afrika zocht, toen
			 't rytuig het hek van Groenenhuize binnenreed, en voor de open
			 voorgalery stilstond. Pompile kwam met z'n gewone schichtigheid te
			 voorschyn:
		  
		  - Dag, Calbb! Dag, Hersilie! Heb je soezen meegebracht? Je weet dat
			 mama er niet buiten kan. Hoe laat ben je-n-afgereden? Stof op den weg,
			 hè? Ja, veel stof. Die weg is heel stoffig, weetje! Dat komt van de
			 droogte. Als 't regenen gaat, zal je zien dat 't minder stoffig wordt. Zoo,
			 Pieterse, ben je daar? Kom er maar uit... je mag er uitkomen... stap maar op 't
			 wiel. Zyn dàt de soezen? Nu, houd ze maar vast tot de meid komt, want...
			 straks komt de meid, niet waar, Hersilie? En heeft Bonifaz z'n hobbelpaard
			 meegebracht? Zeg: dag, oom! 't Kan in de mangelkamer staan, of in 't
		  	tuin-
{==141==} {>>pagina-aanduiding<<}
huis...  want mama heeft hoofdpyn, weetje, Hersilie, nogal
			 fameus-erge vreeselyke hoofdpyn... en zenuwen, weetje? We hebben de
			 Kruckers hier, en van-middag komen de Hockers, en de juffrouwen
			 Pleier komen morgen op 'n maderaatje. ‘Met veel plezier!’ hebben ze
			 laten zeggen, want... papa heeft ze geinviteerd. En straks gaan we toeren,
			 weetje, met de Kruckers, maar mama blyft thuis - vreeselyke hoofdpyn,
			 weetje? - ze zal bataille spelen met de juffrouw. Ze is er mooi kwaad om, de
			 juffrouw meen ik. Dàt kan my niet schelen, en Eugène zegt... 
		  
		  Gedurende dit geratel was de wagen ontpakt, en Wouter werd van z'n
			 soezen ontlast door een van de meiden die hiertoe door den beredderenden
			 Pompile scheen gekommitteerd te zyn. Hy mocht nu de familie volgen, die 't huis
			 was ingetreden, en weldra aanlandde in de achtergalery waar 't hoofdkwartier
			 opgeslagen was. Daar vond men de steeds nogal fameus-erg zieke oude mevrouw met
			 haar schoondochter Julie en de gezelschapsjuffrouw. Daar zaten de oudeheer
			 Kopperlith en z'n spruit Eugène. Daar zat de Krucker-familie. En
			 daar ook namen de nieuw-aangekomenen onder geleide van Pompile hun plaatsen in.
			 Wouter, die iets later dan de anderen, en vry verlegen, binnentrad, werd aan de
			 vrouw des huizes voorgesteld met 'n onachtzaamheid waarin niets laakbaars zou
			 gelegen hebben, indien ze gegrond ware geweest op z'n onbeduidend standpunt als
			 mensch. Doch hierin lag de verontschuldiging voor Pompile's lompheid niet. Hy
			 maakte zoo byzonder weinig omslag omdat-i te doen had met 'n kantoorbediende,
			 met 'n wezen van lagere orde. Misschien zelfs bezondigde ik my aan
			 hoogdravendheid door van ‘voorstellen’ te spreken. De waarheid is
			 dat Wouter met 'n vingerbeweging werd aangewezen als ‘de jonge
			 Pieterse’ en toen 'n paar leden van de familie Krucker zich schenen
			 gereed te maken tot iets als 'n groet, werden ze voor deze gevaarlyke
			 misvatting bewaard door 'n snelle vermelding van Wouter's maatschappelyk
			 standpuntje:
		  
		  - Onze jongste-bediende, zei Pompile allervoornaamst, en op 'n toon
			 die zooveel zeggen wilde als: je hoeft je niet op kosten te laten jagen van
			 beleefdheid.
		  
		  Terstond daarop mocht Wouter zitten gaan, en zelfs luisteren naar de
			 verheven gesprekken die de achtergalery van Groenenhuize zoo byzonder
			 weinig deden gelyken op 'n bureau d'esprit.
		
		
{==142==} {>>pagina-aanduiding<<}

		  1244.

		  De réunions die eenmaal in Frankryk dezen naam
			 droegen, lieten zeker aan goeden smaak veel te wenschen over, en de hemel
			 beware my dat ik de mode zou wenschen ingevoerd te zien elkaar te bezoeken met
			 'n beraamd plan om geestigheden uittekramen, of al ware 't zelfs geest.
			 Misselyker nog komt my 't uitstallen van - nagemaakte! - geleerdheid voor,
			 zooals die welke door 
			 Moliere wordt gehekeld in z'n
			 Femmes savantes en Précieuses
			 ridicules. Wy weten nu eenmaal dat al dergelyke afdwalingen van
		  smaak neerkomen op natuurverkrachting, en dus alleen als zoodanig reeds te
		  veroordeelen zyn. Toch vonden sommigen - en de overgroote meerderheid! - middel
		  om nòg lager aftedalen, en zich bezigtehouden met gesprekken, welker
		  gehalte wel evenzeer doorslaand blyk gaf van gemis aan verstandelyken zin, doch
		  bovendien bewees dat men zelfs den schyn daarvan niet op prys stelde. Voor
		  onzen Wouter sproot hieruit alweer 'n misrekening voort, zoo als die welke hem
		  de ontheologische tint van pater Jansens gesprekken berokkend had. Hy had zich
		  voorgesteld nu eindelyk iets te vernemen uit de werkelyke wereld, en hy
		  beloofde zich goed toeteluisteren om den waren toon te vatten die de
		  aanzienlyken van de burgerluî onderscheidt. Helaas!
		  
		  Nadat de zeer byzondere beminnelykheid van Bonifaz naar behooren
			 door de familie Krucker geprezen was, kwam het gesprek op 't meegebrachte
			 hobbelpaard, en de moeielykheid om dat dier te stallen.
		  
		  - Hy wou 't absoluut mee hebben, mama, verzekerde Hersilie. En als
			 't kind z'n zin niet krygt... 
		  - Ja, dan iest-i vol oenwillen, voegde de elsasser konsul er by. 't
			 Kind heeft kolossaal viel karakter.
		  - Maar... mama heeft zoo'n fameus-erge hoofdpyn. Je kunt het vragen
			 aan de juffrouw. Niet waar, juffrouw?
		  
		  De juffrouw getuigde naar Pompile's zin, en de nogal fameus-erg
			 zieke mevrouw knikte met het hoofd. De kleine jongen werd weggezonden, met
			 verzoek z'n beestje niet anders te behobbelen dan in de mangelkamer. Nu, dit
			 deed hy, en 't huis dreunde er van. Het gezelschap stelde zich schadeloos door
			 'n gesprek over weer en wind, waaraan ook de dames konden deelnemen. Na weinig
			 overgangen kwamen de ‘zaken’ op 't tapyt, en 't vrouwelyk deel der
			 vergadering kon zich als uitgesloten beschouwen. De oude nogal heel fameus-erg
			 zieke mevrouw stelde zich schadeloos door 't onophoudelyk mummelen van
		  	soezen... zoo byzonder dienstig tot het opwek-
{==143==} {>>pagina-aanduiding<<}
ken van eetlust, had
			 de dokter gezegd. Julie ‘werkte’ aan haar hooggekleurden jachthond,
			 dien Wouter by deze gelegenheid met genoegen weerzag. De juffrouw knutselde aan
			 'n festonwerkje, en bespiedde de luimpjes van mevrouw, niet zonder nu-en-dan
			 sentimenteele blikken te werpen op Eugène die de ongevoeligheid-zelf
			 bleef. De heer van den huize hield zich bezig met voortdurende handhaving van
			 't glimlachje waarmede hy gewoon was z'n existentie toetejuichen. Pompile
			 draaide heen-en-weer op z'n stoel, en verkneuterde zich in de verrukking van
			 z'n Kruckers. Elk zyner blikken scheen te vragen: ‘welnu, is 't
			 waar of niet, dat papa 'n eigen Buiten heeft?’ Om hem te bedanken,
			 maakte een hunner de opmerking ‘dat lynwaden zoo'n belangryk vak
			 was.’
		  
		  - Een heel belangryk vak, m'nheer Kopperlith!
		  - Zeker, zeker! Maar ‘kurken’ zyn ook niet te versmaden,
			 kaatste de oudeheer terug.
		  
		  De scherpzinnige lezer begrypt dat de Krucker-familie
			 ‘in’ kurk en kurken ‘was.’
		  
		  - Als ik het voor 't kiezen had, was ik liever ‘in’
			 lynwaden, zei een hunner zediglyk.
		  - Hm, ja, zoo. In lynwaden, ziet u... 
		  - Daarin is altyd iets te doen.
		  - Zeker, zeker, altyd iets!
		  - En in kurken heeft men soms... 
		  - Ja, dit is waar.
		  - Maar men kan niet zoo op-eens veranderen van vak.
		  - Neen, dit gaat niet. Men moet verstand van 'n vak hebben... 
		  - Juist! En er by opgebracht zyn.
		  
		  't Heele gezelschap zag met betamelyken eerbied al de
			 Kruckers aan, die verstand van kurken hadden, en er by waren
			 opgebracht.
		  
		  - Papa, vroeg op-eens de terrible Julie, is er véél
			 verstand noodig voor kurken?
		  - Julie! riep de oude mevrouw verwytend.
		  - Zeker, zeker, kind! Voor den handel is verstand noodig,
			 véél verstand!
		  - We doen op Spanje, ziet u, riep de familie Krucker.
		  - Ah! zei Julie, alsof deze mededeeling de zaak ophelderde.
		  - Ja, op Spanje!
		  - U spreekt dan zeker spaansch?
		  
{==144==} {>>pagina-aanduiding<<}
 
		  Deze vraag gold voor 'n beminnelyke ondeugendheid. Allen begonnen
			 zoo hartelyk mogelyk te lachen, en de geexamineerden 't minst luid niet,
			 misschien wel om 't antwoorden onnoodig te maken. Pompile was grootsch op de
			 verrukkelyke geestigheid van z'n vrouwtje.
		  
		  - Ja, ja, de kurken komen uit Spanje, verzekerde de oudeheer. Wie in
			 kurk doet, heeft 'n kantoor op Spanje.
		  - De reizigers uit Barcelona loopen 't land af, zei de familie
			 Krucker.
		  - Ja, papa, 't is 'n fameus vak, verzekerde Pompile, die de door hem
			 aangebrachte gasten wat wilde ophemelen.
		  - Och, er wordt zoo in geklad, jammerde een der Kruckers,
			 vreeselyk, m'nheer!
		  - De menschen kunnen 't kladden niet laten.
		  - Ze gaan in de kleinste dorpen, en bezoeken den geringsten
			 winkelier, m'nheer Kopperlith!
		  - Een nekslag voor den handel!
		  - Dat moesten ze niet doen. Wat zeg jy, Eugène?
		  - Hm, zei Eugène.
		  - Voor den groothandel blyft niets te verdienen, niets, volstrekt
			 niets! Wy, grossiers, visschen achter 't net.
		  - En hoe staat de wissel op Spanje?
		  - Och, we remitteeren gewoonlyk op Parys. Dat's makkelyker.
		  - Parys staat hoog, zei gister m'n boekhouder, niet waar,
			 Pompile?
		  - Ja, papa. Dieper zei dat Parys heel hoog staat.
		  - Papa, riep Julie, wat wil dat toch zeggen: Parys staat hoog?
		  
		  Algemeen gelach om Julie's geestigheid. Pompile wreef zich de handen
			 van pleizier.
		  
		  - Wel, dit beduidt... 
		  - Wel zeker, 't beduidt dat... 
		  - Men bedoelt daarmee dat de wissel hoog staat.
		  - De fransche wissel, weetje?
		  - Ah! zei Julie, als voldaan.
		  - Daar heb je nu, byv. Engeland, lichtte Pompile toe, Engeland staat
			 twaalf en drie.
		  - Ah, zoo!
		  - Juist, zoo is het! Engeland staat twaalf en drie. En
			 Frankryk... 
		  - Frankryk staat zeker wel... 
{==145==} {>>pagina-aanduiding<<}
 
		  - Ja, ja, Frankryk staat heel hoog.
		  - Papa, waarom staat Frankryk zoo hoog?
		  
		  Deze vraag van Julie bracht het gezelschap minder in verlegenheid,
			 dan welbeschouwd passend zou geweest zyn. Niemand wist 'n behoorlyk antwoord te
			 geven, en toch schaamde zich geen der aanwezigen over z'n onkunde. Pompile die
			 zeker niet vernuftiger was dan de rest, stootte een der Kruckers tegen de
			 knie, alsof hy zeggen wilde: ‘wel, wat zeg je van m'n vrouwtje?’
			 Julie meende uit het algemeen gegiechel te mogen opmaken dat ze 'n vraag had
			 gedaan, die de moeite van 't herhalen waard was. Nogeens alzoo:
		  
		  - Ja, heusch, papa, waarom staat Frankryk zoo hoog?
		  
		  Wouter luisterde aandachtig. Ook hy had zich meermalen by het doen
			 van uitrekeningen voor 't faktuurboek, de vraag voorgelegd waaraan 't ryzen en
			 dalen van den wisselkoers was toeteschryven? Op 't kantoor durfde hy geen
			 inlichting vragen. Zeker zou men hem daar hebben afgewezen met 'n bar:
			 ‘dat zyn nu eigenlyk je zaken niet!’ Zeer diep had hy dan ook nog
			 niet over 't vraagstuk nagedacht, maar z'n belangstelling werd nu opgewekt door
			 de onverwachte manier waarop 't hier ter-tafel gebracht werd. Julie drong
			 hoofdig op antwoord aan, geenszins omdat ze drang voelde tot weten en begrypen,
			 maar om zoo lang mogelyk te genieten van het triumfje dat haar naïveteit
			 bleek behaald te hebben.
		  
		  - Die Julie! had de oude mevrouw geroepen.
		  - Ja, ja, mama, ik vraag waarom nu eigenlyk Frankryk zoo hoog
			 staat?
		  - Wel, kind, zei de oudeheer, begryp je dàt niet? Dat is de
			 wissel. De wissel, weetje?
		  - Juist, riepen de Kruckers, 't is de wissel!
		  - Zieje, Julie, 't is de wissel, bevestigde Pompile. En zich tot z'n
			 gasten keerende: àlles, àlles wil ze weten! Zóó is
			 ze! Ze is niet tevreden voor ze alles weet!
		  - Maar, papa, wat wil dat dan zeggen: de wissel staat hoog?
		  - Wel, heel eenvoudig, de wissel op Frankryk.
		  - Juist, Julie! Zieje, 't is de wissel op Frankryk.
		  - Maar... wat bedoelt men dan daarmee?
		  - Wel, dat de wissel duur is.
		  - Maar... waarom is-i duur?
		  - Ja, dàt zyn nu zoo van die vragen, kind, die... 
		  - Ja, Julie, dat zyn vragen... 
		  
		  En ook de familie Krucker betuigde eenstemmiglyk dat dit
			 
{==146==} {>>pagina-aanduiding<<}
 van die vragen zyn... 
		  
		  Er spookte een duiveltjen in Wouter's gemoed. Het niet-weten der
			 anderen prikkelde hem tot wat inspanning. Hy begon te meenen dat hy misschien
			 't vraagstuk zou kunnen oplossen. Hy dacht na, en peinsde, en wou iets zeggen,
			 maar durfde niet. Zeker zoud-i geschrokken zyn van z'n eigen stem in dit
			 voornaam gezelschap. Bovendien, de oudeheer nam de taak van uitlegger op
			 zich.
		  
		  - De wissel is duur, Julie, als-i in de prys-courant hoog genoteerd
			 staat.
		  - Juist, zei Pompile. Dat is de... beursnoteering, zieje! Dieper
			 neemt ook altyd onze wissels op Engeland volgens de beursnoteering van den dag.
			 Niet waar, papa? Niet waar, Eugène?
		  
		  Noch papa, noch Eugène spraken dit tegen. En al de
			 Kruckers knikten toestemmend.
		  
		  - Ah, zoo, ja, jawel... beursnoteering, antwoordde Julie die
			 volkomen bevredigd was.
		  - Het zyn... zaken, moet je begrypen, gaf Pompile nog
			 ten-beste tot overmaat van helderheid.
		  - Daar heb je 't juist, riepen de Kruckers, 't ligt 'm in de
			 zaken, lieve mevrouwtje!
		  
		  En tot verdere toelichting kwam het niet. Wouter, die al meer en
			 meer begon te gelooven dat-i wat degelykers over 't onderwerp zou kunnen
			 meedeelen, bleef zwygen. Behalve den schroom voor z'n eigen stem, begon hy te
			 vreezen dat er iets gevaarlyks lag in 't aanroeren van Julie's prysvraag, iets
			 indecents misschien als de geboorte van 'n kind. Onwillekeurig dacht hy aan z'n
			 kornuiten by 't postkantoor, z'n vraagbaken sedert 'n maand of wat. Zy
			 zouden 't weten, meende hy, waarom de wetten die den wisselkoers beheerschen,
			 niet mogen worden aangeroerd in deftig gezelschap. O, prikkelend mysterie! Maar
			 die wetten zelf kwamen hem zóó eenvoudig voor dat-i moeite had
			 z'n mond te houden. Hy werd uit z'n spanning verlost door Pompile:
		  
		  - Zeg, jy, Pieterse, weet je wat je doet? Je moet eens zoo goed
			 wezen naar de mangelkamer te gaan - niet waar, mama? Niet waar, Hersilie? - en
			 speel wat met den jongeheer Bonifaz, want hy hobbelt zoo fameus. 't Is maar,
			 zieje, Hersilie, omdat mama zoo'n fameus erge hoofdpyn heeft, dát
{==147==} {>>pagina-aanduiding<<}
 is het maar!
		  
		  Het echtpaar Calbb keek onvergenoegd, en scheen 't beneden de
			 waardigheid van hun spruit te vinden zich ergens anders te vermaken dan in de
			 salon. Wouter verslikte z'n wysheid over de oorzaken van den wisselkoers. Hy
			 verliet het gezelschap, en vond de mangelkamer op 't geluid af. Hier vervulde
			 hy z'n naastbyliggend plichtje, door den jongeheer Bonifaz aftelokken van z'n
			 hobbelpaard.
		
		
{==148==} {>>pagina-aanduiding<<}

		  Merkwaardige genoegens van het Buitenleven. Treurig
			 uiteinde van 'n romantischen droom over wisselkoers, en van 'n parasol.
			 Wouter gaat de wereld in om zeven gulden dertien te
			 zoeken.

		  1245.

		  Ik moet erkennen dat onze Wouter niet zeer ingenomen was met den hem
			 in die mangelkamer aangewezen werkkring. Hy voelde zich verdrietig, ja byna
			 wrevelig. Hoewel dit niemand zal verwonderen, geloof ik toch niet dat de ware
			 oorzaak van deze in hem ongewone stemming den oppervlakkigen beschouwer helder
			 voor oogen ligt. In-verband met sommige opmerkingen in het vorig hoofdstuk, zou
			 men allicht geneigd wezen z'n verdriet uitsluitend toeteschryven aan de
			 teleurstelling die 't ‘Buiten-zyn’ hem berokkende. Zeker, de
			 roeping om by 'n ondeugend knaapje de rol van hobbel-surrogaat te vervullen,
			 was noch landelyk, noch idyllisch, noch romantisch, noch ridderlyk, noch
			 zielverheffend, en Wouter nam zich dan ook ernstig voor, andere soorten van
			 vermaak uittedenken zoodra hyzelf eenmaal in 't bezit wezen zou van 'n
			 Buitenplaats, of al was 't dan maar van 'n Optrek. Maar teleurstellingen
			 van dezen aard had hy sedert eenigen tyd zoo véél ondervonden,
			 dat hy daaraan reeds eenigszins was gewoon geraakt. De bloemen zyner fantazie
			 waren verlept 
{==149==} {>>pagina-aanduiding<<}
 en geurloos geworden. Tot-nog-toe leverde hem elke
			 aanraking waarin hy gekomen was met wat hy voor ‘de wereld’ houden
			 moest, zoo geheel iets anders dan hy zich daarvan had voorgesteld, dat-i
			 moedeloos de oogen afwendde van de droombeelden die vroeger z'n inwendig leven
			 schoon, en daardoor 't andere dragelyk maakten. De oorzaak dezer ontrouw aan
			 zichzelf, lag evenwel minder aan 't verschil tusschen werkelykheid en illuzie,
			 dan aan z'n geknakte vatbaarheid om dat werkelyke te kleuren en optesieren, of
			 des-noods te vervormen.
		
		
		  1245a.

		  De dichter die zich beklaagt over 't proza des levens, legt 'n
			 ongunstig getuigenis af tegen zichzelf. Dat proza deelt in de onkwetsbare
			 majesteit van het Zyn. Wat is, moet wezen, en draagt de
			 rechtvaardiging van z'n bestaan in zich. Dit springt den wysgeer, den dichter,
			 in het oog, en daarmee houdt zich z'n ziel bezig, zonder achtslaan op de meer
			 of mindere belangrykheid die aan de voorwerpen en gebeurtenissen wordt
			 toegekend door waarnemers van lageren rang. Hy moet te hoog boven gewone
			 opvatting staan, om verschil te erkennen tusschen voorgewende diepte en even
			 schynbare oppervlakkigheid.
		
		
		  1245b.

		  Wouter zelf had, eenige jaren geleden nog, hiervan bewys gegeven.
			 Wist hy niet kleur en leven meetedeelen aan 't geringste dat z'n dor leventje
			 hem aanbood? Had hy niet op 'n benauwd achterkamertje de kracht gehad, zich 'n
			 gansche wereld vol heerlykheid in 't aanzyn te tooveren tot eigen gebruik?
			 Waarom kon hy dit nu niet meer?
		  
		  Z'n onzalige kennismaking met 'n dozyn kwajongens was hiervan de
			 oorzaak. De reinheid zyner ziel was besmet geworden, en dit benevelde z'n
			 dichterblik. De voelhorens van z'n zedelykheid verloren 't vermogen om hem te
			 waarschuwen tegen vuil, om hem den weg te wyzen naar 't verhevene. Z'n
			 vleugelslag was verlamd, en zelfs meende hy van 't zweven àlles - tot
			 zelfs den lust daartoe - verloren te hebben. Maar al had-i zich by nauwkeuriger
			 zelfonderzoek kunnen opdringen - wat hy zeker beproeven zou - dat slechts
			 aanhoudende teleurstelling de oorzaak was van z'n moedeloosheid, ik beweer dat
			 hy den moed zou bewaard hebben indien hy zich z'n reinheid niet had laten
			 ontrooven. Geen voorwerp kan helder terugkaatsen uit 'n verweerden spiegel, en
			 'n bedorven menschenziel is tot dichterlyke levensopvatting niet in-staat. Het
			 is me zeer wel bekend - en dit moet wel, want dagelyks 
{==150==} {>>pagina-aanduiding<<}
 zie ik
			 daarvan de bewyzen - dat deze waarheid door velen wordt geloochend, of althans
			 voorbygezien. Zy is te eenvoudig, denk ik. De zoodanigen behooren, op-straffe
			 van inkonsekwentie, de juistheid in twyfel te trekken van de zoo-even gebruikte
			 vergelyking met 'n spiegel, en tevens de stelling aantekleven dat er zuiver
			 water kan worden geschept uit bevuilde bron. My komen de bronnen-zelf
			 waaruit zulke stellingen vloeien, niet zeer zuiver voor.
		  
		  Wouter dan had sedert eenigen tyd het poëtizeeren verleerd. Hy
			 durfde 't niet, omdat hy reden had zich te schamen voor 't liefelyke. Wel hygde
			 hy soms naar 't verlorene terug, wel betrapte hy zich telkens op bittere
			 droefgeestigheid, maar er scheen 'n stoot van-buiten-af noodig te zyn om met de
			 vereischte kracht z'n gewaarwordingen terugteleiden in 't oude spoor. Deze
			 stoot zou dan ook gegeven worden - wie anders dan Femke kon het doen, of iemand
			 die zeer op haar geleek? - maar zoo ver zyn we nog niet.
		  
		  Men zou zich vergissen indien men den nadeeligen invloed dien 't
			 gezelschap van onrype deugnietjes op Wouter uitoefende, vereenzelvigde met het
			 zoogenaamd wys-maken. Dit op-zichzelf houd ik niet alleen voor onschadelyk,
			 maar zelfs voor gewenscht. Juist in Wouter's bespottelyke ònwysheid had
			 de grond gelegen zyner voorbeschiktheid tot prettig-vinden van liederlyke
			 handlichting. Ware hy opgevoed geweest door ontwikkelde ouders, die hem met
			 wetenschappelyken ernst hadden meegedeeld wat er ten-dezen-opzichte meetedeelen
			 valt, waarlyk hy zou geen smaak hebben gevonden in de geestigheden van
			 àllerlaagste orde, waarmee men nu z'n zucht tot weten had geprikkeld en
			 bedrogen. Niet kennis maakt onrein, maar 't aanhooren van vuile praat
			 over kennis... Schande over ouders en opvoeders die hun jongeren overlaten
			 aan 't gevaar de liefelykste geschenken der Natuur te ontvangen op 'n wys die
			 ze tot 'n pest maakt! Ik ben zoo vry, hieromtrent te verwyzen naar 
			 1072 en 
			 1073 in den Vn bundel.
		
		
		  1246.

		  Doch ik zeide reeds dat Wouter's verdriet over de zonderlinge wyze
			 waarop men hem liet deelnemen aan de genoegens van 't Buitenleven, ditmaal 'n
			 andere oorzaak had - of 'n andere onmiddelyke aanleiding ten-minste - dan de
			 reeds eenigszins versleten ergernis over z'n gewone teleurstellingen. Gedurende
			 de gesprekken die hy zoo-even bywoonde, was voor 't eerst de gedachte in hem
			 opgekomen dat-i was 
{==151==} {>>pagina-aanduiding<<}
 aangeland in 'n kring van zeer onontwikkelde
			 menschen. Nog kort geleden zoud-i by den lagen vlucht der gewisselde
			 denkbeelden, zichzelf de schuld gegeven en gemeend hebben dat-i niet op de
			 hoogte stond om het gewicht der behandelde zaken te vatten. Maar dat gesprek
			 over den wisselkoers had hem wakker gemaakt. Ook hy had zich tot-nog-toe geen
			 reden gegeven van dien eb en vloed in den prys der remises naar 't Buitenland,
			 en eerst door Julie's klakkeloos vragen werd hy zich z'n onkunde bewust.
			 Onwillekeurig verweet hy zichzelf dat-i deze vraag niet reeds sedert lang
			 gedaan had, en nu ze eindelyk werd geopperd door 'n ander, was-i nieuwsgierig
			 naar 't antwoord. Het hakkelen en stamelen der voorlichters bevreemdde hem.
			 Op-eens bracht hy hun blykbare onwetendheid in verband met de meer dan
			 onachtzame wyze waarop hy in dien kring ontvangen was, en tevens met z'n laag
			 standpuntjen over 't geheel. ‘Hoe, dacht hy, die volwassen menschen, die
			 ryke menschen, die aanzienlyke menschen, weten geen reden te geven van 'n
			 verschynsel dat zich dagelyks aan hun waarneming opdringt? En juist die
			 menschen zyn het, aan wie ik 'n voorbeeld nemen moet om iets te worden in de
			 wereld? En het is door hèn dat ik behandeld wordt met 'n minachting
			 die... die... 
		  
		  Kortom, hy was wrevelig, en voelde aandrang tot... wraak wel niet,
			 maar tot iets toch als genoegdoening. Hy peinsde op middelen om aan den
			 oudeheer, en aan m'nheer Pompile en aan al die Kruckers 'n bewys te
			 leveren dat men verkeerd had gedaan hem naar de mangelkamer te verwyzen. Het
			 spreekt vanzelf dat Julie's vraag reeds lang vergeten was in de achtergalery,
			 waar 't onderhoud nog altyd op de bekende belangwekkende manier z'n gang ging,
			 maar onze Wouter verdiepte zich, al spelend met den kleinen Bonifaz, in 't
			 opgegeven raadsel. De zaak begon hem voortekomen als 'n uitdaging waarop hy
			 ridderlyk verplicht was in 't kryt te verschynen, ten-einde aan de verheven
			 dame die het tournooi had uitgeschreven... 
		  
		  Wel zeker, er was 'n hooggeboren dame in 't spel, en 'n tournooi
			 ook! Ik deed verkeerd zoo lang te wachten met het wyzen op deze byzonderheid,
			 de geringste niet onder de oorzaken die Wouter noopten tot opscherping van z'n
			 denkvermogen. Ach, hy had z'n roman gereed voor ze nog terdeeg was opgezet! Die
			 Julie... o goden, was zy 't niet die zich eenmaal verwaardigde hem te
			 behandelen als 'n persoon, door hem z'n gevoelen te vragen over haar
			 liggenden jachthond? 
{==152==} {>>pagina-aanduiding<<}
 Een jong ridder die zùlke
			 onderscheiding vergeten zou... neen, ondankbaar was Wouter niet! Nu zoud-i haar
			 toonen dat z'n gemoed in-staat was weerklank te geven op zoo'n verheven blyk
			 van vertrouwen, en dat ze niet te-vergeefs haar sluier had neergeworpen in 't
			 strydperk. Want... aldus begon zich de zaak te kleuren. Met lans en zwaard
			 strydt men niet meer - helaas! - maar de Dame die in onze dagen riddereer op de
			 proef stellen wil, doet 'n beroep op de kracht van den geest. Met gemaakte
			 achteloosheid laat zy 'n onopgelost vraagstuk heenglyden over den rand der
			 tribune, en daar beneden wachten leeuwen en tygers... neen, deze soort van
			 kampioenen behooren tot 'n vroeger tydperk, óók niet onbehagelyk
			 voorzeker, maar we hebben nu zeer uitdrukkelyk met ridders te doen. Verbaasd,
			 verschrikt, ontzet, verlamd, staren zy 't waagstuk aan, dat er van hen
			 gevorderd wordt. ‘Aanstaren’ is 't juiste woord niet, want ze
			 wenden de oogen af, en weifelen, en trekken zich terug, en beroepen zich op de
			 onmogelykheid om 't pand ongeschonden terugtebrengen, en als huldeblyk
			 neerteleggen aan de voeten der uitdaagster. Alles heeft z'n grenzen, wreede
			 Dame, tot riddermoed toe! Keizers, Koningen en Prinsen, zoo-even nog vast in 't
			 zaal, en tegen elkander zoo dapper de lans vellende... uitwegen zoeken ze nu om
			 zich te onttrekken aan 't schrikbarend wapenfeit dat zoo roekeloos werd
			 gevorderd van hun geest. Sire Kopperlith-zelf had er z'n glimlach by
			 ingeschoten, en ridder Pompile z'n zelfgenoegzaamheid. De schrik was Don
			 Eugène om 't hart geslagen, en hy stond op 't punt - akelig! -
			 méér te zeggen dan z'n enkele sylbe! Was niet zelfs de
			 krygshaftige clan der Kruckers - van-ouds toch zoo vermaard om
			 z'n onvergelykelyke prouessen in kurk! - genoodzaakt geworden z'n veldgeschrei
			 'n oktaaf lager te stemmen, en zich te bepalen tot 'n deemoedig: ‘ja,
			 ziet u, dat zyn zoo van die zaken... m'n lieve mevrouwtje?’ En heette dit
			 niet in Wouter's overzetting allerduidelykst: schoone dame, als je op
			 òns rekent tot het terug-erlangen van je pand, kan je 'r staat op maken
			 ongesluierd naar huis te gaan!’
		  
		  ‘Dat nooit!’ riep ridder Wouter. En hy gordde zich aan
			 tot begrypen.
		  
		  Het vraagstuk waarmee ons heldje zich bezighield, hoe eenvoudig ook
			 inderdaad - zooals de meeste vraagstukken - is werkelyk 'n struikelblok
			 voor veel geldmannen en zoogenaamde ekonomisten. Wie meenen mocht dat ik de
			 geestelyke gelaatstrekken der Kopperliths en Kruckers te
		  	afzichtelyk schil-
{==153==} {>>pagina-aanduiding<<}
der,  neme eens de proef by ‘mannen van 't
			 vak.’ En men behoeft zich niet te bepalen by de vraag die de onnoozele
			 Julie ter-tafel had gebracht in die achtergalery, noch ook by 't
			 ‘vak’ waartoe kwestien van dezen aard schynen te behooren.
			 Overal zal den oplettenden waarnemer blyken dat het begrypen van
			 eenvoudige waarheden tot de zeldzaamheden behoort, en zelfs dat het
			 niet-berusten van sommigen, hun door vakmenschen wordt aangerekend als
			 onpraktische buitensporigheid.
			  *
		  
		  Nu, Wouter wàs buitensporig. De hemzelf onbewuste vertaling
			 van 't nogal triviale gegeven in 'n heldenfeit, wond hem op. Werktuigelyk
			 spelend met den kleinen Bonifaz, trachtte hy in de kern van 't vraagstuk
			 doortedringen, en de eigenaardige richting van z'n geest - geheel-en-al
			 uitvloeisel van 'n karakter dat slechts vrede had met eenvoudige waarheid -
			 leidde hem aldra tot de primitiviteit van opvatting, waaraan alle vraagstukken
			 - ook de moralistische - behooren getoetst te worden. De steentjes die hy den
			 kleinen jongen toewierp, en door dezen naar hem werden teruggerold, stelden in
			 z'n verbeelding al zeer spoedig de koopmanschappen voor, die uit onderscheiden
			 landen in de naburige streken worden ingevoerd. Behoefte aan betalingsmiddelen
			 groeide aan naarmate men meer goederen ontving. Zoolang men nu hierin kon
			 voorzien door het terugzenden van andere waren... zeker, zoo is het,
			 meende hy. En hy redeneerde: ‘we zenden... kaas en boter naar Engeland.
			 Dit moet betaald worden. Zoo 'n koopman ginds, moet iemand zoeken die van
			 òns geld te-goed heeft voor... wittegrondjes-driekleur of diemet - 'n
			 moeielyk vak, zegt m'nheer Wilkens! - en dan betalen wy eigenlyk die diemetten
			 met kaas. Maar als we nu weinig kaas hebben gezonden om al de lynwaden die wy
			 ontvingen, te betalen, dan valt het moeielyk in Holland iemand te vinden die
			 geld te goed heeft van 'n Engelschman. 
{==154==} {>>pagina-aanduiding<<}
 En deze moeielykheid moet
			 overwonnen worden door hooger bod op den wissel, want het spreekt vanzelf dat
			 het recht om te trekken in waarde ryst, naarmate het minder voorhanden en meer
			 noodig is. Wie dus 'n wissel afgeven kan, vraagt er méér voor
			 dan... 
		  
		  Aldus peinzend had-i allengs de steentjes die dienen moesten tot
			 vermaak van den kleinen jongen, verdeeld in soorten die allerlei koopwaar
			 voorstelden. De vloer van de mangelkamer werd in landen en provincien
			 afgedeeld. Dáár lag Engeland met z'n wittegrondjes-driekleur,
			 dáár Frankryk dat wyn leverde, dáár Nederland met
			 z'n stereotiepe kaas en boter... jazelfs Spanje kreeg 'n plaatsje met z'n kurk.
			 En hy schoof de produkten heen-en-weer, en schiep 'n handelsbeweging, en vergat
			 daarby zelfs de crises niet. Bonifaz had er 't recht begrip niet van, en
			 schopte wel-eens 'n stock of entrepôt uit elkaar op 'n
			 manier die gevoegelyk kon doorgaan voor 'n revolutie, die dan door Wouter zoo
			 goed mogelyk by z'n overleggingen werd in rekening gebracht. Weldra was-i dan
			 ook met de oplossing van 't fameuze probleem gereed, en hy verlangde naar 't
			 oogenblik dat-i onder de oogen zyner dame... du jour, z'n tegenstanders
			 uit het zadel ligten zou. Laat zien wat er verder gebeuren moest. Keizer
			 Kopperlith stond hem de helft van z'n ryk af, met de hand zyner schoondochter
			 Julie, die den hemel danken zou dat ze verlost was uit de onwaardige ketenen
			 van den pseudo-ridder Pompile. Zeer wel, maar hoe triumfeerend ook, Wouter
			 schonk hem 't leven. Ook Eugène mocht blyven bestaan, en al de
			 Kruckers, mits ze driemaal 't schoeisel kusten van Wouter's dame.
			 Één onzekerheid nog slechts hield den ridder die straks al z'n
			 vyanden uit het veld zou slaan, in eenige spanning. Zoud-i z'n wapenfeit
			 uitvoeren in eenvoudig proza of... nu ja, in verzen kwam hem de nederlaag des
			 vyands verpletterender voor. En verplettering hadden ze verdiend! Was 't
			 onheusch of niet van al die verwaten ridders, zoo prat op hun lynwaden en
			 kurken, de romantische mogelykheid voorby te zien dat de jonge schildknaap
			 zonder geslachtswapen of uithangbord, misschien de inkognite spruit wezen kon
			 van edelen stam? Had men niet wat eerbied moeten voelen voor z'n prikkelende
			 onbekendheid? ‘Onze jongste bediende, onze jongste
			 bediende!’ had wapenkoning Pompile geroepen... welnu, waarom bezat
			 alleen de edele Julia - god zegene haar! - roman-takt genoeg, en
			 lektuur-bedrevenheid en tournooi-instinkt, om onder 't palletootje van den
			 kantoorklerk 'n kampvechter te vermoeden 
{==155==} {>>pagina-aanduiding<<}
 van den eersten rang?
			 Waren ze dan doof en blind en idioot, al die anderen? Te-wapen, te-wapen! riep
			 alles Wouter toe. ‘Jongste-bediende... hm! Ik zàl ze bedienen,
			 jong of oud dan, maar bedienen zàl ik ze! En aan de wereld en m'n Dame
			 wil ik toonen... sakkerloot!’
		  
		  Hier kwam een der meiden berichten dat de jongeheer Bonifaz
			 aan-tafel werd geroepen, en ‘Pieterse mocht zoo goed zyn,
			 meetekomen.’ Wouter stapte met opgeheven hoofd en saamgeknepen vuisten de
			 kamer in, waar 't gezelschap dineeren zou. By 't binnentreden kon-i zich niet
			 weerhouden, Julie een blik toetewerpen die zooveel zeggen wilde als:
			 ‘wees gerust, dame van m'n hart, ik heb uw noodkreet verstaan en zal den
			 goeden stryd stryden. De hoofdzaak ligt in de verhouding tusschen
			 wittegrondjes-driekleur en hollandsche kaas... wees gerust: uw ridder is
			 hier!
		  
		  Dat Julie hiervan niets begreep, zou te veel beweerd zyn. Ze zag den
			 heelen Wouter niet, en kon zich dus onmogelyk schuldig maken aan wanbegrip
			 omtrent z'n bedoelingen. Hy gloeide als 'n kool en brandde van strydlust,
			 maar... hoe z'n wysheid aan-den-man te brengen? Eigenlyk was 't Julie's plicht
			 geweest hem op den weg te helpen. Maar ze hield zich of de heele zaak haar glad
			 ontgaan was! Zoo zyn die edelvrouwen! Eerst lokken zy 'n ridder op
			 allergevaarlykst terrein... ze winden hem op tot ylhoofdigen lust om te-gronde
			 te gaan in haar dienst, en dan... wel, ze laten hem over aan zichzelf! Lieve
			 hemel, domme Julie, begryp je dan niet dat Wouter daar zit te wachten op 'n
			 blik? Och, och, och... als-i maar door 't eerste woord heen was!
		  
		  Dat eerste woord liet zich niet gemakkelyk aanhechten. Wouter
			 bespiedde elke uiting, elken klank, maar... helaas! Wel begon-i 'n paar keer:
			 ‘de wisselkoers, m'nheer... maar de woorden stikten hem in de keel. Het
			 spreekt vanzelf dat de spyzen uitstekend waren, maar wat baatte dit hèm?
			 De ligtzinnige Julie stelde zich aan alsof ze nooit 'n ridder op post had
			 gezet. Ze lachte, ze keuvelde, ze ginnegapte, ze vermaakte het gezelschap met
			 haar naiveteit - of met de onnoozelheid die daarvoor doorging - en sloeg geen
			 acht op haar aanstaanden bevryder uit de klauwen van 'n al te laag geboren
			 echtgenoot. Wouter preekte zich voor, dat ze zyn standvastigheid op de proef
			 wilde stellen. Zoo-iets was meer geschied, meende hy.
		  
		  De tafelgesprekken waren van de bekende gewichtige soort.
			 
{==156==} {>>pagina-aanduiding<<}
 De oudeheer begon weldra luidruchtig te worden, en den toon
			 aanteslaan, dien Wouter had leeren kennen by z'n namiddagbezoeken op 't
			 kantoor. Zelfs tot hèm richtte de oude babbelaar 't woord, natuurlyk tot
			 groote ergernis van Pompile, die telkens beproefde den vloed van papa's
			 spraakzaamheid te doen afloopen in voornamer bedding.
		  
		  - En jy, mannetje, zeg jy nu eens hoe 't je buiten bevalt?
			 Want, jongen, je bent nu... buiten! Verbeeld je, m'nheer Krucker, hy meende
			 dat-i buiten was op den singel by de Aschpoort! Hi, hi, hi, dàt
			 meende-n-i!
		  
		  De Kruckers vonden dit byzonder dwaas.
		  
		  - En zeg nu nogeens hoeveel je wel dacht dat de jongeheer Flodoard
			 te Rome verteerde in 'n heel jaar! Neen, stil, Pompile, laat 'm begaan!
			 Luister, m'nheer Krucker! In 'n heel jaar, weetje! M'n zoon Flodoard te
			 Rome!
		  - Maar, papa... 
		  - Stil, Pompile! Wel, mannetje, spreek op! Laat m'nheer Krucker
			 dàt eens hooren.
		  
		  Wouter zweette. Hy zocht Julie's oogen te ontmoeten, maar 't lukte
			 niet. In-godsnaam! Mèt of zonder aanmoediging zyner dame dan,
			 vóór z'n dame:
		  
		  - De wisselkoers, m'nheer... 
		  - Néééééén, dàt is
			 nu de vraag niet! M'nheer Krucker wou zoo graag weten hoeveel je dacht dat m'n
			 zoon Flodoard... te Rome... 
		  
		  Pompile viel z'n vader in de rede, en had het geluk hem ditmaal van
			 z'n belangryken topicaftebrengen. Ook een der Kruckers hielp 'n
			 handje, door met roerende belangstelling naar tyding van Leon te vragen.
		  
		  - Hy maakt het uitstekend, zei de oudeheer, uitstekend! Zou je wel
			 gelooven, m'nheer Krucker, dat-i al 'n titel heeft van... o, zoo'n langen
			 titel! En... hy is weledelgestreng, wat zeg je daarvan?Wel... e...
			 del... ge... streng, m'nheer Krucker! Is 't niet waar, Pompile?
		  - O ja, papa!
		  - En hy schryft fameus-mooie brieven! Pompile, je moet m'nheer
			 Krucker eens zoo'n brief van Leon laten zien.
		  - Zeker, papa!
		  - En, uw zoon de zeeofficier, m'nheer Kopperlith?
		  - Die was volgens de laatste berichten te... te... hoe heet
			 
{==157==} {>>pagina-aanduiding<<}
 het ook weer, Pompile?
		  - Te Amboina, papa.
		  - Juist! En, m'nheer Krucker, weetje wat-i daar gedaan heeft? Hy
			 heeft er gedanst met de dochter van den gouverneur. Van... den...
			 gouverneur!
		  
		  De arme Kruckers kwamen verbazing te-kort. Wouter voelde dat
			 ze hier 'n bewerking ondergingen, van de soort die men op hèm had
			 toegepast, toen-i flauw moest vallen van bewondering over de vorstelyke
			 uitgaven van Signore Flodoardo. En deze opmerking bracht hem 'n stapje
			 verder in menschkunde, of liever ze deelde hem den moed mee om te erkennen
			 wat-i begreep. Zoolang hyzelf maar patient was, belette hem z'n verlegenheid om
			 't kinderachtige van die hoogheidsjacht behoorlyk te vatten. Maar nu hy op 't
			 gelaat der gasten iets meende te ontdekken dat naar spot geleek, viel hem 't
			 dóórdenken iets gemakkelyker. Ook zonder terugzicht op den
			 schipbreuk dien 't heele gezelschap geleden had in de opheldering van de
			 koerskwestie, begon hy de mogelykheid intezien, dat die heele familie
			 Kopperlith met haar Buiten en eigen rytuig en verdere
			 voornaamhedens, wel eens veel lager konden staan dan ze voorgaven en dan door
			 anderen scheen geloofd te worden. Hy kon de vergelyking met den onderhoudenden
			 gezonden toon die er by de Holsma's heerschte, niet terugdringen, en ze
			 viel zeer ten-nadeele van z'n ‘heeren patroons’ uit. Ook
			 maatschappelyk bleken zy eigenlyk geen recht te hebben op de vergoding die hun
			 door nòg lager geplaatsten werd toegebracht, want al ware het dat rykdom
			 grond gaf tot zoo groote vereering, eilieve, hoe plat burgerlyk was de
			 inrichting van het huis, hoe prozaïsch die mangelkamer, hoe bekrompen dat
			 achterbakje van de britschka, hoe kleingeestig die bekommering over 'n
			 hoededoos en 'n mand met soezen, hoe kinderachtig dat onophoudelyk streven naar
			 verheffing op... niemendal! De jongeheer Rodomont had gedanst met de dochter
			 van 'n gouverneur... gouverneur van wàt, eigenlyk? Lieve hemel, de
			 Holsma's hadden prinsessen in hun familie, en waren er niet grootsch op.
			 Hengelden zy naar bewondering van hun hoogheid? Erkenden ze niet zelfs,
			 zonder noodzaak en zonder schaamte, dat de eenvoudige Femke na aan hen verwant
			 was... zy, 'n waschmeisje!
		  
		  Maar hier brak Wouter z'n gedachtenloop af. Dit geschiedde telkens
			 zoodra haar beeld zich aan hem vertoonde. Elke herinnering uit den heldentyd
			 van z'n ziel maakte hem den indruk van snerpend verwyt. Het liefelyke deed hem
			 zéér, 
{==158==} {>>pagina-aanduiding<<}
 en hy voelde slechts kracht tot de
			 eigenaardige zwakheid die den naam draagt van wrevel: die Kopperliths!
			 Het duurde dan ook niet lang voor zich deze stemming duidelyker op z'n gelaat
			 vertoonde dan in deftig gezelschap geoorloofd is. Hy kneep de lippen op
			 elkander, en zag een der Kruckers - die 't niet helpen kon! - uitdagend
			 aan. Maar men gunde hem de eer niet, naar de reden van z'n zuurkyken te vragen.
			 Waarschynlyk zelfs had niemand daarop acht geslagen, en juist deze
			 verwaarloozing stemde hem bitterder dan ooit. Hy was woedend en had lust in...
			 vechten. Met wien? Met allen tegelyk, als 't wezen kon. Met Bonifaz en den
			 oudeheer, met Pompile, de Kruckers, Eugène, de
			 ‘juffrouw’ en Hersilie. Met al wat 'n eigen Buiten had, en
			 wat er geen had. Met de heele wereld, ziedaar!
		  
		  Hoe onrechtvaardig ook deze stemming was, het zal den weldenkenden
			 beschouwer van z'n zielegeschiedenis aangenaam wezen te ontwaren dat-i nog iets
			 anders was dan kinderlyk en goedig alleen. Het werd waarlyk tyd.
		
		
		  1247.

		  Na 't eten werden de Kruckers onthaald op den traditioneelen
			 toer. En ook Wouter mocht meeryden... in 't achterbakjen alweer, waar men hem
			 't aanminnig Bonifaasje te bewaren gaf. 't Kind mocht er durchaus niet
			 uitvallen, zei de elsasser konsul. Julie snapte in één adem door,
			 en Wouter begon te vinden dat ze de proef wat ver dreef. Wel bleef het 'n
			 zekerheid dat zy de eenige van 't gezelschap was, die blyk had gegeven van den
			 lust iets te willen doorgronden, maar toch... 'n beetje droefenis voor den
			 misselyken toestand waarin ze haar ridder gebracht had, zou niet kwaad hebben
			 gestaan by haar verheven zucht tot ontwikkeling. Ze babbelde zoo ongedwongen
			 met al die Kruckers, ze toonde zich zoo geheel-en-al op de laagte van de
			 rest, ze scheen zoo volkomen tevreden met de toejuiching waarmee de plompe
			 Pompile haar domste uitvallen vereerde... kortom, Wouter wist niet hoe hy 't
			 had met z'n Dame. Hy zou er veel voor gegeven hebben, haar 'n oogenblik
			 alleen te spreken... hm, 'n voetval zou er niet kwaad by staan! Maar... hoe
			 daartoe de gelegenheid te vinden? Als-i 't huis in brand stak? Dit plan was zoo
			 heel verwerpelyk niet. Al de Kopperliths en Kruckers geschroeid,
			 verbrand, verkoold, verteerd, vernietigd, en hy de redder van de
			 weetgierige Julie! Hy zag zich in gedachte, háár door rook en
			 vlam den trap afdragend! Háár hield hy in de armen,
			 háár fluisterde hy toe: ‘wees gerust, edele dame van
			 
{==159==} {>>pagina-aanduiding<<}
 m'n hart, al die stommelingen zyn dood en byna begraven! Ik ben
			 hier, ik, Wouter, die uw dorst naar kennis lesschen wil met m'n laatsten
			 druppel bloed en 'n verhandeling over den wisselkoers... 
		  
		  - Zeg, Pieterse, of hoe heet je, houd m'n parasol wat over 't kind.
			 De zon steekt zoo!
		  
		  Deze ontboezeming vloeide over de lippen der schoone Hersilia, die
			 met haar zonnescherm onzen ridder aantikte, en hem vry gevoelig terugriep in de
			 werkelykheid. Hy schrikte, en nam 't ding werktuigelyk aan... 
		  
		  - Schuif 't op, jongen! Druk op de veer... daar, daar, de veer in 't
			 stokje! Versta je me niet? Wat 'n onhandig jongetje, Pompile!
		  
		  Wouter kneep het ding, en voelde neiging de schoone Hersilia daarmee
			 den kop te kloven. Hy staarde haar zonderling aan.
		  
		  - Op de veer drukken, weetje? Druk op dat veertjen in 't stokje,
			 schreeuwde Pompile, die evenmin als de anderen aan iets anders dacht dan aan
			 onhandigheid, of hoogstens meende dat ‘de jonge Pieterse’ z'n
			 zuster niet verstaan had.
		  
		  - Doe 't 'm eens voor, Pompile, zei de oudeheer.
		  
		  Pompile die op de voorbank gezeten was, stond op en boog zich over
			 't gezelschap heen, om den ‘jongen Pieterse’ les te geven in 't
			 openen van 'n parasol. Maar hy kwam te laat. Wouter kneep, trok, drukte,
			 schoof, en schoof wat krachtig... 
		  
		  - Ik kàn wel, m'nheer, zeid-i.
		  
		  ...en 't ding was aan flarden! Hy hield den stok in de eene hand, en
			 de fladderende zy met de andere omhoog als 'n vlag! Het heele gezelschap was
			 ‘ontdaan.’ Men keek elkander verbaasd aan, als om te vragen wat dit
			 beteekenen moest? Welnu, niemand begreep het. Niemand kwam op de gedachte dat
			 men hier te-doen had met 'n gewond menschenzieltje dat iets verscheuren moest
			 om uiting te geven aan onlydelyke pyn.
		  
		  - 't Heeft zeven gulden dertien gekost, jammerde Hersilla. Niet
			 waar, Calbb?
		  - Je moet altyd begrypen Hersilie, 't is 'n burgerjongetje, riep
			 Pompile. Hy wist niet wat je bedoelde, zieje? Je moet altyd denken, 't is 'n
		  	burgerjongetje, en... nooit in gezel-
{==160==} {>>pagina-aanduiding<<}
schap geweest.
			 Dáár komt het van!
		  - Zeven gulden, dertien!
		  
		  Het stokjen en de lappen werden, zoo goed het hossen van 't rytuig
			 toeliet, aan elkaar gepast om nogeens voor 't laatst te bewonderen hoe het ding
			 er had uitgezien voor de vreeselyke katastroof. Nog 'n paar maal mompelde de
			 majestueuze Hersilia haar tragisch: ‘zeven gulden, dertien’
			 en vry ontstemd liet het gezelschap zich voortkruien door den zandweg. Toen men
			 thuis kwam, nam Pompile de rol van verslaggever aan mama op zich. Niemand was
			 meer verontwaardigd dan ‘de juffrouw.’ Ze had wel drie fransche
			 woorden om te betuigen dat de zaak... 
		  - Ja, ja, zeker! zei Pompile. Maar u moet begrypen, mama... 
		  - Hy stond mevrouw zoo delicieus by die gele
			 bergère, maseurde de juffrouw.
		  - Goed, juffrouw. Maar ziet u, mama... 
		  - 't Is 'n ware balourdise, m'nheer!
		  - Zeker, juffrouw! Maar, mama, Hersilie had het niet moeten doen,
			 mama. Want zoo'n jongen... 
		  - Fi donc, zoo lomp te zyn!
		  - Volkomen juist, juffrouw! Maar ik wou aan mama zeggen dat mevrouw
			 Calbb had moeten begrypen dat zoo'n jongetje... 
		  - 't Is infaam!
		  ...dat zoo'n jongetje maar... 'n burgerjongetjen is! Dàt wou
			 ik maar zeggen aan mama.
		  
		  En dit alles moest Wouter aanhooren! Z'n woede was gebroken. Hy
			 voelde zich verlamd, onmachtig, wezenloos, en alweer overmeesterde hem zeker
			 heimwee naar de vroeger zoo geminachte levensopvatting ten-zynent.
		  
		  Was dàt nu de wereld die hy zou leeren kennen als-i
			 ‘groot’ was? Wanneer hy op dit oogenblik z'n ouden vyand
			 Slachterskeesjen ontmoet had, hy zou hem aan 't hart hebben gesloten als 'n
			 bode uit hooger sfeer. Men ziet het, te laag gezonken om behagen te scheppen in
			 de voorstellingen uit den mythentyd zyner jeugd, begon hy reeds te verlangen
			 naar 't weerzien van de grove gestalten die hem in dien dagen omgaven. Zoo ook
			 verwarren onnadenkende geschiedschryvers den onbehagelyken toestand van den
			 wilde met de gouden eeuw van Saturnus.
		  
			Wouter was wanhopig. En z'n stemming werd er niet be-
{==161==} {>>pagina-aanduiding<<}
ter  op, toen-i bemerkte dat ook Julie tot z'n vyanden behoorde, want
			 ‘vyandschap’ meende hy te moeten veronderstellen in al de menschen
			 die, na hem zóó te hebben gegriefd en vernederd, niet eens
			 schenen te begrypen dat-i voor grief en vernedering vatbaar was. Pompile gaf
			 zich de moeite hem op 'n parapluie te wyzen hoe men 'n parasol opent, en
			 tenlaatste was Wouter na veel vruchtelooze pogingen om de ware oorzaak van z'n
			 zonderlingen handgreep onder woorden te brengen, wel genoodzaakt zich
			 aantestellen alsof hy werkelyk voor 't eerst te weten kwam dat men by zoo'n
			 gelegenheid op 'n veertje moet drukken. Pompile scheen zeer voldaan over de les
			 die hy gegeven had, en roemde er op dat ‘de jonge Pieterse’ de zaak
			 nu volkomen verstond, en zeker by 'n volgende gelegenheid... 
		  
		  - Zeven gulden, dertien, jammerde Hersilia.
		  
		  De maat liep over. Wouter stond haastig op, vloog de deur uit, het
			 erf af en den weg op, om zich te verdrinken of... zeven gulden dertien te
			 zoeken.
		  
		  A la bonne heure!
		
		
{==162==} {>>pagina-aanduiding<<}
 
		  Wouter spekuleert allervoordeeligst in ouwe-kleeren. Snelle
			 wisseling in amerikaansche handelsbeweging, waarschynlyk niet zonder invloed op
			 wisselkoers. Nachtgedachten. De terugkomst van den verloren
			 broeder.

		  1248.

		  Weldra had hy na eenig dwalen en vragen een der poorten van Haarlem
			 bereikt. Wat hy daar eigenlyk doen wilde, was hemzelf niet duidelyk. By 't
			 verlaten van Groenenhuize blies de wanhoop hem in, met den meesten spoed
			 'n eind aan z'n leven te maken, en nog altyd kwam hem dit voornemen als 'n
			 wenschelyke uitweg voor. Doch eerst wilde hy beproeven zich op andere wys te
			 ontdoen van den ondragelyken last die hem drukte. 't Was zondag-avend, en er
			 vertoonden zich weinig menschen op de straten. Ook waren de meeste winkels
			 gesloten. Hier-en-daar slechts durfde men den dag des Heeren ontheiligen door
			 't uitstallen van halletjes en rooletters, of tabak en snuif. De verkoopers van
			 deze artikelen verheugen zich voornamelyk in zondags-debiet, en de Heer moet
			 zich hierin schikken. Wouter vermande zich, liep 'n koekbakkerswinkel in, en
			 vroeg of men hem den weg naar den Jodenhoek wilde wyzen.
		  
		  - Jodenhoek, jongeheer? Dat hebben we hier, om zoo te 
{==163==} {>>pagina-aanduiding<<}

			 zeggen, niet. Uwe-n-is zeker van Amsterdam?
		  - Geen Jodenhoek? Maar... by wien verkoopt men dan hier z'n ouwe
			 kleeren? Dàt wil ik weten!
		  
		  De vrouw uit den winkel keek hem vreemd aan. Eenmaal z'n aangeboren
			 beschroomdheid overwonnen hebbende, was Wouter's toon zoo kortaf en gebiedend
			 dat het mensch er van ontstelde. Angstig riep zy als 't ware om hulp, en er
			 verscheen dan ook 'n manspersoon, die háár vroeg wat er gaande
			 was, en vry onvriendelyk aan Wouter wat-i ‘hebbe’ wou?
		  
		  - Hebben? Niets m'nheer! Ik wou maar weten waar men hier ouwe
			 kleeren koopt?
		  
		  De koekbakkers-familie joeg hem den winkel uit. Tandenknersend stond
			 hy weer op de straat, en wist niet wat hy doen zou. Na lang zoeken en veel
			 mislukte pogingen trof hy eindelyk 'n klein meisje dat hem bracht waar-i wezen
			 wilde. Een oude jood antwoordde toestemmend op de vraag of hy koopman in
			 kleeren was? Wouter trok z'n jasjen uit, wierp het op de tafel, en vroeg wat de
			 man daarvoor geven wilde. Het kleedingstuk werd bevoeld, gewreven, gerekt,
			 tegen 't licht gehouden, en 't eerste bod luidde: vier gulden!
		  
		  - Zeven gulden, dertien! riep Wouter.
		  - Nah, w'rom nie liefer dertien gilde sefe, as je 't m'r foor 't
			 seche heb? Fyf gilde, en cheen dyt meer! Chedrache kleere binne niks waart,
			 want se worre teugeswoordig techeef inchefoert fan Emerika... te-cheef! Dat sel
			 je-n-ook wel wete. Fyf gilde tien, dan!
		  - Ik moet zeven gulden dertien hebben!
		  - Wat je hebbe mot, sel je wel 'reis kryche, as je m'r iemant fint
			 die 't je chefe mot. M'r ik mot je niks chefe, en ik cheef je niks. Nou, ses
			 gilde! Trek je spille m'r weer an, anders, en cha mê chot!
		  
		  Toen Wouter hierop inderdaad vertrekken wilde, steeg het bod tot
			 zeven gulden. Helaas, die vreeselyke dertien stuivers! Er was niet aan te doen:
			 de koopman bleef onverbiddelyk. Mocht men 't hem kwalyk nemen, by zoo'n
			 overvoer van ouwe-kleeren uit Amerika? 't Was al zeer edelmoedig dat-i by zoo'n
			 stand van zaken zeven gulden geven wilde voor Wouter's jasje dat - dit is waar!
			 - zonder die ongelukkige mededinging der Vereenigde Staten, zeker wel twintig
			 gulden zou waard geweest zyn. Het was 't eerste kleedingstuk dat voor hem
			 gemaakt was, en dat tot hem kwam
{==164==} {>>pagina-aanduiding<<}
 zonder eerst, als ter oefening,
			 'n glansryke loopbaan om de lenden van broêr Stoffel te hebben afgelegd.
			 Het was de toga virilis die - en wel zondags alleen - hem plechtig om de
			 schouders werd geworpen ter viering van z'n promotie tot jongste-bediende by de
			 heeren Ouwetyd & Kopperlith.
		  
		  Maar aan dit alles dacht hy niet. De verfoeielyke Hersilia, en die
			 sarrende Pompile, en ook Julie, de ontrouwe Dame... hy zou hun allen
			 toonen dat-i... dat-i... 
		  
		  Hy smeet nu ook z'n hoed op de tafel, en bood die te-koop aan. Na
			 eenig dingen en bieden was 't kapitaal kompleet, waarmee hy de edele vrouwe
			 mevrouwe Calbb-Kopperlith en haar aanhangers 'n kool vuurs wilde te slikken
			 geven. Jazelfs, er was geld over, want voor den hoed had-i drie schellingen
			 bedongen. De jood vroeg hem of-i ook van z'n schoenen wou ontlast worden, maar
			 Wouter liep zonder te antwoorden, in hemdsmouwen en blootshoofds de straat
			 op.
		  
		  Hoe nu? Zèlf naar Groenenhuize terugkeeren? Dat nooit!
			 Het schoonste blad van den lauwerkrans dien hy door z'n kordaatheid meende
			 verdiend te hebben, zou verdorren wanneer men daar te weten kwam door welke
			 middelen hy geslaagd was in 't afbetalen van z'n drukkende schuld. Langen tyd
			 liep hy peinzend op-en-neder, de minst bezochte straten kiezend omdat hy zich
			 begon te schamen over z'n ongekleedheid. Hy wilde de schadeloosstelling waarmee
			 z'n vyandin moest verpletterd worden, doen vergezeld gaan van 'n brief die op
			 pooten staan zou! Niets beter dan dit, maar... waar dat stuk te schryven? Als-i
			 eens in zoo'n halletjeswinkel naar pen, papier en inkt vroeg? Hm, gemakkelyk
			 ging dit niet. Hoe zou men hem te-woord staan, hem die zich nu zoo afgetakeld
			 voordeed? Van de humaniteit der haarlemmer burgerluî had-i reeds proef
			 gehad, toen hy er nog uitzag als 'n ander. Zoud-i op vriendelyker bejegening
			 kunnen rekenen, nu hy zich vertoonde in 'n kostuum, dat... sakkerloot, de zaak
			 begon hem moeielyk voortekomen.
		  
		  Z'n opwinding was afgeloopen, en indrukken van meer gewonen aard
			 namen daarvan allengs de plaats in. Z'n wrok over de ondergane miskenning,
			 jazelfs het verdriet over Julie's trouweloosheid, moest telkens wyken voor de
			 ergernis dat-i geen jas aan had. Waar-i by 't schemerlicht van den zomeravend
			 'n voorbyganger zag naderen dien hy niet ontwyken kon, trachtte hy den
			 eigenaardigen tred aantenemen van iemand die even overwipt om 'n buurman
			 goeden-avend 
{==165==} {>>pagina-aanduiding<<}
 te zeggen. Maar 't baatte niet. Daar kwamen 'n paar
			 straatjongens hem sarren met den roep: ‘heb je 't zoo warm,
			 jongeheer?’ 't Was om razend te worden!
		  
		  Toch drong hy zich op dat-i nog altyd naar 'n gelegenheid zocht om
			 't staatsstuk te schryven dat het geld vergezellen zou, maar 't was uit
			 geestelyke traagheid alleen, en uit onwil om te erkennen dat z'n verdriet
			 veranderd was van richting. Ieder manspersoon dien hy ontmoette en die gewoon
			 gekleed was, vervulde hem met afgunst.
		  
		  Ziehier hoe hy schryven wilde... àls hy tot schryven
			 kwam:
		  Weledelgeboren Mevrouw... 
		  Zeker! Zoo adresseerde de jongeheer Leon de brieven aan z'n mama.
			 Dit zou dus ook wel zoo ongeveer de rechte betiteling wezen voor mevrouw
			 Calbb-Kopperlith. Hy wilde haar en de heele familie toonen dat-i wist hoe 't
			 behoort, en dat de manieren der ‘groote wereld’ niet onbereikbaar
			 waren voor 'n burgerjongetje. ‘Weledelgeboren Mevrouw!’
			 alzoo, en verder:
		  
		  ‘Ik heb de eer Uweledelgeboren hiernevens aantebieden de
			 som van zeven guldens en achttien stuivers voor 'n nieuwen parasol. Myn eer,
			 Weledelgeboren Mevrouw, gedoogt niet Uweledelgeboren ongelukkig te maken, en
			 daarom... 
		  
		  ‘Heb jy je jas in den lommert gebracht?’ vroegen hier op
			 de welbekende zangwys van 't vroolijke patertje 'n paar belangstellende
			 dienstmeiden, die van haar zondagmiddags-uitgang zooveel pleizier wilden
			 trekken als er maar eenigszins van te trekken was.
		  
		  Wouter week schichtig uit, en vermeed zooveel mogelyk de minst
			 donkere plekken. Z'n gedachten keerden terug naar 't punt van uitgang: dien
			 fameuzen brief!
		  
		  ‘Uweledelgeboren zal ontwaren dat er vyf stuivers over zyn.
			 Die schenk ik Uwededelgeboren als 'n blyk van... van... 
		  
		  Hy weifelde tusschen ‘goedertierenheid’ en
			 ‘genade.’ Een troepje Amsterdammers die Kraantje-Lek bezocht
			 hadden, en in de stemming verkeerden welke van-oudsher by dezen uitgang past,
			 kreeg onzen tobber in 't oog en nam hem in 't ootje. Wouter sloeg zich dapper
			 genoeg door den kring heen, maar hy voelde zich zeer verdrietig. Men zal
			 erkennen dat de voorgenomen heldendaad met die zeven gulden
			 zóóveel, hem byzonder moeielyk werd gemaakt. Gedurig mompelde
			 
{==166==} {>>pagina-aanduiding<<}
 hy zich voor: ik wil 'n brief schryven, ik wil! Als
			 ik maar wist, wáár? En hy monsterde huis voor huis, of daaronder
			 misschien een mocht zyn dat hem gevoegelyk zou kunnen dienen tot kantoor? Zelfs
			 liep hy nu-en-dan 'n winkel in, maar hy bereikte z'n doel niet. Z'n vreemd
			 voorkomen en de schichtigheid waarmed-i z'n ongewoon verzoek uitte, schrikten
			 de menschen af. ‘Als ik in-godsnaam maar 'n jas aan had!’ zuchtte
			 hy.
		  
		  Eindelyk - welke booze geest speelde hem dezen trek? - eindelyk
			 stond hy op-eenmaal weer voor 't huis waar de jood woonde, die zoo goedig hem
			 van jas en hoed verlost had. Wouter trad instinktmatig binnen. ‘In 's
			 hemelsnaam, dacht hy, als ik maar eerst weer behoorlyk gekleed ben, dat ik me
			 vertoonen kan! O God, wat is 'n mensch die geen jas aan heeft!’
		  
		  De jood zag vreemd op toen z'n klantje van zoo-even hem de
			 verkwanselde kleedingstukken kwam terugvragen. Hy had ze juist naar New-York
			 verzonden, zeid-i, waar ouwe-kleeren tegen goud werden opgewogen.
		  
		  - Maar zoo-even zei je... 
		  - So-efe-n-is f'rby, en wat cheweest is, is niet. Ik sech je
			 dat ouwe-kleeren d'r gelt waart binne! Feel uitfoer na Emerika teugeswoordig!
			 Daar sit 't 'm! Maar ik wil je wel 'n jas ferkoope-n-en 'n hoet ook. Mooie
			 waar, kyk hier!
		  
		  Na eenig verdrietig gesukkel verliet Wouter den winkel van den
			 schacheraar, met 'n jas aan, en 'n hoed op... modellen! De kleedingstukken die
			 hy 'n uur te-voren, in z'n opgewondenheid had afgestaan, waren er vorstelyk by.
			 Toch moest hy voor de nieuwe plunjen al 't geld neerleggen dat-i bezat, de vier
			 stuivers inkluis die m'nheer Wilkens hem der vorigen dag op last van den
			 grootmoedigen Pompile had uitbetaald voor z'n terugreis naar Amsterdam, en die
			 geaffekteerd zouden worden op ‘huishouding.’ De huishoudelykheid nu
			 van Wouter's transaktie... 
		  
		  - As je wéér wat te handele heb, zei de edelmoedige
			 jood, kom cherust by me.
		  
		  En hy gaf Wouter 'n adreskaartje dat deze werktuigelyk in den zak
			 stak. Op-straat gekomen - nuwas-i gekleed, o goden! - betrapte hy zich
			 op 'n volkomen overbodige repetitie van z'n redaktie-plannen.
		  	‘Weledelgeboren Mevrouw! Hier-
{==167==} {>>pagina-aanduiding<<}
nevens  heb ik de eer
			 Uweledelgeboren aantebieden... 
		  
		  Aantebieden? Wàt?
		  
		  Hy sloeg zich voor 't hoofd, en erkende voor de honderdste maal...
			 hoe zei ook altyd z'n moeder? ‘Heere jesis-kristis, die jongen! Van
			 hèm komt nooit wat te-recht?’
		
		
		  1249.

		  Waar zoud-i heen? Al peinzend over den zonderlingen toestand waarin
			 hy gebracht was door... eilieve, lezer, door wàt eigenlyk? Hyzelf kon er
			 zich geen reden van geven, maar aan U vraag ik, wat toch de oorzaak was
			 van de onaangename verwikkelingen waarin hy telkens verstrikt raakte? En
			 ditmaal nogal erg. De geringschatting van de menschen aan wie hy verantwoording
			 schuldig was, had reden van bestaan in ieder ander, maar niet in hèm.
			 Z'n moeder was z'n moeder, de heeren Ouwetyd & Kopperlith waren
			 zyn patroons. Hy was niet grof genoeg van inborst om de draden waarmed-i
			 zich aan de maatschappy verbonden voelde, eenvoudig te verbreken en zich vry te
			 maken: om ‘de wereld integaan’ zooals dit heet. Hieraan dacht hy
			 wel, doch maar 'n oogenblik want hy was te week om het besef te verdragen van
			 de smart zyner betrekkingen... die wel luidruchtig, maar niet zoo byzonder diep
			 zou geweest zyn. Doch dit wist hy niet. Op-eenmaal kwam hem nu in den zin dat-i
			 in z'n lessenaar op 't kantoor allerlei rympjes had verborgen, waarin veel
			 schoons werd gezegd... van háár. Wie deze ‘haar’ was,
			 doet er niet toe. Het is te betwyfelen, of hyzelf hiervan een heldere
			 voorstelling had. Want al droegen z'n ontboezemingen gewoonlyk de kleur der
			 indrukken die Femke hem had meegedeeld, toch dwaalde hy telkens te veel af van
			 dat ééne model, om te kunnen beweren dat hy in die rympjes z'n
			 liefde voor háár schetste. Niemand zou 'n waschmeisje zoeken in
			 't origineel van de wolkerige portretten die hy leverde. 't Wemelde in z'n
			 poëzie van prinselyke diademen, van goddelyke straalkransen, van
			 wereld-overzien, en van de bekende algemeene gelukkigmakery. Ook God was niet
			 vergeten, dit spreekt vanzelf. Het is ieder verzenmaker bekend, hoe makkelyk
			 dit eensylbig woordje zich schikt in elke maat. Kompromitteerend in gewonen zin
			 waren alzoo Wouter's dichtproeven niet. Noch Pompile, noch Wilkens zouden by 't
			 vinden der achtergelaten rymelary, op 't denkbeeld gekomen zyn dat hun
			 weggeloopen jongste bediende in betrekking stond tot 'n dame die men noemen
		  	kon. Hoogstens zou 'n beetje scherpzinnig-
{==168==} {>>pagina-aanduiding<<}
heid  hun de middelen
			 aan-de-hand doen om van Wouter's ongedisciplineerde hartstochtelykheid geen
			 jota te begrypen. Hyzelf echter meende dat-i maar al te duidelyk had lucht
			 gegeven aan z'n gevoel, en in verbeelding zag hy reeds z'n onbescheiden talent
			 misbruikt om al de jonkvrouwen van zyn hart tentoontestellen in de courant.
			 Prinsessen zouden er 't meest onder lyden, want aan hoven is de eer 'n teedere
			 zaak. En ook Julie liep gevaar. In dat ééne gedicht namelyk -
			 koupletten van acht regels met slechts twee rymklanken, denk eens! - had-i zich
			 niet kunnen onthouden, 'n zwevenden engel uittedosschen in 'n zwierig rykleed
			 van bruine taf, en van zoo'n stof was juist het japonnetje dat zy aanhad op den
			 dag toen hy zoo ridderlyk vier stuivers had afgedongen op haar liggenden
			 jachthond! Duidelyker zinspeling op z'n verrukking over haar neerbuigen tot
			 hem, kon wel niet gevat worden in koupletten van acht regels met slechts twee
			 rymen! Ja toch, hy had melding kunnen maken van 't wollen fichuutje dat ze by
			 die gelegenheid om den hals droeg - want ze was op dien merkwaardigen stond 'n
			 beetje verkouden - maar de eischen van rym en maat bewaarden hem genadiglyk
			 voor indiskreete vereeuwiging van deze byzonderheid. Die zwabberende
			 bruin-zyden amazone was waarlyk al verraderlyk genoeg! Zou de oude Dieper by 't
			 ontdekken en beoordeelen zyner rymschatten, de goedheid hebben Pompile
			 aftebrengen van de gevaarlyke gissing dat er verwantschap bestond tusschen die
			 zwevende engel en z'n wederhelft? Och, op zoo'n boekhouder valt niet te
			 rekenen. Gaf-i niet altyd iedereen gelyk? Wouter zag hem z'n pen neerleggen,
			 z'n snuifdoos opnemen, den bekenden stap achterwaarts doen, en dit alles om met
			 vereischten nadruk te verzekeren:
		  
		  - Juist, jongeheer! Ik heb de intieme fictie dat de jongen
			 met dat schimpdicht bedoeld heeft... 
		  - Schimpdicht, Dieper? 't Is geen schimpdicht? Wàs 't dat
			 maar. De kwajongen is verliefd, en wel op... 
		  - Precies, jongeheer! Ik wil maar zeggen, net als u, dat-i zeker
			 niet dien golvenden luchtgeest mevrouw Kopperlith-Huddewitz bedoeld heeft. 'n
			 Mensch moet toch iets bedoelen, niet waar? Zeker, zeker, die engel in 't bruin
			 is de jonge mevrouw! Vindt u 't niet erg... brutaal, jongeheer?
		  
		  Wouter's verbeelding tooverde hem 't kantoor voor, en dwalend door
			 den Hout was-i getuige van de woede, van de minachting, van de
			 vernederingen die 't burgerzielig konklave over hem uitstortte. Wilkens blaette
		  	afkeuring, Eugène brom-
{==169==} {>>pagina-aanduiding<<}
de  z'n: hm! Daar kwam ook de
			 oudeheer aansloffen:
		  
		  - Zieje, Pompile, 't is de schuld van Dieper. Waarom zoo'n deugniet
			 te rekommandeeren?
		  
		  En Dieper beloofde deemoedig dat-i 't nooit weer zou doen.
		  
		  De oude Gerrit? Nu, zyn tusschenspraak schikte nogal.
			 Gelukkig voor Wouter, dat-i eindelyk 'n figuur ontdekte van iets minder
			 afschuwelyken aard, iemand waarmed-i het tooneel dat z'n angst hem voormaalde,
			 wat minder krimineel stoffeeren kon. Gerrit mompelde: ‘wat 'n geseur over
			 die liedjes! Allemaal wind en 'n engelsche notting!’ Lieve
			 Gerrit!
		  
		  Opmerkelyk, niet waar, dat Wouter wel de gaaf had zich zoo
			 nauwkeurig voortespiegelen wat er gebeuren zou, wanneer men na z'n wegblyven
			 z'n archief doorsnuffelde, hy die zich niet in-tyds rekenschap had weten te
			 geven van den zotten toestand waarin iemand geraken moet, die z'n zeer
			 behoorlyk jasje verruilt voor 'n schanslooper van de vreemdste soort, en z'n
			 fonkelnieuw hoedje voor 'n rooden kalen gedeukten tromblon die hem
			 bovendien eenige nummers te groot was? Weinig jongelieden zouden zich in
			 Wouter's geval hebben schuldig gemaakt aan de zotterny die hy begaan had, en
			 toch zou 't onrecht wezen hen daarom voor verstandiger te houden. Voor 't
			 meerendeel hadden ze slechts door onthouding van 't excentrieke, blyk gegeven
			 beneden Wouter's fouten te staan. Kon hy 't helpen dat-i z'n ongewoonheid niet
			 wist te regeeren? Dat er 'n aanhoudende stryd was tusschen de wereld die hy in
			 zich omdroeg en de wereld waarin hy leefde?
		  
		  De manier waarop hy zich gedurende den afgeloopen dag gedragen had
			 kon zonder verkrachting van den zin der uitdrukking, gerangschikt worden onder
			 de rubriek: krankzinnigheid. Wel zeker! De arme dwaas die in den waan verkeert
			 dat z'n beenen van glas zyn, is niet verder van de waarheid dan de dweeper die
			 zonder de wereld te kennen zooals zy inderdaad is, z'n aanraking met
			 haar meent te kunnen regelen naar 't schema dat hy in omgang met
			 zichzelf alleen, samenknutselde. Wouter droomde van engelen... die er niet zyn,
			 en van zielenadel... die niet bestaat. Hy onderging allerlei aandoeningen die
			 aan anderen niet bekend zyn. Het is er ver af dat deze aandoeningen onverdeeld
			 schoon waren, en dat alzoo in alle opzichten de werkelykheid beneden z'n
			 droomeryen zou staan. Integendeel. Onder alle personen, zonder 
{==170==} {>>pagina-aanduiding<<}

			 onderscheid, die hy tot-nog-toe had leeren kennen, was niemand die niet in 't
			 een-of-ander opzicht hem in zedelyke waarde te-boven ging, 't geen reeds
			 hieruit blykt dat geen hunner ooit zich vervoeren liet tot dwaasheden als die
			 welke hem daar zoo wanhopig deden rondzwerven in den Haarlemmer-Hout.
			 Inderdaad, lezer, 't is onzedelyk 'n nieuwen jas te verruilen voor 'n ouden! Ik
			 laat nu de kazuistische finesse waarmee sommigen zotterny willen onderscheiden
			 van slechtheid, stilzwygend in haar onwaarde, zéker is 't dat onze held
			 even beschaamd was over 't verkwanselen van z'n kleeren, als-i over diefstal
			 zou geweest zyn. En, wanneer hy de wereld goed gekend had, zoud-i
			 gróóter schaamte nog gevoeld hebben over z'n dwaasheid dan over
			 eigenlyke misdaad. Deze immers wordt begrepen, omdat ieder deelt in de
			 aandrift die daartoe leiden kan. Met 'n vroom: ‘God zy by ons... wie
			 staat, zie toe!’ bekruist men zich - en hangt den dief op, nu ja - maar
			 men deelt volkomen in de gevoeligheid voor verlokking die den zondaar
			 máákte tot 'n zondaar. Vraag eens aan juffrouw Pieterse en haar
			 vry groot aantal verwanten in geestesarmoed, of ze 't voor mogelyk houden dat
			 zy een der tien geboden zullen overtreden, of zelfs maar 'n artikel uit het
			 Wetboek van Strafrecht? Zy en allen zullen antwoorden: ‘de mensch is
			 zwak! Heer, wees my armen zondaar genadig!’ Heel goed, ik mag lyden dat
			 de Heer het doet. Maar, eilieve, stel haar de mogelykheid voor oogen dat zy 'n
			 splinternieuwen merinossen rok zou weggeven, en in 'n onderrokje ronddolen op
			 den publieken weg... zonder de minste aanroeping van den Heer, zal ze
			 verontwaardigd uitroepen: nooit! En dit is de waarheid. Zóó ver
			 kan de slimste Duivel 't mensch niet brengen, al liet God haar in den steek.
			 Wel schynt alzoo zyn hulp onontbeerlyk om bewaard te blyven voor galg en rad,
			 maar domheden als die van onzen Wouter weet men te vermyden zonder de minste
			 tusschenkomst van den Hemel.
		  
		  En nog 'n opmerking, ditmaal van eenigszins aangenamer aard. Dat
			 Wouter's manier van spekuleeren niet tot welvaart leidt, zal ieder erkennen en
			 goedkeuren. Maar men is te zeer gewoon zich goede uitkomsten voortestellen van
			 het tegendeel. Dit is onjuist. Ik kan den lezer verzekeren dat de kleerenjood
			 die zich zoo handig toonde in zaken, niet eens millionair was toen-i
			 stierf, en dit is 't geval met velen die zich vermeten minachtend neertezien op
			 't eigenaardig gebrek aan praktyk, dat 'n uitvloeisel is van nog onvolkomen
			 dichterlykheid.
		
		
{==171==} {>>pagina-aanduiding<<}

		  1249a.

		  Oppervlakkig zou men meenen dat zy die zich zoo van-ganscher-harte
			 wyden aan 't allerlaagste, dáárin steeds den prys behalen.
			 Gelukkig is dit zoo niet. Verreweg 't grootste deel der maatschappy
			 bestaat uit menschen van allergewoonste neigingen en gaven, en toch slagen zy
			 op hun eigen terrein niet beter dan de enkele die dat gebied slechts nu-en-dan
			 als vreemdeling betreedt.
			  * Er zyn weinig dichters en veel armen,
			 waaruit voortvloeit dat niet uitsluitend 'n hoogere levensopvatting oorzaak is
			 van maatschappelyken schipbreuk. Dat de Don Quichotten slecht afspelen, is
			 waar, maar 't gaat de Sanchoos goddank niet beter!
		
		
		  1250.

		  Wouter verweet zich dat niemand in gelyke maat als hy, de
			 begaafdheid had zich vasttewarren in 'n net van verdrietelykheden. Gelyk de
			 meeste jongelieden die in nood zitten, dacht-i aan zelfmoord. De lezer
			 herinnert zich dat dit meer geschied was. Het leven kwam hem ondragelyk voor,
			 en hy drong zich op, dat-i ditmaal wel degelyk van plan... wezen zou daaraan 'n
			 kordaat einde te maken, als-i maar niet zoo terugschrikte voor 't denkbeeld dat
			 die vervloekte Kopperliths in z'n minneklachten zouden snuffelen. Eerst
			 die verzen vernietigd, dacht hy, en dan sterven! God zou wel begrypen dat-i 't
			 niet kon uithouden in zóó'n wereld! In den hemel was zeker wel
			 deze of gene werkkring die hem paste. Daar zoud-i zich stipt toeleggen op
			 z'n... naastbyliggende plicht! O, waarom had-i dien goeden dokter Holsma
			 veronachtzaamd? En... hoe zou 't zyn als-i zich in z'n tegenwoordigen nood -
			 ei, zonder sterven, alzoo? - tot hèm wendde?
		  
		  Al wat hy zich van die familie herinnerde, kwam hem nu liefelyker
			 voor dan ooit. Die vlugge Sietske! Die waardige moeder! Die ernstige oom
			 Sybrand! En Willem... nu ja, z'n wyzigheid was drukkend, maar kon hy 't helpen
			 dat Wouter geen latyn verstond? Had z'n moeder hem dàt maar laten
			 leeren, meende hy, dan zou alles anders wezen! Hy zou dan nu op weg zyn om
			 dominee te worden, of advokaat, of rechter, of minister... allemaal menschen
			 die 'n behoorlyken jas aanhebben, en precies weten waar ze belanden moeten als
			 't nacht wordt! Dit namelyk wist Wouter nog altyd niet, en 't bezwaarde hem
			 zeer. Maar al was 't dag geweest, waarheen, waarheen? Op die gansche aarde geen
		  	plek waar-i zich ver-
{==172==} {>>pagina-aanduiding<<}
toonen  kon! Zeker, zeker, God zou er genoegen
			 mee nemen, als-i onaangediend en ongeroepen in den hemel kwam.
		  
		  Sterven dus! Heel goed, als-i maar geweten had, hoe? In-weerwil van
			 deze onzekerheid stond z'n voornemen byna vast. Byna! Want het afscheidnemen
			 van z'n plannen, van z'n droombeelden, van z'n toekomst, viel hem zeer
			 moeielyk. En zelfs het verledene, hoe dor en schraal ook, bood hem
			 gezichtspunten aan waarvan hy de oogen niet kon afwenden. Die verschyning in
			 den Schouwburg... die dubbelgangster van Femke... hemel, de rozeknopjes! Ook
			 die immers lagen in z'n lessenaar op 't kantoor, geborgen in z'n zakboek, in 't
			 zakboek dat-i anders altyd op 't hart droeg - schoon 't hem zéér
			 deed, als-i vuile praatjes aanhoorde by 't postkantoor! - maar dat-i nu voor 't
			 eerst had weggesloten om er niet mee bezwaard te zyn op z'n voorgenomen tocht
			 naar ‘buiten.’ Mocht-i aan sterven denken zoolang hy dat pand niet
			 had teruggehaald om het te vrywaren tegen hoon? En nog iets! Was 't niet al te
			 jammer, van deze wereld te scheiden voor-i zeker wist hoeveel prinselyks er
			 stak in Femke, hoeveel van 'n bleekmeisjen in die prinses? Hy begreep niet hoe
			 hy zoo lang zich had kunnen bezighouden met allerlei andere onderwerpen, en
			 vond het onverantwoordelyk zoo'n raadsel onopgelost achtertelaten.
		  
		  Leven dus, leven! Makkelyk gezegd, als-i maar geweten had waar-i
			 slapen zou? En... eten! Z'n sarrende fantazie hield hem 'n monster-boterham van
			 Vrouw Claus voor, en hy begon nu werkelyk zich te verbeelden dat z'n honger
			 onuitstaanbaar was. Stoffelyke behoefte nam de overhand op smart van anderen
			 aard - daar is ze voor! - en hy begon afgunstig te worden op 't lot van
			 Jakob Claesz. Want, meende hy, in zoo'n onbeschaafd Vuurland waren zeker
			 allerlei vruchtboomen, en er groeide niets eetbaars in den
			 Haarlemmer-Hout. Die 
			 Laurens Coster had ook beter gedaan, vygen
			 en ananassen te planten - of al waren 't dan maar burgerlyke appels en peeren
			 geweest! - dan zich bezigtehouden met de uitvinding van die vervelende
			 drukkunst! Wat heeft 'n dolend wildemannetje daaraan? En wat baatte hem nu z'n
			 braaf oppassen by Pennewip? O, die vervloekte beschaving! Hy verlangde naar 'n
			 voorwerp waarop-i z'n woede kon koelen, al ware het, byv. 'n bende Vuurlanders
			 geweest. Dan had-i geweten wat het Noodlot van hem verlangde: stryden en...
			 overwonnen worden, nu ja, en men zou hem opeten, ook. In-godsnaam!
			 Daartegenover immers stond altyd de kans dat 
{==173==} {>>pagina-aanduiding<<}
 hy - onder
			 aanroeping van deze of gene dame: 't was meer gebeurd! - de overwinning
			 behaalde, z'n vyanden tot Christenen maakte, en zichzelf tot koning, juist
			 wat-i wezen wilde. Wie weet of niet Jakob Claesz ook zoo-iets gedaan had, en
			 Wouter besloot dat Vuurland eens te bezoeken zoodra hy te beschikken had over
			 'n vlootje. Dan zoud-i... 
		  
		  Helaas, helaas, wat gekke overleggingen in zyn toestand! Beurtelings
			 woedend en verdrietig, slenterde hy laan-in laan-uit, en wist geen raad.
			 Eindelyk zette hy zich moedeloos onder 'n boom, en viel in slaap. Hy droomde
			 dat-i in nood was en dat Femke hem redde. Toen-i wakker werd, was 't volkomen
			 nacht. Het kostte hem veel moeite zich te bezinnen wat er gebeurd en hoe hy
			 daar gekomen was. Maar helaas, hy voelde zich wel genoodzaakt het gebeurde voor
			 inderdaad geschied te houden, en z'n verdriet weer aanteknoopen waar 't eenige
			 uren geleden was afgebroken door den slaap. Toch was de daartusschen liggende
			 droom te levendig geweest om daarop geen acht te slaan, en by gebrek aan beter
			 dwong hy zich dien optevatten als 'n wenk. Hy besloot dus naar Amsterdam te
			 gaan en zich onder Femke's hoede te stellen. Al zag hy niet in hoe zy hem van
			 dienst wezen kon, 't zou hem reeds verluchten indien hy iemand kon deelgenoot
			 maken van z'n verdriet. En de schaamte die hem pynigde omdat-i haar zoo lang
			 had verwaarloosd.... zeker, dit maakte den stap niet gemakkelyk. Want hy voelde
			 zeer goed dat-i zich haar onwaardig had gemaakt, en kon het denkbeeld niet van
			 zich stooten dat zy dit wist. Ach, mocht hy den dag van vandaag, en dien van
			 gisteren... neen, de vier, vyf laatste maanden kunnen òverleven! Zyn nu
			 verwaarloosd gemoed zou daarby wèlvaren, en Hersilia's parasol ook.
		  
		  Na lang zoeken en dwalen bevond hy zich op den weg dien hy den
			 namiddig van den vorigen dag was langsgekomen in 't achterbakje van de
			 britschka. Reeds toen was-i niet tevreden. En nu! Naar Femke, naar
			 Femke! riep hy, alsof 't meisjen 'n toovergodin was die maar te bevelen had om
			 verandering te brengen in z'n verdrietigen toestand. En ongegrond was Wouters
			 vertrouwen eigenlyk niet, schoon hyzelf daarvan zeker geen reden geven kon.
			 Femke's eenvoudige kalmte - uitvloeisel der harmonie van haar gaven, inborst,
			 ontwikkeling en begeerten - maakten haar inderdaad tot 'n goede raadsvrouw.
			 Zeer vermoeid kwam Wouter tegen den morgenstond by haar huisjen aan. Hier
		  	wachtte hem 'n zon-
{==174==} {>>pagina-aanduiding<<}
derlinge  verrassing... o, die ondeugende
			 Fancy!
		
		
		  1251.

		  De buitenblinden waren gesloten, wat Wouter niet verwonderde daar
			 het nog zeer vroeg was. Maar wel was z'n verbazing groot, toen hy bemerkte dat
			 de deur áánstond. Zou die den geheelen nacht open geweest zyn?
			 Was Vrouw Claus zoo vroeg reeds uitgegaan? Of misschien Femke-zelf? Helaas, zou
			 ze dáár wezen? Moed om 't meisjen optezoeken by de Holsma's,
			 had-i niet. Hy was beschaamd voor die familie, en bovendien, hy durfde de stad
			 niet in, om die gekke jas! Zeer waarschynlyk had juist de afkeer om zich in de
			 straten te vertoonen, hem 't denkbeeld ingegeven hulp of raad by Femke te
			 zoeken, of wel - indien ze hem noch het een noch het ander verschaffen kon,
			 gelyk immers te voorzien was - haar tot vertrouwelinge van z'n kommer te maken,
			 om wat troost. Zeker zoud-i niet tot dit besluit gekomen zyn als 't meisjen in
			 de stad gewoond had, en niet op 'n buitensingel waar ze bereikt worden kon
			 zonder 'n spitsroedengang tusschen de reien van 't straatpubliek. By 't
			 opsporen van de oorzaken onzer handelingen, moeten we niet zelden afdalen tot
			 het nietigste. Wouter wist niet dat er verband was tusschen liefde en stryd, en
			 al ware hy in dit opzicht minder onkundig geweest, dan nog blyft het de vraag
			 of-i lust zou gevoeld hebben zich in z'n allerzonderlingst kostuum te vertoonen
			 aan de uitverkorene van z'n hart. Bovendien, nooit had hyzelf zich rekenschap
			 van z'n verhouding tot Femke gegeven. Nog altyd dobberden z'n aandoeningen op
			 de grens die 't kind overschryden moet om mensch te worden, en 't was meer de
			 ontwakende behoefte aan liefde die hem vervulde, dan de liefde-zelf. Wouter was
			 niet veel meer dan 'n jongen, en wanneer-i met wat meer juistheid z'n
			 standpuntje begrepen had, zoud-i ontheven zyn geweest van 'n groot deel der
			 schaamte over z'n bespottelyke uitrusting. Welbeschouwd kwam 't er nog drommels
			 weinig op aan, hoe hy er uitzag. Maar hy was alweer niet jong genoeg ook, om
			 onbewust de voordeelen van z'n onbeduidendheid te genieten. Hoe dit zy, de nood
			 perste, en hy voelde instinktmatig behoefte aan 't ontmoeten van iets liefs,
			 iets vriendelyks, na al 't leelyke waarmee men hem sedert zoo langen tyd
			 oververzadigd had. Toch wist-i zeer goed dat Femke niet by-machte wezen zou hem
			 z'n kleeren terug te bezorgen, noch de verhouding tot die gevreesde patroons in
			 orde te brengen, noch hem te verzoenen met z'n moeder die woedend wezen zou als
		  	ze te we-
{==175==} {>>pagina-aanduiding<<}
ten  kwam dat-i onfatsoenlyk was geweest, parasols
			 gebroken, en fortuinen met voeten geschopt had. Neen, neen, Femke zou hem niet
			 kunnen helpen! Byna begon hy te wenschen dat-i niet dáár was.
		  
		  Maar Vrouw Claus dan? Evenmin! In-godsnaam, als-i zich dan maar 'n
			 oogenblik in haar huisje mocht neerzetten, haar z'n nood klagen, en... 'n
			 dikken boteram eten. Dàt zou hem de kracht geven om afscheid van 't
			 leven te nemen. Hy wou wel sterven, heel graag zelfs, als-i maar niet zoo'n
			 honger gehad had! Dááraan eerst 'n eind gemaakt, en dan... 
		  
		  Juist wilde hy de deur openstooten en binnengaan, toen z'n aandacht
			 werd getrokken door 'n luid gelach. Het kwam van verre. Over 't bleekveld heen,
			 den weg op, zag Wouter twee gestalten die hem schenen te naderen. Met
			 begeerigheid elk voorwendsel aangrypend om 't gevreesd binnentreden
			 uittestellen, staarde hy zoo scherp mogelyk op de beide personen die in
			 luidruchtig gesprek schenen. Van-lieverlede werden de omtrekken duidelyker. De
			 een scheen 'n jong zeeman, en de ander... myn God, was dat Femke niet? Wouter
			 keek zich blind, en moest telkens de oogen uitwisschen om opnieuw... ze
			 wàs het! En de ander? 't Was wel waarlyk 'n matroos: wie anders draagt
			 zoo'n gelakt-leeren hoed? Van-tyd tot-tyd kaatsten daarop de nog horizontale
			 zonnestralen in schitterend goud af, zoodat Wouter de oogen sluiten moest als
			 ze door dien glans getroffen werden. Maar, ze weer opslaande, kon hy zich niet
			 troosten met onzekerheid. Femke liep daar in den zeer vroegen morgen - byna was
			 't nacht nog - met 'n matroos! Ach, Wouter zou minder tydmeterig-fatsoenlyk met
			 z'n aandoeningen hebben omgegaan, wanneer de begrooting van de heeren Ouwetyd
			 & Kopperlith vyf-en-twintig gulden 's jaars had kunnen dragen aan
			 busrecht!
		
		
		  1252.

		  Die verdoemde Flegeljahre! Jean Paul heeft daarvan 't ergste
			 niet gezegd, het voornaamste niet, het ware niet! Evenals velen meende hy dat
			 ze kort van duur zyn, en dat we maar met 'n voorbygaand kwaaltjen in de
			 geschiedenis van 't individueel mensch-worden te-doen hebben. Met iets als
			 mazelen alzoo, of baard in de keel. By verreweg de meesten is 't zoo niet, by
			 de Maatschappy over 't geheel genomen is 't zoo niet! Mocht de
			 verklaring die ik in zekere noot op den ‘Brief aan Mevr. X’
			 (II, vyfde druk, blz. 11) van dit treurig verschynsel gegeven heb, niet
			 voldoende geacht worden, men kan 
{==176==} {>>pagina-aanduiding<<}
 haar aanvullen met het besef dat
			 er onder onze letterluî zooveel preekers zyn die verlegen zitten om 'n
			 klinkenden tekst. Ontbrekend talent, mangel aan kennis, smaak, ondervinding,
			 studie en styl - alles saamgenomen dus: aan hart - dringt niet die
			 schandelyke onvruchtbaarheid van sommige gemoederen tot spekulatie op
			 schandaal? Wel is 't treurig dat dááraan 't edelste wordt
			 opgeofferd, maar... Publiek laat zich onthalen op zulke versnaperingen. Is 't
			 niet of het droit de boîte de wereld uit is, en of nog altyd de
			 meesten tusschen mal en vroed het voedsel voor verstand en hart opvangen uit de
			 ongewasschen monden van 'n troep straatjongens? Men vergunne den
			 volwassen man zwygend voorby te gaan, en hem niet ten-kwade te duiden
			 dat-i zich gesterkt voelt in z'n hoogmoed.
		  
		  Aan de zeer weinigen die openlyk protesteerden tegen de vuile
			 manier waarop sedert eenigen tyd de afgunst van lettermannen zich openbaart,
			 m'n hartelyke dank. Over 't geheel echter hebben m'n landgenooten zich
			 in bedoelde zaakjes weer zóó gedragen, dat ik niet anders kan dan
			 uit den grond van m'n hart te volharden in de verachting die ik 't Publiek
			 toedraag. 't Is dan ook alleen aan armoede te wyten, dat men nog een regel
			 schrift van my te zien krygt. Waarom men myn geschryf koopt, begryp ik
			 waarachtig niet. Sedert 'n paar jaren nu heb ik me byna uitsluitend
			 beziggehouden met het korrigeeren van herdrukken, en m'n aandoening was
			 één doorgaande verbazing dat m'n uitgever kans ziet m'n werken te
			 plaatsen by 'n Publiek waarvan ik de eer heb zoo hemelsbreed te verschillen in
			 levensopvatting en plichtbesef, in eergevoel en zedelykheid, in oordeel en in
			 smaak. Ik sta naar m'n vermogen 't goede voor, en m'n arbeid moest dus 't
			 drukloon niet waard zyn in 'n land dat tegen Havelaar party trok en trekt voor
			 'n troep schelmen. Toch wordt nog altyd m'n werk gekocht, naar me blykt. Van
			 velerlei zyden zelfs dringt men op 't voortzetten daarvan aan, en daar ik nu
			 slechts de keus heb tusschen sterven en sprookjes-vertellen, sprookjes die toch
			 niet begrepen worden... welaan, ik zal voortgaan. En tevens zal ik nu-en-dan me
			 trachten te onthouden van 't uiten myner persoonlyke indrukken, geenszins omdat
			 ik dit aan m'n lezers zou verplicht zyn, of liever aan verreweg 't grootste
			 deel daarvan - de Natie heeft verplichting aan my, en voldoet er niet
			 aan! - maar och, waartoe dient het? En daar men toch niet lezen kan, en
			 voortdurend als klacht zou opnemen wat aanklacht is... 
		  
{==177==} {>>pagina-aanduiding<<}
 
		  Bovendien, sedert jaren heb ik my alle bedenkbare moeite gegeven m'n
			 verhouding tot ons volk duidelyk te maken, en gedurig blykt me dat het den
			 eersten den gemeensten kwajongen ongestraft blyft vrystaan my te behandelen
			 alsof ik een van z'n straatkarnuiten was. Ongestraft, of byna. Nogeens m'n dank
			 aan de weinigen die protesteerden, en den moed hadden zich bloottestellen aan
			 den drek van den edelen 
			 Schmoel. Hun daad is te loffelyker
			 naarmate zy meer alleen stonden, en me dunkt dat zy 'n gelyk oordeel als 't
			 myne moeten vellen over 'n Publiek dat de Schmoels niet aan de deur zet.
		  
		  Ik herhaal uitdrukkelyk dat ik de Woutergeschiedenis - of wat
			 er dan verder volgen mag - alleen voortzet uit armoed. Straks is de maand om,
			 en ik mocht eens op-straat gezet worden als ik niet door wat spoedig dit vel op
			 de post te brengen, nog even by-tyds zorgde voor huishuur. Dit ter
			 verantwoording tegenover de weinigen die me vragen of ik me niet schaam in
			 voortdurende aanraking te blyven met 'n Publiek dat waarachtig beter deed by 'n
			 heel ànder soort van voorgangers zich van zielevoedsel te voorzien! Wel
			 zeker, ik schaam me, maar... die huishuur! Bovendien, ik zal my geweld aandoen
			 en me trachten optedringen dat ik slechts de weinigen onder m'n gehoor heb, die
			 by wat meer ontwikkeling van verstand en hart, blyk gaven de kunst van
			 lezen te verstaan. Wanneer die kunst wat algemeener was, zouden
			 de heeren Schmoel & Co. groote moeite hebben 'n uitgever te vinden, en dan
			 had ik geen uitgever noodig. Sedert lang zou men dan de infamie begrepen
			 hebben van 't vonnis dat Chresos veroordeelt ‘tot de kosten van 't
			 proces, en de luit.’
		
		
		  1253.

		  Femke liep daar in den zeer vroegen morgen, naar Wouters meening,
			 met 'n matroos! Een oogenblik lang vlood alle herinnering aan 't gebeurde en
			 aan de oorzaken die hem daar brachten, op den achtergrond, om slechts plaats te
			 maken voor yverzucht, vreeselyke yverzucht. De arme jongen had 'n gevoel alsof
			 hem 'n gloeiende dolk in 't hart werd gestoken. Z'n knieën knikten, en als
			 wezenloos viel hy tegen den post van de deur aan. Maar jalouzie is de minst
			 kleinzeerige van alle kwalen: ze houdt van pyn. Wouter sloeg geen oog af van 't
			 schouwspel dat hem zoo wondde en hoe langer hoe smartelyker aandeed, want de
			 blykbare vertrouwelykheid tusschen de beide jongelieden was groot. Gedurende
			 hun wandeling gaven ze elkander de hand, of liever 't scheen 
{==178==} {>>pagina-aanduiding<<}
 dat
			 ze hun pinken ineenhaakten. Dit kon worden opgemaakt uit 'n eigenaardig
			 gelykmatig slingeren van den linkerarm der persoon die rechts liep, en van den
			 rechterarm der andere. Het gesprek was luidruchtig en zelfs van sarrende
			 vroolykheid. Vooral het meisje joelde en schaterde, en hierdoor voelde Wouter
			 zich als vernietigd. Het baatte niet of-i zich al vóórzei dat ze
			 hem niets schuldig was, dat hy geen recht op haar had, en dat ze... god in den
			 hemel, moest het nog erger worden? Daar liet zy de hand van den jongeling los,
			 en viel hem om den hals, en 't duurde wel 'n eeuw, vond Wouter, of 'n uur, of
			 zoo-iets, maar 'n zéér langen tyd in allen geval. In al de romans
			 die hy gelezen had, werd de aandoening die hy onderging omschreven met de
			 woorden: ‘onze held stierf duizend dooden’ maar hy had waarlyk geen
			 afgezaagde boekenfraze noodig om te voelen wat-i leed. Na de omhelzing hervatte
			 het dartele paar de wandeling op den weg, en naderde, telkens omkeerend, nu en
			 dan het huisje, waarop dan ook eenige malen door 't meisje gewezen werd alsof
			 ze daarover iets aan haar vrindje te vertellen had. Wouter spande zich in om
			 iets van hun gesprek te verstaan, maar 't lukte niet. Als om hem 't begrypen
			 onmogelyk te maken, keerden zy zich telkens om als-i juist op 't punt meende te
			 zyn eenig gevolg verzekerd te zien aan z'n onbescheidenheid, en dan slenterden
			 ze weer den weg naar de Aschpoort op. De arme jongen meende te droomen, want
			 zelfs 't niet verstaan van wat er gezegd werd, bracht het zyne tot z'n
			 verbazing by. Telkens meende hy eenige klanken duidelyk genoeg te hebben
			 opgevangen om te begrypen wat-i hoorde, en toch wou dit maar niet het geval
			 worden. Hy wreef zich de ooren alsof daarover 'n vlies gespannen was, doch
			 zonder baat. En, wanneer 't paartje weer wat verder-af was, hoorde hy slechts
			 't geschater. Er ontbrak maar aan dat ze daar gingen dansen op den publieken
			 weg. Waarachtig, 't scheelde niet veel! Het uitgelaten meisje pakte 'n paar
			 malen den jonkman, die iets bedaarder bleek dan zy, by den arm, en zwaaide hem
			 om zich heen. Daarop volgde dan weer luid gejuich en gesnap... er was geen eind
			 aan! Ja toch, eindelyk bleven ze staan en schenen afscheid te nemen. Er werd
			 hartelyk gekust, de jongeling verwyderde zich, en 't meisje sloeg met bedaarder
			 tred den weg naar 't huisjen in. Eens nog stond ze stil, wuifde met 'n doek, en
			 ontving haar groet behoorlyk van 't zeemannetje terug, die driemaal met z'n
			 hoed zwaaide. Voor evenwel 't meisje genoeg genaderd was om Wouter met kennis
			 te zien, liep deze woedend heen, en wou... en zou... ja, wat? 
{==179==} {>>pagina-aanduiding<<}
 Na
			 eenig heen-en-weer zwerven, waarby hem z'n onbehagelyke kleeding zeer ergerde,
			 vooral omdat het getal der voorbygangers aangroeide, niet zonder verdriet ook
			 over den honger dien-i zich toedichtte om 'n afleider te hebben van z'n
			 velerlei wanhopen... kortom, 'n half uur daarna stond-i weer voor 't huisje van
			 Vrouw Claus, en ditmaal trad hy binnen. De tafel droeg toebereidselen tot 'n
			 flink ontbyt - goddank! - maar hy zag niemand. Uit het kamertje waar-i eens zoo
			 heerlyk geslapen had, klonk 'n stem - 'n lieve heldere jonk-vrouwelyke stem
			 toch! - die hem begroette met 'n soldatesk: werda! Wouter antwoordde
			 niet, of byna niet, want het onnoozele ‘ik’ dat-i zeer verwonderd
			 uitpiepte, mag geen naam hebben. Hoe drommel kon-i voorbereid wezen op zoo'n
			 militaire ontvangst? Gelukkig dat zich hierop Vrouw Claus vertoonde, die hem
			 wat burgerlyker toesprak.
		  
		  - Zoo, jongeheer, ben jy daar? Heel goed! Waarom bleef je zoo lang
			 weg? Onze Fem heeft wel honderdmaal naar je gevraagd. Ga zitten... ik kleed me,
			 zooals je ziet, en kom terstond weer by je.
		  
		  Ze trad haar kamer weer in, en Wouter hoorde haar zeggen: ‘dat
			 is nou 't jongetje van 't paard, weetje?’ Hierop volgde iets als
			 teruggehouden lachen, en daarop 'n doodelyke stilte. Wouter wist alweer niet
			 hoe hy 't had. Na eenig wachten waagde hy 't even in de kamer te gluren,
			 waaruit men hem zoo geheimzinnig had toegeroepen. Vrouw Claus, dacht-i, zou nu
			 toch wel met haar toilet gereed zyn. Nu, dit was zoo, maar in de kamer was
			 niemand. Moeder en dochter waren zeker op 't erf by de bekende pomp. Een
			 oogenblik daarna keerde Vrouw Claus terug, en noodigde op haar gewone
			 vriendelyke manier Wouter op 't ontbyt.
		  
		  - Asjeblieft, juffrouw. Maar wil u me asjeblieft zeggen waarom Femke
			 niet komt?
		  - Fem? Jawel, o jawel, die zal wel komen. Of misschien komt ze niet,
			 want ze staat te wasschen. Zoo zal ik nu maar zeggen, weetje? Weetje wat jy
			 doet? Eet 'n boteram, jongen, en hier is koffi. En zeg me nu eens gauw hoe 't
			 met je moeder gaat? Die is immers ziek geweest? Ja, 'n mensch kan gauw wat
			 krygen... neem er wat kaas op.
		  - M'n moeder is heel wel, maar... 
		  - En jy? Heb Je geen pyn meer? Van je val, meen ik. Och... neen,
			 neen, neen, ik weet al! Je hebt immers nooit op 'n paard gezeten. Hoe kan ik
			 ook zoo mal vragen, maar 
{==180==} {>>pagina-aanduiding<<}
 je moet altyd denken, 'n mensch z'n
			 hoofd loopt wel 'reis om. En is je moeder weer heelemaal in orde. Wel, dat's
			 best. Als ze nu maar oppast niet weer ziek te worden. Was 't koorts, of wat was
			 het?
		  - M'n moeder is heel wel, juffrouw, maar ikzelf ben 'n beetje...
			 
		  - Ben jy ziek? Wat mankeert je? Maar... gut, jongen, wat heb je daar
			 'n gekke jas aan je lyf. Hoe kom je daaraan?
		  - Ja, dat komt... dat is... ik moet... ik wilde... 
		  
		  Wouter stotterde. Vrouw Claus greep hem by den arm, trok hem van z'n
			 stoel, en draaide hem in de rondte, om hem op haar gemak van alle kanten te
			 bekyken.
		  
		  - Ajakkes, jongen, wat schikt jou moeder je raar op! Je lykt wel 'n
			 sjouwerman, neen... ik weet niet wat je wel lykt! Je broekie is netjes, dat
			 moet ik zeggen, en je boordjes zitten redelyk, maar die jas! En wat zit je vol
			 stof. Waar heb je gezeten, jongen? Waar ben je geweest?
		  
		  Toen de goede vrouw zich bukte om 't stof van z'n schoenen te slaan,
			 kreeg ze tot overmaat van ergernis, Wouter's hoed in 't oog, dien-i by 't
			 plaatsnemen had verstopt onder z'n stoel.
		  
		  - Heeremensch, wat 'n hoed! Ik geloof dat je mal bent, jongen! En,
			 nu ik je wel bezie, je gezicht staat ook niet best! Och, och, vroeger was je
			 zoo'n lief jongetje, en op dat paard... o neen, op 'n paard heb je nooit
			 gezeten, maar toch, je zag 'r vroeger aardig uit. En nu? 't Is 'n ware schand
			 zooals je moeder je toetakelt!
		  - Moeder kan 't waarlyk niet helpen! Ik zal u alles vertellen,
			 juffrouw.
		  - Wàt? Kan je moeder niet helpen, dat jy voor spot loopt? Ik
			 zeg je dat het schande-n-is, 'n ware schande, ja... 'n schandaal! Hoor eens, ik
			 ben maar 'n waschvrouw, en dat wil ik blyven ook, al zouden ze... nu, dit gaat
			 jou niet aan, maar ik verzeker je dat ik me schamen zou, schamen, ja...
			 schamen, hoorje!
		  - M'n moeder weet het niet... 
		  - Weet je moeder niet wat je-n-aan je lyf draagt, jongen? Waar is ze
			 dan moeder voor?
		  - Neen, juffrouw, maar... 
		  - Zeg jy maar Vrouw Claus. Ik ben geen juffrouw, en wil 't niet
			 wezen.
		  - Och, Vrouw Claus, m'n moeder weet er niets van. Ik 
{==181==} {>>pagina-aanduiding<<}

			 kom van Haarlem, en... 
		  - Van Haarlem? Wat deed je dáár? En moet je 'r daarom
			 zoo verpieterd uitzien? Als Fem hier was, zou ze... 
		  - Is ze dan niet hier, vroeg Wouter haastig, is Femke
			 niet hier? En ik heb 'r gezien!
		  
		  De beurt om verlegen te worden, was aan Vrouw Claus. Ze antwoordde
			 met 'n zonderling gerekt ‘ja’ dat heel best kon gelden voor 'n
			 ontkenning.
		  
		  - Nu ja, Fem is wel hier, maar... toch, neen, ze is hier eigenlyk
			 niet. Je moet denken, ze is dikwyls uit, en by m'n nicht op den
			 Kolveniersburgwal ook, en ze brengt waschgoed weg... och, ze heeft
			 allerlei te doen, en... weetje wat jy doet, jongen? Eet jy nog 'n boteram of
			 twee, want als je heel van Haarlem komt... onze Fem is aan de wasch, weetje, en
			 als ze gehinderd wordt in haar werk... jeesis-maria, wat lieg ik!
		  
		  Met dezen kreet op de lippen stoof Vrouw Claus de kamer uit, en 't
			 achtervertrekjen in. Het scheen wel dat ook zy wat te verbergen had, want
			 Wouter bemerkte tot z'n verbazing dat zy de deur achter zich sloot, alsof ze
			 bevreesd was dat-i haar volgen zou. Een oogenblik lang meende hy 'n onderdrukt
			 lachen te hooren, maar weldra werd het in de kamer naast hem volkomen stil.
			 Zeker was Vrouw Claus op haar erfje by de pomp gegaan, om daar aan Femke te
			 vertellen hoe bespottelyk hy was opgetooid. Hy begon zich optedringen dat de in
			 't oog vallend zonderlinge houding der moeder, in-verband stond met dat al te
			 vroegtydig bezoek van den matroos. Zeker giste Vrouw Claus dat hy daarvan iets
			 bemerkt had, en ze wist niet hoe ze dat voor de eer van haar huisje zou
			 goedpraten. Zoo wàs het! Weinige maanden geleden nog, zou Wouter zeker
			 niet op zulke gedachten gekomen zyn. Maar z'n wereldwysheid was aan 't groeien,
			 en wel als naar gewoonte den verkeerden kant uit. Wat de kans op juist-raden
			 aangaat, had-i beter gedaan zich te houden aan z'n kinderlykheid, want de
			 wysheid van deze wereld is dwaasheid by Fancy.
		  
		  Wouter bleef niet zeer lang met z'n boterammen alleen. De buitendeur
			 werd opengestoten, en een man die blykbaar zoo-even was komen aanryden met 'n
			 handkar waarop 'n koffer geplaatst was, vroeg of-i hier te-recht was by Vrouw
			 Claus? Er bleek dat deze 't voertuig had zien aankomen, en tevens dat zy de
			 bestemming daarvan kende, want voor nog Wouter tyd had gehad iets te vernemen
			 van de herkomst 
{==182==} {>>pagina-aanduiding<<}
 - sommigen beweren dat-i grooten lust had er naar
			 te vragen - kwam de goede oude vrouw haastig aanloopen. Ze stuwde Wouter op-zy,
			 toen-i met z'n gewone dienstvaardigheid behulpzaam wezen wou in 't afladen, en
			 droeg met den kruier 't vry zware voorwerp dat haar gebracht werd, het huisjen
			 in, en met één vaart naar de achterkamer door. Indien 't haar
			 plan was, den naam des afzenders voor Wouter geheim te houden - en zoo scheen
			 't wel - liep ze gevaar hierin te worden teleurgesteld door den kruier die op
			 haar vraag naar 't bedrag van 't voerloon, ten antwoord gaf dat de vracht
			 voldaan was door de heeren... sakkerloot, Wouter verstond den naam niet! Na 't
			 vertrek van den man met de handkar voelde hy zich verlegen omdat hem maar al te
			 duidelyk gebleken was dat er iets voor hem verborgen werd. Hy wilde dus niets
			 liever dan vertrekken, maar werd weerhouden door Vrouw Claus die hem op-nieuw
			 'n stoel aanwees.
		  
		  - Ze zegt... ik wil maar zeggen dat ik nu graag eens precies weten
			 wou waarom je 'r zoo mal uitziet, en wat je toch in 'sheeremenschen-naam te
			 Haarlem hebt uitgevoerd? Zeg, jongen, wat deed je teHaarlem, en
			 waarom heb je zoo'n schandaligen hoed op? En die jas? Vertel me nu eens alles
			 precies, net of ik je moeder was. Want ze wil alles weten... 
		  - Femke? vroeg Wouter.
		  - Ja, neen, nu ja... Femken ook, dat kan je denken. Heeremensch, wat
			 verveelt me dat liegen... ah!
		  
		  Deze uitroep gold pater Jansen, die z'n goedig gezicht aan de deur
			 vertoonde. Wouter zag hem met groot genoegen. Er was in dat bejaard kind iets
			 vredigs, iets verzoenends, dat weldadig werken moest op 'n ontstemd gemoed.
		  
		  - Wel, dat 's goed, pater! Ga zitten, en eet 'n stuk. Heb je-n-'n
			 zieke-n-in de buurt.
		  - Dat ook. Maar ik kom 'ns hooren of ze 't gedaan heeft?
		  - Ja zeker! Maar... dat jongetje weet er niets van. We praten er dus
			 maar niet over voor-i weg is.
		  
		  Natuurlyk alweer wilde Wouter, zich hoorende uitmaken voor zoo
			 storend, z'n bezoek afbreken. Maar Vrouw Claus liet het niet toe.
		  
		  - Neen, mannetje, jy blyft nog wat. Net goed dat pater 't hoort wat
			 je hebt uitgevoerd. Kyk 't kind er 'ns disselaat uitzien, pater!
		  
		  De goede pastoor bekeek Wouter van onder tot boven, maar
			 
{==183==} {>>pagina-aanduiding<<}
 hy was nu juist de rechte man niet om de snit van 'n jas te
			 beoordeelen, en toonde dus minder verontwaardiging dan volgens Vrouw Claus
			 behoorlyk zou geweest zyn.
		  
		  - Nu, pater, jy weet dat zoo niet, maar hy is 'n fatsoenlyk mans
			 kind, en ziet er uit als 'n schooier uit de polders. En hy is te Haarlem
			 geweest zonder dat z'n moeder er van weet. Maar vertel dan toch, jongen, wat je
			 gedaan hebt! Wel ja, niet waar, dan weet pater 't ook!
		  
		  Wouter begon z'n relaas hakkelend en verward, en sprak nog veel
			 slechter dan over 't algemeen de hollandsche gewoonte is, 'n fout die
			 vergeeflyk voorkomt omdat ze in zekeren zin 't gevolg is van den rykdom der
			 taal. Och, niet dáárop kon zich de jongen ter verschooning van
			 z'n gebrabbel beroepen. Behalve de schaamte die hem beheerschte, hinderde hem
			 zekere onzekerheid omtrent het bevattingsvermogen van z'n hoorders, 'n twyfel
			 die Demosthenessen en Ciceroos zou stom gemaakt hebben. Hierdoor werd hy vooral
			 belemmerd wanneer-i ter verklaring van z'n vreemd gedrag, oorzaken wou
			 uitleggen die hemzelf niet zeer duidelyk waren. 't Is waar ook, waaròm
			 toch voelde hy zich zoo ontevreden, zoo alleen, zoo weinig ‘thuis’
			 in 't wereldje dat hem omgaf? De wrevel in byzondere gevallen - over de
			 minachting, byv. waarmee de opgeblazen Hersilia hem behandeld had - was
			 gemakkelyker te verklaren, en dit deed-i dan ook zoo goed hy kon.
		  
		  - Als 't kind van de kerk was, zou ik zeggen datje hem eens
			 onderhanden moest nemen, zei Vrouw Claus tot den pater. En, zieje, 't is niet
			 om 't verkwanselen van z'n kleeren alleen, en ook niet om dien perresol, maar
			 z'n gezicht bevalt me-n-ook niet. Zeg jyzelf nu eens, pater, of-i er niet
			 verpieterd uitziet? Nu, we zullen zien wat er aan te doen is.
		  
		  Dit gezegd hebbende, stond zy op en begaf zich naar 't
			 achterkamertje, alsof daar de geneesmiddelen voor Wouter's kwalen moesten
			 gezocht worden. En dit bleek eenige minuten later werkelyk 't geval te zyn.
		  
		  - Hoor eens, jongeheer, zei pater Jansen, wil je weten hoe ik over
			 de zaak denk? Ik vind dat je je kleeren moest zien weerom te krygen. Zie je
			 kans, 't huis van dien man terugtevinden?
		  
		  Wouter vertoonde het adreskaartje van den menschenvriend
			 
{==184==} {>>pagina-aanduiding<<}
 die hem zoo edelmoedig behulpzaam geweest was in 't uit- en
			 aankleeden. Hy maakte de opmerking dat er tot het lossen van de verkochte
			 stukken geld noodig wezen zou, véél geld, en dat juist dit
			 bezwaar... 
		  
		  - Geld heb ik ook niet veel, zei de goede man, maar als je wat
			 wachten kan, zal ik er om schryven naar Vucht, aan m'n broer die daar smid is,
			 en 't gaat 'm goed. En 'n herberg houdt-i ook, en zondags wordt er by hem
			 gedanst... nou! Na kerktyd, weetje? Dàt moet je zien, vooral als 't
			 kermis is. Een pret... je leven zoo niet!
		  
		  De zedepreeken van pater Jansen waren ligt te verteeren, gelyk men
			 ziet. Of liever, 't waren geen preeken, en misschien zelfs was z'n taal
			 onzedelyk. Want de man sprak van dansen, pret en kermishouden zonder afschuw,
			 'n byzonderheid waarin scherpzinnige lezers een der oorzaken zullen ontdekken,
			 waarom de goede pater nooit lid van 'n gemeenteraad geworden is. In zulke
			 kollegien heeft men leden van eigenaardige bravigheid noodig.
			  * Och, Jansen was zoo braaf niet! Hy preekte niet, en sprak
			 niet over zedelykhedens. Ternauwernood roerde hy zulke dingen aan, als 't zyn
			 beurt was alleen te praten in de kerk, wat hem moeielyk genoeg viel, omdat hy
			 er volstrekt geen slag van had zich aantestellen alsof-i beter was en meer wist
			 dan 'n ander. Voor schryver zou hy in 't geheel niet gedeugd hebben. Hy was
			 goed in den uitgestrektsten zin van 't woord, tenzy men het toekennen
			 van deze hoedanigheid beperke tot de personen die in zichzelf iets kwaads te
			 bestryden hadden en overwinnaars bleven in dien stryd. Dit kon nu eenmaal met
			 pater Jansen 't geval niet wezen omdat hy niet wist wat kwaad was. Toch, of
			 juist daarom misschien, wekte z'n voorkomen, z'n manier van spreken en vooral,
			 waar 't noodig was, z'n handelwys, in zeer hooge maat tot deugd op. Maar ook
			 dit was hemzelf geheel onbewust, 'n onkunde die hem bewaarde voor de
			 nederigheid waarop hy in dat geval zich misschien zou hebben toegelegd, en die
			 z'n overigens zoo volkomen ongekunsteld karakter zou ontsierd hebben.
		  
		  Hy verhaalde nog een-en-ander van z'n dorp, en Wouter die behoefte
			 voelde aan afleiding, luisterde met meer belangstelling dan de zaakjes die
			 pater Jansen meedeelde, waard waren. Het was de gemoedelyke, zachte,
			 onhartstochtelyke toon die hem goeddeed, en telkens betrapte hy zich op
		  	de ver-
{==185==} {>>pagina-aanduiding<<}
zuchting:  ‘och, was ik maar te Vucht by
			 dien smid!’ De herberg en 't dansen hoefden er niet eens by om naar zoo'n
			 heerlyk land te verlangen.
		  
		  - Je moet 'm zien staan in z'n travalje, zei de pastoor. Klik, klak,
			 bim, boem, de vonken vliegen rechts en links! En z'n mouwen opgestroopt tot den
			 schouder toe, want je begrypt, zoo'n smid werkt in z'n hemdsmouwen.
		  
		  Wouter voelde neiging z'n pronkjas uittetrekken, en aan 't smeden te
			 gaan. Wat zoo'n smid toch 'n gelukkig mensch is, en hy... 
		  
		  - Och, m'nheer, ik zit zoo verlegen! Ik durf waarlyk niet thuis
			 komen met dit vervloekte ding aan m'n lyf.
		  - O, we moeten niet vloeken. Zoo'n jas heeft er geen weet van of-i
			 mooi of leelyk is, moet je denken. Ja, de man zal zeker veel geld willen
			 hebben, want van z'n winst moet-i leven, zieje, en zulke menschen hebben altyd
			 groote huishoudens. Heb je misschien kennis aan 'n horlogemaker?
		  - Neen, stamelde Wouter.
		  - Misschien weet Vrouw Claus wel waar we wezen moeten, zei de pater,
			 terwyl-i 'n ouwerwetsch zilveren horloge uithaalde. Maar 't is niet best van
			 loop... als we maar wisten wie 't koopen wou! Waarom huilje?
		  
		  Inderdaad, de tranen liepen Wouter over de wangen.
		  
		  - O neen, neen, dàt niet, m'nheer, dat kan niet!
		  - Ik zal er weinig weet van hebben, want dikwyls staat-i stil. 't Is
			 heel lastig, 'n horloge dat niet goed gaat, maar 't is van m'n vader, en
			 daarom... och, ik hecht er niemendal aan, want ik heb genoeg andere dingen van
			 hem, die ik bewaar als goud, dat begryp je wel! Als je-n-'ns by me komt, zal je
			 't zien. 't Briefje van z'n eerste kommunie hangt boven den schoorsteen. Hy was
			 ook 'n smid, en nog veel sterker dan m'n broer... zooals ze zeggen, want gekend
			 heb ik den man niet, omdat ik pas 'n jaar oud was toen-i stierf. Als we nu maar
			 iemand wisten die 't koopen wou!
		  
		  De goede man woog 't horloge op de hand.
		  
		  - Dat zal niet gebeuren, pater, riep Vrouw Claus, die weer
			 binnentredend, de laatste woorden verstaan, en terstond begrepen had wat er mee
			 bedoeld werd. Dàt zal niet gebeuren, en 't is niet noodig ook, ging ze
			 voort, 'n papiertje waarin geld gewikkeld scheen, omhoog houdende. Ik heb hier
			 
{==186==} {>>pagina-aanduiding<<}
 andere hulp, maar al was dat zoo niet, dan zou ikzelf nog wel
			 raad weten voor 'n dukaton of tien. Hoor eens, jongeheer, kyk me-n-eens goed
			 aan... ja, pater, 't moet er nu maar uit, ze zegt het zelf, en dat gedraai en
			 gemaal verveelt me danig. Zeg, jongen, kan je zwygen?
		  - Ja, zei Wouter, en hy sprak de waarheid.
		  - Nu dan, Fem is niet hier, en 't meiske dat je zeker gezien hebt op
			 den weg... ja, aan je oogen zie ik dat je 'r gezien hebt... 
		  
		  't Is waar dat Wouter 'n eigenaardig gezicht zette by 't ontwaren
			 van wat kans op opheldering over de vreemde vertooning van dien ochtend.
		  
		  ...ja, ja, ik begryp heel goed dat je 'r naar gekeken hebt! Nu, dat
			 was onze Fem niet, jongen! Dat is, om 't nu maar zoo eens uittedrukken, 'n
			 juffer die - hoe zal ik zeggen, pater? Want de pater weet er van, dat begryp je
			 wel, anders deed ik 't niet! - dat is 'n juffer die van staat veranderen
			 wil.
		  
		  - Prinses Erika, riep Wouter, prinses Erika die komt ruilen! O God,
			 o God, ik wist het wel!
		  - Hè? Hoe kon jy dat weten, jongen? Wat weetje? Niks!
		  - Prinses Erika! Heeft ze niet naar me gevraagd? O, zeg, of ze niet
			 naar me gevraagd heeft?
		  - 't Is 'n juffer die van staat verandert, zeg ik je, en die by my
			 't wasschen leeren wil. Maar ze wil 't niet weten voor de menschen en voor 'r
			 familie, en daarom laat ze je verzoeken, nooit 'n woord over haar te spreken.
			 Ze zei me dat je woord houden zou als je 't beloofde. Je schynt iets met 'r
			 gehad te hebben... 
		  - Ja, o ja, riep Wouter.
		  - Men moet altyd z'n woord houden, zei pater Jansen.
		  - Dus je belooft het? vroeg Vrouw Claus.
		  - Ja, by God! riep Wouter.
		  - Je hoeft er niet op te zweren, mannetje, vermaande de pater, die
			 als 'n eed opnam wat in Wouters mond slechts 'n romanfraze was, al meende hy 't
			 dan even goed alsof-i eenvoudig ‘ja’ gezegd had. Hy 'n dame
			 verraden, en háár nogal!
		  
		  - Nu, goed dan, vervolgde Vrouw Claus, ik heb haar verteld wat je op
			 die buitenplaats en te Haarlem hebt uitgevoerd, en ze zegt dat er geen kwaad by
			 is, als je nu maar precies doet wat ik je zeggen zal.
{==187==} {>>pagina-aanduiding<<}
 
		  - O, alles, alles!
		  - Kyk, hier is geld voor je kleertjes - steek je horloge gerust weer
			 in je zak, pater - maar ze zegt dat het eerst gewisseld moet worden. Gut,
			 pater, als de jongen 't nu maar niet weer verdoet!
		  - Je moet het vooral niet verdoen, jongeheer. Ik ken die munt wel.
			 We hebben er eens precies zoo een in 't zakje gehad... verleden, weetje, toen
			 er zooveel vreemde heeren in de stad waren.
		  
		  't Waren gouden friedrichs, en wel vyf in getal. Vrouw Claus
			 zei dat het meisje meer had willen geven, maar dat ze haar hiervan had
			 teruggehouden uit vrees voor 't ‘verdoen.’ Die glinsterende stukken
			 herinnerden Wouter aan de gemakkelykheid waarmee de schipper met den bonten
			 muts zich gezag had weten te verschaffen in die kroeg op de Botermarkt. Er ging
			 hem 'n lichtjen op, waarvan-i gebruik maakte om 'n schrede voorwaarts te doen
			 op 't gebied van munt- en menschenkennis. Maar tyd om zich te verdiepen in de
			 aandoeningen van dien vreeselyken en toch zoo heerlyken nacht, had-i niet.
			 ‘Ze noemde my broeder... ’ begon hy te mymeren toen Vrouw Claus z'n
			 gedachten afbrak, al had het er dan wel iets van alsof zy ze voortzette, want
			 ook zy sprak van 'n broeder, schoon men erkennen moest dat het woord in haar
			 mond wat minder voornaam en boekerig klonk.
		  
		  - Haar broer was van-ochtend hier, pater, voor dag en dauw al. Hy
			 kwam om afscheid van haar te nemen, want hy wil de wereld in. Een jongen om te
			 stelen, als melk en bloed... 
		  
		  Op-eens zag ze Wouter nadenkend aan, alsof z'n trekken haar byzonder
			 belang inboezemden.
		  
		  - Ja, gut, jy zag er vroeger ook lief uit, maar nu niet meer, als ik
			 je nu eens de gulle waarheid zeggen zal. 't Was misschien voor jou ook wel
			 'reis goed als je 't zeegat uitging - want, pater, hy wil naar zee... haar
			 broer, meen ik - je ziet erg bleek, jongen, wat zeg jy, pater? Zoo'n kind
			 versagrineert en verpietert zoo in stad. Neef Holsma zei 't ook. Maar nu dat
			 geld, weetje waar 't gewisseld worden kan? En zal je 't niet verdoen?
		  - Neen, juffrouw, zeker niet! Maar... 
		  - 't Is waar ook, je durft met die malle plunje de stad niet in. Dat
			 zal toch moeten! En heel naar Haarlem dan, hoe zou je dàt maken?
{==188==} {>>pagina-aanduiding<<}
 
		  - Als ik van dienst wezen kan, zei pater Jansen.
		  - Wel, pater, als je met den jongen meeging?
		  - Dat wil ik wel doen, antwoordde de goede man, als we maar weten
			 waar we wezen moeten.
		  
		  Wouter voelde zich groots dat-i eens eindelyk in één
			 ding zich diligent toonen kon, en haalde met zekeren triumf weer 't
			 adreskaartje voor den dag. Pater Jansen verzekerde dat de zaak nu heel makkelyk
			 kon geschikt worden, en er werd afgesproken dat Wouter hem naar z'n woning
			 vergezellen zou om daar te wachten tot het geld gewisseld was. Dan zouden ze
			 tezamen naar Haarlem gaan.
		  
		  - Ja, maar dan je moeder nog, en die heeren van de buitenplaats? Ze
			 heeft gezegd... wacht even, pater. Ik denk dat ze nu wel klaar wezen zal, want
			 ze wou 'n brief schryven.
		  
		  Inderdaad, de juffer die van staat veranderen wou, was aan 't
			 schryven geweest. Althans Vrouw Claus die zich 'n oogenblik naar 't
			 achterkamertje verwyderd had, kwam met 'n briefjen in de hand terug.
		  
		  - Ze zegt dat je dit bezorgen moet als je van Haarlem terugkomt,
			 maar eerst moet je by Neef Holsma gaan, en hem alles precies vertellen. En nu,
			 gaat heen, allebei. Ik heb 'n drukte, je leven zoo niet! En dat vreemde kind...
			 lief en goed is ze, dat moet ik zeggen. Maar, zieje, ze heeft nooit 'n hand
			 uitgestoken. 't Is onze Fem niet, moet je denken. Dus, mannetje, je gaat met
			 pater naar Haarlem, en dàn dat briefje... neen, eerst by Neef Holsma, en
			 daar vertel je alles, en nu, goeien dag! Pater, pas op 't verdoen, want de
			 jongen steekt vol rarigheid.
		  
		  De beide bezoekers verlieten 't huisje. Wouter bezag met begrypelyke
			 nieuwsgierigheid het adres. Het was de naam van 'n zeer bekende koopmansfirma,
			 van ‘'n huis op Archangel’ zouden z'n postkantoorvrindjes gezegd
			 hebben, en de pater scheen dit best te begrypen: ‘want, zeid-i, voor ze
			 van staat veranderde, is ze veel in Rusland geweest.’ Hy noodigde Wouter
			 vriendelyk uit, aan z'n rechterzy te gaan, en begon ter opheldering van dit
			 verzoek zeker voorval uit z'n jeugd meetedeelen, waarmee hy evenwel op verre na
			 niet gereed was toen ze zyn woning bereikt hadden. Hier nam 't gesprek 'n
			 andere wending, zoodat ik alweer niet in de gelegenheid ben, den lezer te doen
			 weten waarom pater Jansen zoo doof was aan z'n linkeroor.
		
		
{==189==} {>>pagina-aanduiding<<}
 
		  'n Moordhol. Iets over onttroonde goden, en de vermoedelyke
			 gevolgen van hun afzetting. Uitstap op 't gebied van Liberalismus, naar
			 aanleiding eener fraaie vertelling. Een nederlandsche bluf uit de 17e
			 eeuw, afhankelyk gemaakt van de vraag of pater Jansen en Wouter
			 Haarlem zullen bereiken? (Als 't hoofdstuk te lang wordt,
			 later!)

		  1254.

		  Het spyt me, lezer, dat ik niet weet of ge ooit 'n protestantsch
			 jongetje geweest zyt, en in die verheven hoedanigheid bezoeken hebt afgelegd by
			 'n katholiek priester? Zoo neen, dan zal 't me moeielyk vallen, u duidelyk te
			 maken wat er in Wouter omging toen hy met den pater by de kerk was aangekomen,
			 waarnaast of waarachter de goede man z'n verblyf hield. 't Was in 'n
			 achterbuurt, en wie niet wist dat daar 'n kerk was, zou 't waarlyk niet geraden
			 hebben. De katholieken verkeerden in 'n toestand van onafgesproken, of althans
			 niet in allen opzichte wettelyk vastgestelde, onderdrukking. Ze werden
			 geduld, maar in heel veel meer dan dàt mochten zy zich niet verheugen.
			 Eerst in onze dagen is aan dien onaangenamen toestand 'n eind gekomen, en wel
			 op 'n manier die 't volmaakt overtollig bewys levert van de innigheid der
			 huwelyksliefde van 't echtpaar Mensch en Misbruik. 't Was
			 voorzeker 'n groote onbillykheid van de Wet, verschil 
{==190==} {>>pagina-aanduiding<<}
 te maken
			 tusschen burgers en burgers, naar de wyze waarop ze meenden hun God te moeten
			 dienen. De Staat heeft daarmee niets te maken, en wel om de eenvoudige
			 reden dat de geheele godsdienst geen onderwerp van publieke zorg wezen
			 kan. Dit heeft het zonderling liberalismus dat sedert 'n twintigtal
			 jaren in de mode is, niet ingezien, maar wel begreep men de billykheid van de
			 klacht der katholieken over achteruitzetting. Wie niet gewoon was aan de
			 inkonsekwentie van de begrippen die in parlementair geregeerde landen voor
			 staatsmanswysheid doorgaan, zou reden hebben zich te verwonderen over de
			 vreemde wys waarop men trachtte die onbillykheid te herstellen. De klacht van
			 de katholieken wees met den vinger op 't geen men te weinig voor hèn
			 deed, o ja, maar even uitdrukkelyk op wat er te veel werd gedaan voor anderen,
			 en daarop werd niet gelet. Het erkennen van bisschoppen, van 'n gevaarlyke
			 macht in den Staat, ware volmaakt onnoodig geweest, indien men had kunnen
			 besluiten de officieele wyding intetrekken waaraan 't protestantismus 'n groot
			 deel van z'n invloed ontleent. Er viel aan de Roomschen niets byzonders
			 toetestaan, men had slechts de ongerymde voorrechten moeten vernietigen die aan
			 ànderen werden toegekend. Er is iets komieks in de liberale
			 rechtvaardigheid der mannen van 1848. Dat het Volk belasting opbrengt tot
			 instandhouding van bygeloof, kan er door. Maar dat het ééne
			 bygeloof zou bevoorrecht wezen boven 't andere... o gruwel! Van alle
			 konkordaten schynt er geen moeielyker te sluiten dan 'n konkordaat met
			 het gezond verstand. De gevolgen van de halfheid die ik hier bedoel, zyn
			 treurig. Want ook in dit geval alweer, is de door den invloed der
			 ‘principes van 1848’ bewerkte verandering 'n hinderpaal op den weg
			 van vooruitgang. Een derde der bevolking van ons landje zou uit leedvermaak de
			 afschaffing van staatsbemoeienis met goddienery toegejuicht hebben, en had
			 alzoo tot bondgenoot gestrekt van 't klein getal welmeenende denkers die noch
			 tot dat derdedeel, noch tot de protestanten behoorde. 't Gebeurt niet dikwyls
			 dat 'n staatsman zoo'n schoone kans voor zich ziet om iets nuttigs te
			 verrichten, en met onbeschryfelyken yver heeft dan ookThorbecke zich op 't verzuimen van die kans toegelegd. Wie
			 thans de officieele inmenging met godsdienstzaken zou willen afschaffen, heeft
			 àlle bisschoppen tegen zich, vooral ook de niet-katholieke, omdat ze
			 duidelyker nog dan de anderen inzien dat hun spookgeloof niet bestaan kan
			 zonder geldelyke ondersteuning uit de algemeene kas. Wat overigens heden nog -
			 dat is bynadertig jaren na den triumf van 't 
{==191==} {>>pagina-aanduiding<<}
 liberalismus
			  * - de
			 ware beteekenis van 't woord vryzinnigheid is, kan o.a. hieruit blyken
			 dat tot-nog-toe onder de dozynen ‘liberale’ ministers die ons gehad
			 hebben, nog geen enkele de afschaffing van den post Eeredienst op de
			 Begrooting heeft durven voorstellen. En meer nog: onder de honderden
			 hoogstliberale leden die volgens ons kies-evangelie naar den Haag werden
			 afgevaardigd om 't Volk niet te vertegenwoordigen, had geen enkele den moed
			 op die afschaffing aantedringen. De fondsen die jaar-in jaar-uit op de
			 Begrooting voorkomen met de speciale bestemming om de Natie te doen volharden
			 in voorvaderlyke ylhoofdigheid, zyn bestemd op hun post te blyven als 'n
			 schildwacht dien men verzuimde aftelossen, en de welmeenende voorbyganger die
			 er op aandringt den verkleumden man naar huis te zenden, wordt verketterd. Toch
			 is 't sedert eenige jaren niet meer de stem van 'n enkele die op genezing van
			 de vreeselyke ziekte der godsdolheid aandringt, of die althans waarschuwt tegen
			 't bestendigen en bevorderen van dat euvel - uit de fondsen van den Staat
			 nogal! - van alle kanten gaan er klachten op over 't stelselmatig
			 verdommen van de menigte. We zyn vooruitgegaan, of liever - want in
			 werkelykheid is er nog weinig veranderd - de kans wordt grooter dat de
			 Cliques die by-afwisseling gedurende 'n week of wat Regeerinkje spelen,
			 eens eindelyk acht zullen moeten slaan op 't geroep om wat licht. Misschien is
			 dit wat veel gehoopt. By 'n regeeringsstelsel als 't onze kan de meest
			 overtuigde man, voor 'n oogenblikje slechts met 'n schyn van macht bekleed,
			 reeds daarom niets degelyks uitrichten, wyl z'n gezag zoo wankelbaar is, en hy
			 maar weinig kans heeft morgen goed gevolg te kunnen verzekeren aan den
			 overigens welberekenden maatregel dien hy heden zou willen voorslaan. Niets
		  	natuurlyker dan dat hy van alle po-
{==192==} {>>pagina-aanduiding<<}
gingen  tot verbetering waartoe
			 eenige continuiteit van inspanning vereischt wordt, moet afzien. De
			 algeheele opheffing der bemoeienis van den Staat met Kerk en Godsdienst, zou in
			 strikten zin slechts één besluit vorderen - en 't kon heel kort
			 wezen ook! - maar 't geleidelyk en rechtvaardig ontknoopen van de banden die
			 sedert eeuwen gelegd zyn, vereischt 'n reeks van maatregelen die geen staatsman
			 durft overlaten aan 't beleid van de dozynen opvolgertjes waarmee hy zich
			 dagelyks bedreigd ziet. Hy zou by tydgenoot en nakomeling verantwoordelyk
			 gesteld worden voor de onhandigheid waarmee anderen zyn loffelyken arbeid
			 bedierven. Gewis ware dit onrecht, maar op onrecht moet men verdacht wezen, en
			 de Curtiussen zyn zeldzaam, vooral sedert de kloof die ten algemeenen nutte
			 moet gedempt worden, verpest is door de miasmen der parlementery.
		  
		  Nog 'n andere oorzaak staat het nemen van doortastende maatregelen
			 in den weg. Een inderdaad vryzinnig Staatsman is 'n doorn in 't oog van
			 voorgewende geestverwanten, van ‘liberalen’ want konservatiever
			 volkje bestaat er niet. Hun liberalismus openbaart zich fatsoenshalve liever in
			 'n spiegelgevecht met Behouders, dan in 't steunen van den man die rond en
			 eerlyk 'n meening verkondigt die... ook de hunne was, wel zeker, maar men gunt
			 'n ander de eer van 't vóórgaan niet. Aan deze afgunst moet 'n
			 kleurtje gegeven worden, en ze heet dus: bezadigdheid, beleid,
			 omzichtigheid, bedaardheid. Sommigen dalen af tot: fatsoen. Dit
			 fatsoen zou terstond 'n andere richting aannemen als Europa 't ongeluk had
			 Konstantyns op de troonen te krygen, die 'r belang by hadden den goden van den
			 dag hun rug toetekeeren. Misschien ligt het in den aard der zaak dat we deze
			 phase moeten doorloopen, maar ik hoop haar niet te beleven. 't Hofmaken
			 aan ‘geloof’ was al misselyk genoeg. Waar 't met zedelykheid en
			 menschenwaarde heen moet, als 't ‘ongeloof’ 'n sport wezen zal op
			 den ladder naar welvaart en onderscheiding... neen, neen, ik hoop 't niet te
			 aanschouwen! Gelukkig dat er weinig kans op is. Maar intusschen blyft het 'n
			 genoegen van verdrietigen aard, vooruitgang waartenemen op 'n weg die
			 hoogstwaarschynlyk niet dan door 'n moeras van vuil naar 'n gewenscht doel
			 leiden kan. (427)
		
		
		  1255.

		  Want... vooruitgang is er! En meer nog, de voor uitgang is - in
			 Holland vooral - verbazend groot. Om dit optemerken, behoeft men waarlyk
		  	ter vergelyking niet terug-
{==193==} {>>pagina-aanduiding<<}
tegaan tot Wouter's jeugd, en zelfs niet
			 tot de myne. Personen van middelbaren leeftyd zyn by eenige opmerkzaamheid
			 volkomen in 't bezit der noodige gegevens om te erkennen dat het licht van vele
			 zyden begint doortebreken. Het is my onverklaarbaar dat de aanhangers van 't
			 oude niet meer blyk geven van ongerustheid. Is hun kalmte 't uitvloeisel van
			 vertrouwen op de macht van hun God, die ter Zyner tyd 'n dam zal
			 opwerpen tegen de hand-over-hand toenemende miskenning van z'n hoogheid? Me
			 dunkt dat Zyn tyd reeds voorlang moest aangebroken zyn, en er is grond
			 voor de gissing dat Zyn tyd eigenlyk wèl beschouwd
			 géén tyd is. De God der geloovigen schynt den goeden ouden Pius
			 tot voorbeeld te nemen, die jaar op jaar, week op week in allokutie, breve,
			 syllabus, of hoe die dingen verder heeten mogen, z'n Katholieken verzekert
			 dat alles weer perfekt terecht komen, en dat de kerk triumfeeren zal... als
			 de tyd daar is. O, zeker, op die voorwaarde kan àlles voorspeld
			 worden, en misschien zitten ook de Olympische goden op zoo'n restauratie te
			 wachten. Intusschen zyn ze afgedankt, en moeten zich vergenoegen met wat er by
			 't benoemen van sommige dagen of maanden, by 't vieren van zoogenaamde
			 ‘feesten’ en plechtigheden, by 't vereeren der heiligen, by 't
			 in-standhouden van - onbegrepen! - symbolen, e.d. van hen overgebleven is. De
			 troost is mager. Men moet 'n ware duivel wezen om geen medelyden te voelen met
			 'n afgezetten god. Ik vergis me, de Duivel-zelf behoort tot de kathegorie van
			 gewezen wereldregeerders, en niemand beter dan hy kan weten hoe hard het is,
			 van heel veel aftedalen tot volstrekt niets. Arme Duivel! Ook voor hem valt er
			 weinig anders te doen dan in-godsnaam z'n tyd aftewachten... Zyntyd.
		  
		  De Konstantyns zyn nog ver te zoeken, en zy die roeping voelen dezen
			 of genen Olymp te bestormen, hebben nog altyd weinig uitzicht op 'n hofcharge.
			 Doch juist hierin ligt de reden tot blydschap over den vooruitgang dien we
			 bespeuren, en we mogen de ergernis over al 't ongediert dat 'n opkomende zon
			 afwacht om voor den dag te komen, uitstellen tot den vervaldag van dien
			 verdrietigen wissel der Noodzakelykheid. Wie dàn leeft, wie dàn
			 treurt! Elke periode heeft genoeg aan z'n eigen kwaad, en by al 't verblydende
			 dat we mogen opmerken, is 't er nog ver vandaan dat de geheele Maatschappy zich
			 zou ontworsteld hebben aan den kultus van 't ongerymde. In Duitschland, byv.
			 mag men geen kwaad spreken van 't spook dat de domme gemeenten voor z'n
			 ‘God’ 
{==194==} {>>pagina-aanduiding<<}
 blieft aantezien. De wet - lach niet,
			 lezer! - bedreigt daar nog altyd straf tegen Gotteslästerung, en er
			 worden Rechters gevonden die zich leenen tot het uitspreken van de vonnissen!
			 Rechters, d.i. doctoren in Recht en Rechten, d.i.
			 ‘gestudeerde personen’ volgens de uitdrukking van burgerluî
			 die weleens kamers aan studenten verhuurden, en dus beter konden weten.
			 Rechters, d.i. mannen met baarden, vrouwen, kinderen, traktement,
			 kiesbevoegdheid en ridderorden. Is 't niet komiek? Is 't niet treurig?
		  
		  Gelukkige 
			 Paulus! Ik bedoel hier den man van
			 Tarsus niet, maar den geestigen medewerker van den Spectator. In
			 't laatst verschenen nummer van dat tydschrift (30 September 1876)
			 verwyt hy 'n verzenmaker die op de bekende en niet zeer ongebruikelyke manier
			 met ‘God’ schermt, dat-i by dien Heer in slecht gezelschap
			 is. ‘Schud u dien gemeenen kerel van 't lyf!’ zegt Paulus. Bravo!
			 En onder de advertentien in hetzelfde nummer van den Spectator vinden wy
			 'n werk van Dr. 
			 Pierson aangekondigd, dat onder den
			 welsprekenden titel: ‘Ter Uitvaart’ Doedes' pleidooi voor 't
			 godsbestaan behandelt.
			  * Voor slechts 'n twintigtal jaren zou de
			 Spectator door 't opnemen van zulke stukken en advertentien z'n eigen
			 doodvonnis geteekend hebben. En heden baren die stoutigheidjes ter-nauwernood
			 opzien. Hierin alzoo staan we nu eens eindelyk niet achter by 't Buitenland, en
			 daarom noemde ik Paulus gelukkig. In 't vaderland van 
			 Göthe,Schiller, 
			 Humbolt en 
			 Bismarck zou men hem ter verheerlyking van
			 den ‘gelasterden’ God eenige maanden achter de tralies
			 gezet hebben. En Pierson ook. En my ook.
		  
		  Bedroevend evenwel is de opmerking dat nog in zeer langen tyd na 't
			 afschaffen van de goddienery, de zedelykheid niet zal toenemen, en ik zeg dit
			 nu zonder verband met de uitzichten op 't algemeen bederf dat de
			 Maatschappy te wachten staat, zoodra er iets zal te verdienen vallen met
			 ongeloof. Het is er ver vandaan dat het uitroeien van bygeloof terstond ook de
			 kwalen genezen zou die daaruit voortsproten. Het gaat hiermee als met de
			 Joodsche Wet die sedert byna tweeduizend jaren heet afgeschaft te zyn, en
			 waarvan evenwel thans nog 'n voornaam deel den grondslag uitmaakt van de meeste
			 begrippen en vooroordeelen in alle christenlanden. Zoo zal ook de zedelyke
			 schoonheidszin nog lang nasukkelem aan 
{==195==} {>>pagina-aanduiding<<}
 den verpestenden invloed
			 der goddienery. Het uitdenken van nieuwe dogmaas of 't knoeien met stelsels van
			 duitsche-schoolfilozofen - vooral niet te verwarren met wysgeeren! -
			 leidt tot niets degelyks. Om de verbysterde geestvermogens en 't geknakt
			 karakter te herstellen, blyf ik, als in 
			 573, vlgg: Natuurstudie aanbevelen.
			 Wie dit middel toepast, zal dagelyks ontwaren... niet dat hy zich aan de
			 slaverny der vooroordeelen ontworsteld heeft, maar dat het hoog tyd werd 'n
			 begin te maken met het verbreken van die banden, om niet even idioot te
			 worden als zy wier verstand hyzelf zoo byzonder laag stelt.
		
		
		  1256.

		  Door Natuurstudie, d.i. door 't letten op den aard der
			 dingen, kan men o.a. te weten komen dat halve waarheid géén
			 waarheid is, en zelfs dat twee halve waarheden met haar beidjes geen waarheid
			 uitmaken. (2) Ik zou me schamen zoo'n eenvoudige
			 stelling te verkondigen en te herhalen, indien er niet dagelyks bleek dat ze
			 geenszins algemeen wordt aangenomen. Deze fout werkt de heerschappy van 't
			 onware in de hand, en God vaart er best by. Een tweede oorzaak
			 van de taaiheid der geloovery ligt in 't gebrek aan moed by haar bestryders,
			 die telkens terugschrikken voor de slotsommen van hun eigen begrippen. A is wel
			 gelyk aan B, maar om nu daaruit te besluiten dat A minus B niemendal
			 is... och, dat zou te bar klinken! ‘Men moet de zaken niet
			 overdryven’ zeggen de bedaarde luî op 'n toon alsof zoo'n
			 palisse-waarheid hier te-pas kwam. Ik zeg dat men ook de
			 ‘bedaardheid’ of wat daarvoor doorgaat, niet overdryven moet, en
			 vooral niet waar ze door minder dan de waarheid te zeggen, rechtstreeks
			 optreedt als beschermster van leugen. Een andere deun waarmee
			 zoogenaamde ‘bezadigdheid’ zich tracht te onttrekken aan den stryd
			 tegen onwaarheid, is ‘dat men niet alles moet
			 wegwerpen.’ Zeker niet! (253) Maar 't
			 allesje waarvan sommigen niet scheiden kunnen, is juist de ongerymdheid die in
			 de éérste plaats moet worden weggesmeten. Verstandelyke overdaad
			 is zeker 't zwak niet van de heeren die in dat ongerymde hun dierbaar
			 ‘alles’ meenen te zien. Wat al allessen zyn er aangebeden, die
			 later bleken niemendal geweest te zyn! Komaan, halfdenkers, 'n beetje
			 konsekwentie, 'n beetje karakter, 'n beetje moed! Duizenden staan gereed u
			 bytevallen. De wyzer trilt in 't huisje. Eén grein, en de schaal slaat
			 over!
		  
		  By 't achtslaan op de duidelyke teekenen des tyds, vinden
			 
{==196==} {>>pagina-aanduiding<<}
 we zelden 'n kordaatheid als die we zoo-even van Paulus in den
			 Spectator aanhaalden, maar wel telkens opmerkingen die den
			 oppervlakkigen beoordeelaar in den waan zouden brengen dat verreweg 't
			 meerendeel der voorgangers 't volmaakt met den ronden Paulus eens is. Dit
			 zou ook zoo wezen indien ze maar den moed hunner overtuiging bezaten. In
			 'tzelfde Duitschland waar Gods eer zoo vriendelyk onder bescherming
			 van de Wet is gesteld, worden herhaaldelyk vertoogen gepubliceerd, en door
			 't meerendeel der lezers toegejuicht, die deze eer - en Gods heele
			 bestaan, wat nog meer beteekent! - alleen daarom niet schynen aanteranden, wyl
			 de schryvers òf hun eindkonkluzie voor zich houden, òf niet tot
			 die konkluzie durfden doordenken. In 't eerste geval zou men kunnen
			 veronderstellen dat de vrees voor straf de eindslotsommen in de pen hield. Maar
			 de halfheid waarop ik hier doel, bestaat ook in landen waar de pers vry is, en
			 ik geloof dus die grappige terughouding voornamelyk te moeten toeschryven aan
			 de gewone spokenvrees: ‘er mòcht eens 'nGod zyn, of iets
			 van dien aard!’ Welnu, die God-zelf schynt er vrede mee te
			 hebben dat men bouwstoffen aandraagt tot redeneeringen waaruit z'n
			 overbodigheid syllogistisch voortvloeit, wanneer men zich slechts onthoudt van
			 't uitspreken der konkluzie die men elken verstandige gissen laat, of
			 zelfs doet vaststellen. Men mag zeggen: die kleur is 'n mengsel van
			 zwart en wit, maar 't woord grys durft niet uit de pen, of zelfs niet in
			 't gemoed. Wie dat uitsprak, zou in den ban worden gedaan door henzelf die 't
			 door de premisse hun lezers of hoorders in den mond legden.
		
		
		  1256.

		  Aanleiding tot opmerkingen van dezen aard ontbreekt niet, doch heden
			 in 't byzonder werd ik tot deze beschouwingen opgewekt door 'n stuk dat in 'n
			 duitsche courant m'n aandacht trok. Even als by ons vertoont zich hier-te-lande
			 groote beweging op 't gebied van Onderwys, en meer nog dan by ons is de
			 bemoeiziekte van den Staat gekompliceerd met ziekteverschynselen van
			 theologischen aard. Het is te voorzien dat het reglementeerzuchtige Duitschland
			 'n volle eeuw langer dan wy zal moeten wachten op vryheid van
			 Onderwys. Aan dezen natuurlyken eisch der zaak wordt niet gedacht, naar
			 't schynt - en in Holland ook niet - maar wel wordt er dapper gestreden en
			 gekeven over de ware manier waarop 't verkeerde behoort te worden in-stand
			 gehouden. Als naar gewoonte, begrypen de meesten 't belang eener zaak niet voor
			 ze kan worden pas-gemaakt in 't lystje van 'n ‘party.’ De
			 
{==197==} {>>pagina-aanduiding<<}
 liberalen keuren 't onderwys in goddelyke zaken op de scholen af,
			 en verzetten zich tegen de inmenging van de geestelykheid, omdat ze... tot de
			 liberale party behooren, en zich alzoo van gods- en rechtswege geroepen voelen
			 dat vervloekte klerikalismus te bestryden. Wanneer de geloovers 'n nieuwen
			 God uitvonden, zou de oude Jehovah met gejuich in de scholen
			 worden gehaald door 'tzelfde liberalismus dat hem nu daaruit verbannen wil
			 omdat ze in hem 't middel zien om 't opgroeiend geslacht tot 'n werktuig in de
			 hand van z'n tegenstanders te maken. Van zedelyk en wysgeerig streven naar
			 waarheid, blyft in dit alles alweer geen spoor te ontdekken. Tout
			 comme chez nous, alzoo. ‘God’ wordt gekritizeerd,
			 geanalyzeerd, geanatomizeerd, gepulverizeerd of zelfs - wat nogal wat zeggen
			 wil - geridikulizeerd, maar... vernietigen mag men hem volgens 't
			 polemizeerend liberalismus niet! Men mocht hem eens noodig hebben in den stryd
			 met de klerikalen! Zie 'n staaltje van die slimmigheid in 970. Ook wordt daarop gedoeld in 'n paar van de aan 
			 Thorbecke gewyde grafschriftjes.
		  
		  In het duitsche stuk dat ik zoo-even bedoelde, waarschuwt de
			 inzender - 'n gymnasial-Director - tegen de verderfelyke begrippen die
			 door sommige leesboekjes van klerikale kleur, aan kinderen worden ingeprent. Hy
			 noemt die boekjes van ‘oft mehr als zweifelhafter Natur.’
			 Deze uitdrukking klinkt wat zacht in den mond van 'n schryver die er op volgen
			 laat:
		  ‘Sie sind häufig gefüllt mit Geschichten der
			 wässrigsten Art, denen jede pointe fehlt, oder mit Erzählungen
			 in denen der liebe Gott als deus ex machinâ eine grosse Rolle
			 spielt... 
		  Daar is-i God voor! De schryvers van zulke verhaaltjes zyn
			 volkomen konsekwent, en heeren liberalen zouden wèldoen daaraan 'n
			 voorbeeld te nemen.
		  ...oder mit Histörchen durch welche eine geradezu krankhafte
			 Religiosität geweckt und genährt wird.
		
		
		  1257.

		  Als voorbeeld geeft nu de zeer verlichte Gymnasial-Director
			 't volgend verhaal, ontleend aan 'n werkje dat volgens hem op de pruisische
			 ‘Volksschulen’ - watdit woord eigenlyk beteekent, is me niet
			 helder. - ‘vielfach im Gebrauche’ is. Ik weet zeer goed dat
			 het niet moeielyk vallen zou, koddiger, zotter, bespottelyker, krankzinniger
			 blyken aantehalen van 'n konsekwent doorgezet godsgeloof (zie, byv. het stuk
			 over 
{==198==} {>>pagina-aanduiding<<}
 de Elberfelder weezen, of 
			  208
			  *) maar voor den
			 indruk dien de schryver wil te-weeg brengen, zou 't jammer wezen de
			 misselykheid te temperen door lachen of afschuw. Ware de vertelling die nu
			 volgt, minder wässrig, ze zou minder goed beantwoorden aan het
			 doel, daar 't hier juist om de flauwigheid te doen is. Ziehier:
		  ‘De ambtman Arner sliep met zyn zoon Karel in dezelfde kamer.
			 Op zekeren nacht werd hy wakker, en hoorde hy den knaap zwaar ademhalen en
			 zuchten. Hy vroeg hem: ‘wat scheelt u, Karel?’
‘Ach,
			 vader, antwoordde Karel, ik kan niet slapen; ik moet gedurig denken aan die
			 timmerlieden op het huis dat aan den overkant van de straat gebouwd wordt. Als
			 er nu maar niet een daarvan valt, en den arm breekt of zelfs dood
			 is.’
‘Weet ge wat, Karel, zeide de vader, wy zullen den goeden
			 God bidden dat Hy hen beware en hunnen val verhoede!’
Nadat
			 zy daarop tezamen gebeden hadden, zeide de vader: ‘ga nu gerust slapen,
			 Karel; de goede God zal wel helpen!’ - ‘Ja, vader, antwoordde
			 Karel; maar nu is Barthel er nog, aan wien ik gedurig denken moet; ach, dat is
			 een zeer goede en brave jongen, en hy zit zoo in verlegenheid, en hy doet niets
			 dan schreien over dat geld.’
Vader: ‘wat is er dan aan de hand
			 met dien Barthel en dat geld?’
Karel: ‘zie, vader, dit is zoo;
			 ge weet toch wel, toen wy gisteren daarginds op de weide speelden, toen
			 speelden al de andere jongens mee, en ik ook; maar Barthel speelde niet mee; hy
			 liep maar al achter de heg heen-en-weer, en was bedroefd. En toen ben ik naar
			 hem toe gegaan, en heb hem gevraagd wat hem toch scheelde.’ Daarop begon
			 hy te schreien, en zeide: ik kan niet en ik mag niet; ik ben zoo erg bedroefd
			 om myn armen vader; ach God, hoe zal het morgen gaan?’ -
			 ‘Wat is er dan morgen te doen, vroeg ik. Is je vader arm, en heb je niets
			 te eten?’ Hy antwoordde: ‘o, als het dat maar was! Maar vader zegt,
			 het is erger dan hongerlyden!’ - ‘Nu, wat is het dan, vroeg ik, zeg
			 het my toch; heeft je vader je verboden het te zeggen?’ - ‘Dat wel
			 niet, zeide hy, maar omdat hy er altyd zoo heimelyk over spreekt, weet ik niet
			 of ik het wel zeggen mag.’ Daarop verzocht ik hem het my toch maar te
			 zeggen. ‘Nu dan, zeide hy, maar ge moogt het volstrekt niet aan de andere
			 jongens zeggen.’ Dit beloofde ik hem, en ik heb het ook aan geen van de
			 jongens gezegd; maar, vader, ik wou het toch zoo graag aan iemand 
{==199==} {>>pagina-aanduiding<<}

			 zegen, mag ik het u zeggen?’
Vader: ‘ik geloof, Karel, dat je
			 het my wel zeggen mag.’
Karel: ‘kyk, vader, de vader van
			 Barthel had eens geen geld en moest hongerlyden, en de goede Barthel en zyn
			 broertjes en zusjes ook. Dit bedroefde den vader zeer, en hy kon het niet
			 langer aanzien. Daarop is hy by zyn buurman gegaan en heeft hem om geld
			 gevraagd, dat hy hem zoo spoedig mogelyk zou teruggeven. Want, dacht hy, dan
			 zal ik wel zooveel verdiend hebben dat ik het hem kan teruggeven. Maar hy heeft
			 weinig werk gekregen, en daarom heeft hy alles wat hy verdiende moeten
			 gebruiken, en ook het geld van zyn buurman. Nu is het morgen de dag waarop hy
			 het geld moet teruggeven, en de buurman wil geen uitstel geven maar zal hem
			 verklagen, en daarom kan hy den ganschen nacht geen oog sluiten, en doet hy
			 niets dan zuchten en schreien en de goede Barthel ook. Ach, vader, dit smart my
			 zoo, en altyd door meen ik den armen Barthel en zyn vader voor my te zien.
			 Vader, laat ons ook voor hen bidden, misschien geeft dan de goede
			 Godhem het geld.’
‘Dat zullen wy terstond doen’
			 zei de vader, en daarop baden zy ook voor Barthel en zyn armen vader. En toen
			 zy gebeden hadden, zei de vader: ‘hoor, Karel, daar komt my iets in den
			 zin. Misschien heeft de goede God Barthel en zyn vader reeds geholpen door den
			 jongen op de gedachte te brengen de zaak aan jou te openbaren; misschien kan jy
			 hem helpen.’ - ‘Hoe dan, zeide Karel, terwyl hy zich in zyn bed
			 overeind zette, hoe zou ik hem kunnen helpen? Ik heb immers geen geld... o,
			 toch wel, riep hy vroolyk uit, ik heb die twee oude guldens van tante
			 Elisabeth; die wil ik hem geven, maar 't zal niet genoeg wezen, vrees
			 ik.’
‘O, zeide de vader, zeker heeft de goede God je
			 dezen nacht juist daarom wakker gehouden, opdat je de zaak aan my zoudt
			 meedeelen. Nu kan ook ik immers iets daarby doen.’
Karel: ‘o,
			 dat is goed, vader! Wilt gy dan het overige daarby geven?’
Vader:
			 ‘of ik wel zooveel daarby geven kan dat hy zyn schuld geheel-en-al
			 afbetaalt, weet ik niet, omdat ik niet weet hoeveel hy schuldig is. Maar al
			 kunnen wy misschien niet alles betalen, dan wil ik toch den buurman trachten te
			 bewegen dat hy zich voorloopig daarmee vergenoegt, tot Barthels vader het
			 overige betalen kan.’
Karel: ‘och, vader, doe dat toch zeer
			 spoedig, want morgen om negen uur zal die buurman Barthels vader gaan verklagen
			 en dan moet het geld er wezen.
‘Zeker, zeide de vader, en nu zullen
			 wy God loven omdat hy ons op de goede gedachte gebracht heeft en ons
			 de vreugde schenken wil, den armen Barthel te helpen; dan zullen we slapen
			 gaan, en morgen ochtend om zes uur zal ik alles in orde brengen.’ En
			 nadat hy dit gezegd had, sliepen zy beiden weldra weder in.
En den
			 volgenden ochtend liet Arner den buurman by zich komen, en vroeg hem hoeveel
			 Barthels vader hem schuldig was; en daar het slechts vyf gulden bedroeg, legde
			 hy by Karels twee gulden nog drie, en die gaf hy den buurman. Maar Karel
			 kleedde zich haastig aan, en spoedde zich naar Barthel, en zeide het hem. Dat
			 was een vreugd! De lieve God werd innig gedankt, en Barthel nam weer
			 vroolyk deel aan het spel van de andere jongens.’
		  Tot dusver de vertelling. De heer Gymnasial-Director 
		  	Schmel-
{==200==} {>>pagina-aanduiding<<}
zer  laat daarop de
			 volgende zeer liberale woorden volgen:
		  ‘Wy vragen den lezer om vergeving. De geschiedenis is wat
			 lang, maar daartegenover staat dat ze alle kommentaar missen
			 kan.’
		  Ei? Ik denk er anders over.
		  ‘De schryver deelt ons niet mee of Arner en zyn zoon Karel
			 den volgenden dag by den dokter gegaan zyn om genezen te worden van hun
			 ziekelyke en onspaarzame vromigheid. Wy echter meenen de vaders die
			 eerstdaags aan de stembus zullen geroepen worden, te moeten waarschuwen:
			 denkt aan uw kinderen!’
		  Zeker! Men moet aan z'n kinderen denken. Dit zou plicht wezen al
			 ware er geen stembus in de wereld. Ook ik ben zoo vry de vaders te waarschuwen,
			 en wel ditmaal zeer in 't byzonder tegen de liberale wyzighedens van mannen als
			 de Gymnasial-director Schmelzer. Juist zy zyn oorzaak dat nog
			 altyd zooveel misdadige Arners bezig zyn hun Kareltjes gek te maken, of - iets
			 erger nog! (179, 
			 429) - hen afterichten tot huichelaars,
			 zaligheidsjagers, woekerende hemelspekulanten. De lezer weet immers dat er op
			 naam van den jongen die niet slapen kon - hy wist het, dat verzeker ik
			 u! - 'n aardig sommetjen is ingeschreven op 't Grootboek van den Heer? Iets als
			 2 X 70 X 70 guldens Süddeutsche Währung, meen ik, maar daar ik
			 met bovenaardsche gewesten niet in handelsrelatie sta, kan ik 't bedrag niet
			 strikt nauwkeurig opgeven. Laat het ons voldoende zyn te weten dat de Kareltjes
			 die zóó beginnen en zóó voortgaan, hiernamaals 'n
			 mooi spaarduitje te wachten hebben by 't opzetten van hun hemelsche
			 huishouding.
		
		
		  1258.

		  De talentvolle schryver van 't verhaal dat we zooeven met gepaste
			 roering genoten hebben, is even goed 'n specialiteit in 't onderwyzen en
			 mensch-maken als de neuswyze heer Schmelzer. Ik meen zelfs dat hy in dat vak 'n
			 hoogeren rang dan deze bekleedt, maar ik durf dit slechts onder eenig
			 voorbehoud verzekeren, daar m'n nederlandsch genie niet toereikt om wys te
			 worden uit de juiste beteekenis van duitsche titels. De man is
			 Seminar-director, 'tgeen zeker zooveel zeggen wil als bestuurder van 'n
			 zielenplantentuin of opzichter van 'n zedelyk-zaadstrooiery. Die vertelling
			 over Bartheltjes wanhoop en Kareltjes vromigheid, schynt een van de zaadjes te
			 wezen die hy ook buiten z'n pépinière wenscht te zien
			 opschieten. Daarom sloeg hy 't met behulp van zetter en drukker 'n paar
			 vleugeltjes aan, en als de gewiekte peul van 'n eschdoorn zweefde daarop het
			 onnoozele ding de 
{==201==} {>>pagina-aanduiding<<}
 wereld in, om zachtkens neertestryken in dezen
			 VIIn bundel van m'n Ideën. Laat ons hopen dat het daar wortel
			 schiete, en 'n goeden grond vinde. De eerste vrucht die ik van dit inboeten
			 verwacht, is 'n gezonder beoordeeling van des Gymnasial-Directors liberale
			 afkeuring, dan gemeenlyk aan uitvallen van die soort tegen 't
			 ‘geloof’ te-beurt valt. Dáártoe wil ik opwekken.
		  
		  Niemand zal ontkennen dat de vertelling waarop de
			 geestelyk-zaadstrooier z'n kweekelingen onthaalt, laf en wässrig
			 is. Doch dit geldt slechts den styl en de inkleeding. De inhoud-zelf
			 beantwoordt op 'n heel klein beetje na aan de eischen van de Kunst. Ik heb op
			 't oogenblik geen lust dit toetelichten, en bepaal me tot de opmerking dat hier
			 byna al de door oude en nieuwe kunstrechters voorgeschreven ingrediënten
			 in voldoende maat aanwezig zyn om die Barthelhistorie tot 'n volmaakt drama te
			 stempelen. De eenige aanmerking die er te dezen aanzien op de vertelling zou
			 kunnen gemaakt worden, grondt zich op de onzekerheid waarin de lezer wordt
			 gelaten omtrent het lot van die werkluî aan den overkant van de straat.
			 We weten niet of ze onder 't afbouwen van dat huis, armen en beenen braken, en
			 misschien den nek. Of, juister gesproken, de schryver heeft verzuimd ons in 'n
			 voorlaatste hoofdstuk te vergasten op hun welgestaafde heelhuidigheid. De
			 verzekering van den braven Arner dat na z'n gebed de lieve God wel
			 terdeeg voor die menschen zorgen zou, moest zeker voldoende wezen voor
			 Kareltje, en behoort dit ook wel te zyn voor ieder geloovige, maar de
			 mogelykheid bestaat dat er eens onder de toeschouwers of lezers 'n enkele was
			 die niet zoo vast op de kracht van 't gebed vertrouwde, en ten-behoeve van den
			 zoodanige had de eerwaarde schryver de proef op de som moeten leveren. Een
			 andere aanmerking evenwel - en ze getuigt van nog kunstkeuriger nuffigheid -
			 zou kunnen gemaakt worden op de geheele werkliedenepizode, àls epizode.
			 Sommigen namelyk zouden kunnen beweren dat de aristotélische eenheid van
			 handeling wel 'n beetje verbrokkeld wordt, omdat de auteur in één
			 verhaal, of althans heel kort na elkander, aan God twee werkstukken
			 te-gelyk opdraagt. Het komt hun voor dat hierdoor misschien z'n macht, en
			 zéker de aandacht van den lezer, eenigermate versplinterd wordt.
			 Voor-zoo-ver zy die dit gevoelen toegedaan zyn, in Nederland te huis behooren,
			 beroepen zy zich op 
			 Stuart Mill, 
			 Spencer,Taine,
			 dezen of genen korrespondent van de Debats, - hoe onbekender hoe liever,
			 maar altyd 'n 
{==202==} {>>pagina-aanduiding<<}
 zeer beroemde schryver - en dergelyke
			 echt-oud-vaderlandsche autoriteiten meer.
			  * Al die kunstrechters houden stokstyf vol dat men huishoudelyk
			 met Gods renommee van hulpvaardigheid moet omgaan, en dat de buitengewone
			 inspanning die hy aan 't bewaren van die werkluî - heel aan den overkant
			 van de straat nogal! - moest te-koste leggen, wel 'n afzonderlyk verhaal van
			 den heer Seminar-Director verdiend had. En ook aan Arner wordt volgens
			 die verstands-aristarchen iets tekort gedaan. De man had twéé
			 keer duchtig gebeden, en toch blykt er maar dat-i éénmaal z'n zin
			 kreeg. En 't had hem nogal 'n brok van z'n nachtrust gekost! Had niet het stuk
			 moeten eindigen met overlegging van de behoorlyk gelegalizeerde attestatien
			 de vitâ van al die timmerluî en metselaars, gedagteekend van 'n
			 datum nà afwerking van dat huis? En had niet de schryver daarby moeten
			 voegen - altyd volgens de genoemde vaderlandsche autoriteitjes - de
			 fotografische afbeelding der gebroken armen, beenen en nekken van alle
			 handwerkslieden die ooit gewerkt hadden aan àndere huizen in
			 àndere straten, voor wier welvaren die lieve goede God
			 niet had mogen zorgen omdat er niet door slapelooze jongetjes voor hen
			 gebeden was? Niet zonder me voortenemen van al deze opmerkingen 'n dankbaar
			 gebruik te maken voor 't geval dat ik eens 'n drama ging schryven met 'n
			 ‘God’ er in, ga ik ze nu voorby om my te bepalen tot den
			 inhoud van 't verhaal. Die inhoud is konsekwent, o, zeer liberale heer 
			 Schmeltzer, en, op 'n klein beetje na -
			 slechts op den grondslag na! - korrekt. Wie er 'n God op nahoudt, kan en
			 mag verwachten, moet van hem eischen zelfs, dat-i luistert naar de
			 gebeden die men tot hem opzendt, en dat-i die gebeden ordèntelyk
			 verhoort. Waartoe zou in-godsnaam 'n God dienen als-i niet
			 dáártoe dienen kon? Welke funktien zou hy in 't heelal te
			 verrichten hebben, wanneer dàt niet z'n funktie was? De brave Arner had
			 in z'n gerustheid over 't lot van die werkluî volkomen gelyk, en zou 't
			 recht gehad hebben z'n God hevige verwytingen te doen indien een
			 hunner in-weerwil van z'n gebed was komen te verongelukken. Ziehier hoe de man
			 in dat geval - maar 't is en blyft altyd 'n heel ondenkbaar geval - zou
			 gesproken hebben:
		  
		  - Hoor eens, lieve goede God - lief en goed nu, by-wyze
			 
{==203==} {>>pagina-aanduiding<<}
 van spreken, en omdat me die woorden in den mond bestorven liggen
			 - met of zonder lief en goed dan deze keer, dat gaat zoo niet! Denkje dat ik
			 bidden en gelooven kan voor niemendal? 't Is 'n manke vriendschap die op
			 één been loopt. Voor uw genoegen stel ik me aan als 'n
			 krankzinnige, voor uw eer doe ik dag en nacht m'n uiterste best m'n
			 kinderen gek te maken - Kareltje kon er niet van slapen, de stumpert! - en als
			 zich dan zoo van-tyd tot-tyd eens 'n kleine gelegenheid opdoet om my 'n
			 pleiziertje weerom te doen, dan houje je schuil. Uw eigen zoon heeft vast
			 beloofd dat ge alles doen zoudt wat ik u in zyn naam vroeg. De heer
			 Seminar-Director, die waarlyk met zulke dingen de hand niet ligt, kan
			 getuigen dat ik nooit in gebreke bleef van dien naam 'n klinkend gebruik te
			 maken - met het bloed des kruizen er by, waarachtig! - en toch hebt ge dien
			 metselaar twee ribben en 'n sleutelbeen laten breken. 't Is waarlyk m'n
			 gewoonte niet, iets onmogelyks te vragen... 
		  
		  Ei, waarom toch niet, brave, vrome, geloovige, de onmogelykheid
			 aanbiddende Arner?
		  
		  ...m'n bescheidenheid is van algemeene bekendheid - Multatuli heeft
			 er zelfs glossen op gemaakt
			  * - en het valt me dus heel
			 hard, teleurgesteld te worden in zoo'n eenvoudig zaakjen als twee ribben en 't
			 sleutelbeen van 'n metselaar. Vlak hiernaast woont iemand die nooit bidt, en al
			 z'n ribben zyn gaaf en heel. Wat moet Kareltje wel denken over 't krediet van
			 'n biddend christen, als er zoo weinig acht wordt geslagen op myn
			 tusschenkomst? De jongen is in-staat met 'n dollen kop zich te verslingeren aan
			 ongeloof, godslastering ongodistery... 
		  
		  O, neen, Arner! Als Kareltje begint intezien dat z'n vader niet veel
			 zy spint met z'n bidden, wordt-i subiet liberaal, d.i. hy zal betoogen
			 dat het vertrouwen op God 'n ‘geradezu krankhafte’
			 toestand aanduidt, maar te-gelyker-tyd zal hy den eerlyken atheïst
			 verafschuwen, die niet verkiest te begrypen dat de onmachtige, nuttelooze,
			 onbruikbare God, in-weerwil van al die vernietigende
			 eigenschappen, nog immer 'n God blyven zou. Om bewaard te worden
			 voor de krankzinnigheid van z'n vader, zal Kareltje - men moet immers niet
			 alles weggooien? - den grondslag daarvan met hand en tand
			 vasthouden, maar 
{==204==} {>>pagina-aanduiding<<}
 de logische gevolgen van z'n eigen
			 stelsel ontkennen. In één woord, Kareltje zal moderniter
			 aan 't knoeien gaan, zooals 't liberale voorbeeld leert.
		  
		  De zeer verlichte heer 
			 Schmeltzer namelyk is königlich
			 preussischer beambte by 't Onderwys. Hy gelooft dus in God, of
			 moet dit voorgeven, want oprechte ongodisten worden uit zulke betrekkingen
			 geweerd in den Staat waar onlangs 'n onderwyzer officieel bedreigd werd met
			 ontslag, indien hy verzuimde z'n huwelyk te doen inzegenen door 'n dominee of
			 pastoor.
			  * Op denzelfden grond durf ik wedden om al wat men
			 wil, dat de liberale heer Schmeltzer, indien hy kinderen heeft, die zal hebben
			 laten doopen. By, naast, boven en behalve 't gewone godsgeloof, komt by hem
			 alzoo ook de onzinnige christolâtrie tot haar onrecht, en de man die zich
			 verstout Kareltjen en z'n vader naar den dokter te verwyzen - ook ik ben
			 overigens in zulke gevallen voor de medikatie met glauberzout! - diezelfde man
			 schaamt zich niet, het bygeloof in de hand te werken door er tegen beter weten
			 aan, twee goden op natehouden. Of er in zoo'n verhaspeld gemoed nog
			 bovendien plaats is voor den heiligen Geest... och, dit komt er niet op aan! In
			 't veen ziet men niet op 'n turfje. Hoofdzaak is en blyft, zich dapper liberaal
			 te toonen in 't bestryden van die vervloekte klerikalen by de stembus. Ik zeg:
			 leve de Seminar-Director met z'n Kareltjen, en me dunkt dat God
			 van dezelfde opinie wezen zal, want het moet hem ergeren dat menschen die wel
			 gelooven dat-i hemel en aarde schiep, hem niet de macht toekennen om
			 Bartheltjes vader - met behulp van anderhalven overbuur nogal! - aan vyf gulden
			 zuidduitsch courant te helpen. De liberale Schmeltzers die nog altyd tegenover
		  	vader Terach 't verwaand Abraham-
{==205==} {>>pagina-aanduiding<<}
metje  spelen, verwys ik naar een
			 der noten op 
			 887 in de laatste uitgaaf van bundel
			 III.
		
		
		  1259.

		  Flauw en wässrig wàs de vertelling van den
			 Seminar-Director, o ja, maar de lezer zou zich vergissen als-i meende
			 dat de Duitschers 't overige Europa onvoorwaardelyk vooruit zyn in stelselmatig
			 verstandsbederf. Men vatte vooral m'n verstoordheid op mannen als zoo'nSchmeltzer, niet op als vergoelyking van de misdadige
			 domheid die hy brandmerkt. Om 'n staal te geven van wat het protestantsche
			 Engeland op dit gebied leveren kan, laat ik hier 'n tweede verhaal volgen, dat
			 ontleend is aan een onlangs te Londen verschenen tydschrift voor
			 Kinderen. (Chatterbox, January 1876.) De onpartydige lezer zal
			 erkennen dat de engelsche romandichter - de man zal wel reverend wezen,
			 'n woord dat N.B. ‘achtenswaardig’ beteekent! - geenszins by z'n
			 duitschen kollega achterstaat in weelderigheid van vernuft en stevigheid van
			 oordeel. De titel van 't stuk is: Danger and Deliverance.
		  ‘De koopman Jakob Hanser kwam eens, voor z'n handel op reis
			 zynde, des avends laat by een herberg aan, die in het midden van een zwaar
			 bosch gelegen was. Byna overal heerschte er op dat oogenblik, ten-gevolge van
			 een langdurigen pas geeindigden oorlog... 
		  ‘Met Gods hulp’ schynt hier door 'n fout van de drukkery
			 uitgevallen te zyn. We mogen toch niet aannemen dat 'n reverend
			 ongodsdienstig genoeg wezen zou om de tusschenkomst van den Heer ligtvaardig
			 over 't hoofd te zien? Met Gods hulp alzoo heerschte er:
		  ...groote onveiligheid, maar zeer in 't byzonder was dit het
			 geval... 
		  ‘Met Gods hulp’ alweer, wil ik hopen? Die vervloekte
			 drukkery!
		  ...in de streek waar Hanser reisde. Daar was... 
		  ‘Met Gods hulp’ toch?
		  ...een verzamelingspunt van allerlei slecht volk en rooverbenden.
			 Hanser reisde in gezelschap van nog twee andere mannen. Alzoo met hun
			 drieën zynde, en voornamelyk omdat zy vertrouwen stelden in Gods
			 bescherming en hulp, besloten zy liever een nacht in dat afgelegen huis van een
			 zeer verdacht voorkomen doortebrengen, dan den herfstregen in het donkere woud
			 te trotseeren. Bovendien, zy waren zoo vermoeid dat hunne voeten byna weigerden
			 hen langer te dragen.
Terstond na 't betreden van de herberg, bemerkten de
			 reizigers dat zy 't ergste te vreezen hadden, en dat zy wel op hun hoede
		  	moes-
{==206==} {>>pagina-aanduiding<<}
ten  zyn. Niet dan met weerzin en op de ruwste manier werd hun
			 door de bewoners van het huis de spys en drank gebracht, waarom zy verzocht
			 hadden. Het glas- en aardewerk was gebersten en vuil. De stoelen die men hen
			 naby een gebroken venster aanwees, en de tafel waarop aangericht werd, schenen
			 wel-is-waar vroeger tot een ordelyke huishouding behoord te hebben, maar bleken
			 sedert lang verwaarloosd te wezen. Al die meubels waren gespleten en gekorven,
			 en 't scheen wel of de woeste bewoners in hun woede de zittingen niet gespaard
			 hadden... 
		  ‘Zittingen’ staat er niet, maar ik weet geen raad met de
			 ‘furnitures’ welker verwoesting hier met Gods hulp 'n klimax
			 van akeligheid schynt te moeten leveren. Mocht de lezer hier-of-daar stuiten op
			 wat vreemds, hy wyte dit niet te spoedig aan den vertaler. Ik geef met Gods
			 hulp den onzin van 't oorspronkelyke zoo letterlyk mogelyk terug. Ook verveelt
			 het me, telkens aantevullen wat die godvergeten letterzetters over-sloegen.
			 Eens-vooral, lezer, alles geschiedt hier met Gods hulp, let daar wèl
			 op!
		  De vermoeide reizigers verzochten dat men hun de slaapkamer wyzen
			 zou. Men leidde hen naar een zolderkamer die er zoo morsig en ontredderd
			 uitzag, alsof ze nooit had kunnen bestemd geweest zyn tot een menschelyk
			 verblyf. De reizigers moesten slapen op stroo dat op den vloer gespreid
			 was.
Zoodra zy alleen waren, deelde Jakob Hanser zyn vrees en angst aan zyn
			 gezellen mede, en met hunne hulp versperde hy zoo goed mogelyk de vermolmde en
			 slecht gesloten deur. Zyn kameraden meenden nu dat hiermee genoeg voor hun
			 veiligheid gedaan was, en legden zich op het stroo ter-ruste, waar ze door
			 vermoeienis weldra insliepen. Maar Jakob Hanser bad vurig om redding en hulp,
			 en legde zich daarna in geloovig vertrouwen aan de zyde zyner makkers neer.
			 Maar hy kon den slaap niet vatten, en zelfs voelde hy niet de minste neiging
			 tot inslapen; tegen middernacht vernam hy luid rumoer van pas aangekomen gasten
			 die door woest geschreeuw verrieden dat zy sterken drank hadden gebruikt, en
			 geen reizigers waren die den nacht gebruiken om te rusten, maar lieden wier
			 daden en handelingen het licht schuwen, en die gewoon zyn hun bed te verlaten
			 op den stond als anderen zich ter-ruste leggen. Er kwamen er gedurig meer; het
			 geraas werd wilder. Toen stond Hanser, die inzag dat hy hier niet met een
			 denkbeeldig maar met een werkelyk gevaar te doen had, van zyn strooleger op, en
			 knielde daarnaast neder. ‘Barmhartige God, bad hy, indien ik
			 hier onder moordenaarshanden sterven moet, Uw wil geschiede! Ik ben een zondig
			 mensch, en verdien straf. Wees Gy my steeds een genadig God en Heer,
			 en erbarm U over myn ziel.’
Nadat hy zich alzoo in Gods wil geschikt,
			 en zich naar lyf en ziel in Zyn vaderlyke hand had overgegeven, voelde hy zich
			 op alles voorbereid, en zyn moed was, gelyk hy later getuigde, als van een
			 jongen leeuw. ‘Doch er zyn, buiten myzelf nog anderen te behouden, dacht
			 hy. Op, op, mannen, riep hy zyn makkers toe, het is nu geen 
{==207==} {>>pagina-aanduiding<<}
 tyd
			 voor slapen, maar voor waken: er dreigt gevaar en verschrikking.’
De
			 slapenden richtten zich verschrikt overeind, en overtuigden zich weldra dat het
			 gevaar naby was. Men hoorde de wilde bende den trap opstormen. De waard dien
			 men aan zyn ruwe stem en taal herkende, trachtte de deur van de zolderkamer
			 open te dringen, doch slaagde hierin niet, omdat ze aan de binnenzy gegrendeld
			 en versperd was. Met verschrikkelyke bedreigingen en vloeken eischte hy dat men
			 openen zou; maar Hanser antwoordde op forschen mannelyken toon dat de kamer
			 dien nacht hem en zyn makkers toebehoorde, en dat zy de deur niet voor den
			 morgen zouden openen; daarop werden van de buitenzy de pogingen om de deur te
			 openen, verdubbeld, maarGod sterkte de drie, zoodat zy in-staat bleven
			 het geweld hunner vyanden te weerstaan. Eindelyk schreeuwde de waard om zyn
			 byl; daarmee, zeide hy, zou hy die brutale kerels in de kamer wel klein krygen.
			 Nu was alle uitzicht op menschelyke hulp vervlogen, want zy hoorden dat de man
			 die den byl brengen zou, den trap opkwam. Hanser bad nog vuriger om uitkomst.
			 En zie,Gods hulp was naby! De heldere tonen van een hoorn en het
			 klappen van een zweep verkondigden de aankomst van een postwagen die hier
			 stilhield om de vermoeide paarden eenige uren te doen uitrusten. Booze gewetens
			 laten zich gemakkelyk verschrikken. De man met den byl keerde ylings terug toen
			 hy nog slechts de helft van den trap bestegen had. De slechte waard die zoo
			 vreeselyk geraasd en getierd had, werd op eenmaal bedaard; hy fluisterde een
			 paar woorden met zyn kameraden, en ging naar beneden; de booswichten volgden
			 hem, en ontvloden door een achterdeur.
Door de aankomst van welgewapende
			 reizigers waren de drie personen op de zolderkamer gered; by het aanbreken van
			 den morgen verlieten zy zoo spoedig mogelyk het verdacht en gevaarlyk
			 bosch.’
		  Onder 't vertalen meende ik gedurig iets optemerken dat me
			 specifisch Duitsch voorkwam. De vertelling riekt sterk naar de godzalige
			 sprookjes van den kanunnik 
			 Schmidt. Ook dat ‘zware
			 bosch’ waarby vooral de ‘byl’ behoort, die in
			 duitsche kriminalistiek zoo'n groote rol speelt, en die ‘pas
			 geëindigde oorlog’ dragen de eigenaardige kleur van dit land.
			 Tot dezelfde opmerking leidt de zotte frazeologie. Door die: ‘daden
			 en handelingen’ door dat ‘verdachte en gevaarlyke
			 bosch’ voelen zich de landgenooten van 
			 Göthe enSchiller volstrekt niet gestuit. Nog dagelyks lees ik:
			 ‘müde und matt, Art und Weise, Grund und Boden,
			 Ort und Stelle.’ Uitdrukkingen als: ‘ich kann nicht
			 glauben dass er es nicht gethan hat’ - wat dan juist het omgekeerde
			 beteekenen moet van 'tgeen men zegt - of ‘der Mann ist nicht krank,
			 sondern vielmehr todt’ enz. enz. zyn aan de orde van den dag.
			 Men vindt ze gedurig by schryvers die als modellen worden aangeprezen. Ja, ja,
			 de prachtvertelling over den posthoorn die den lieven God te-hulp kwam
			 in 't beschermen van den biddenden Jakob Hanser - die naam zelfs is niet
			 Engelsch - zal wel op duitschen bodem
{==208==} {>>pagina-aanduiding<<}
 geteeld zyn! Maar in
			 Engeland werd ze door 'n engelsche redaktie opgenomen in 'n
			 tydschrift voor engelsche kinderen. En dit geschiedde niet in de dagen
			 van Koning Arthur of van de Sterrekamer, maar in de maand Januari van 't
			 loopende jaar 1876 welgeteld. Als om te protesteeren tegen de mogelyke
			 verdenking van kwaadwilligen, dat Engeland niet by-machte wezen zou
			 zonder import zichzelf te voorzien van verstandbedervenden onzin, vinden
			 wy in 'tzelfde nummer 'n soort van Kerstlied waarmee de musschen in de sneeuw
			 zich aanbevelen voor wat kruimeltjes. Dit laat ik gelden.
			  * Maar ze vragen die
			 ondersteuning ‘in naam van den Heer.’ Ziehier hoe de schalken dit
			 betheologizeeren. ‘Ge moet vooral denken, zeggen ze, aan:
		  
			 the kind record 
			 Of sparrows by your blessed Lord. 
			 And if God kindly thinks of them, 
			 Well may they claim the care of men! 
			 The monarch and the sparrow share 
			 The great Creator's constant care.’ 
		  

		  Jammer, niet waar, dat die ‘constant care of the great
			 Creator’ zich niet uitstrekt tot de diertjes die in den zomer door de
			 musschen worden verslonden? En ze vergeten als echte theologanten de slotsom
			 die er te halen valt uit deze inkonsekwentie van den great Creator, want
			 ze bluffen brutaalweg op hun wreedheid, en op zyn gebrek aan zorg voor die
			 anderen. En ze schelden die anderen nog op den koop toe uit, ook:
		  
			 You should remember, kindly too, 
			 The good we in the summer do 
			 In killing vermin...  
		  

		  't Is waar, over vermin heeft de Lord zich nooit
			 kindly uitgelaten, dáármee mag dus een in den bybel
			 genoemde musch 
{==209==} {>>pagina-aanduiding<<}
 naar hartelust en maagbehoefte omspringen. Om ook
			 de kinderen echt-zedelyk en godsdienstig aan 't verstand te brengen dat men hun
			 gulzige zomerdienst wel op prys mag stellen, beschuldigen zy 't
			 ‘ongedierte’ dat ze verslinden van iets heel leelyks. Die
			 ‘vermin’ dan:
		  
			 Would spare 
			 Nor leaf nor flower in your square: 
			 Destroy the grass, and spoil the garden...  
		  

		  Nu, tuin en gras behooren tot de schepping van den ‘great
			 Creator’ en die ongodsdienstige kevers, torren en rupsen handelen dus
			 zeer verkeerd die te verwoesten. De lezer verwacht alzoo hier 'n anathema tegen
			 de deugnieten die, geen religieuze broodkruimeltjes ontvangende, zich zoo goed
			 mogelyk moeten behelpen met ongegunde groente. Anathema? Ja. Om 't
			 verslinden vanGods bloemen, tuinen of gras? Volstrekt niet. De
			 onverlaten
		  
			 Spoil the grass 
			 For crocket, and for Dolly Varden.
				 * 
		  

		  Men ziet hier alweer hoe veel slimmigheid er te halen valt uit
			 welbegrepen theologie en bybelkennis. Geen ander dier ter-wereld, niet
			 schriftuurlyk gewyd, zou 't jonge volkje dat over broodkruimeltjes te
			 beschikken heeft, zoo onbeschaamdhandig in z'n zwak, weten te tasten.
		  
		  Scherts terzyde, men ziet dat ook in Engeland de vaders wèl
			 zouden doen eens toetezien op de soort van 't zielevoedsel dat men hun kinderen
			 toereikt. Waarlyk, er valt daar - en elders - wat anders te doen dan 't
			 makkelyk spotten met de wonderkracht van 't water te Lourdes! De wysheid
			 die noodig is om dááraan niet heel erg te gelooven, zou in 'n
			 matig ontwikkeld kind wel vanzelf komen, dunkt me. Het belachelyk maken van
			 katholicismus en protestantsche orthodoxie... nu, geheel vermeden kan 't niet
			 worden, maar sedert lang is die stryd eenigszins overbodig. De
			 weldenkende kan z'n kracht beter gebruiken. Vader Terach's poppendienery ligt
			 te zieltogen, en zal wel vanzelf den weg gaan van alle dwaasheid, we hebben te
			 stryden tegen de kwakzalvery van 't beter-wetend Abrahammetje, tegen 't
			 oneerlyk geknoei van de Schmelzers. Men zegt dat ook in Holland het ras van
		  	zulke half-
{==210==} {>>pagina-aanduiding<<}
slachtige  stembusliberalen nog altyd niet uitgestorven
			 is, en daarom... komaan, ik heb in 't opschrift van dit hoofdstuk, 'n moordhol
			 beloofd, en daarom willen we nu samen 'n bezoek afleggen by pater Jansen. In
			 dit hoofdstuk moet men 't nu metGods hulp maar voor lief nemen
			 met dien herberg in 't zoo byzonder zware bosch. Ik kan geen twee akeligheden
			 leveren voor één geld.
		
		
{==211==} {>>pagina-aanduiding<<}
 
		  Hier komt nu 't ware, echte, oude, onvervalschte katholieke
			 moordhol vol rammelend gebeente en ander slecht volk. De gegrondheid van een
			 stuk nederlandschen volksroem uit de 17e eeuw, afhankelyk gemaakt van de
			 vraag of pater Jansen en Wouter in dit hoofdstuk Haarlem
			 bereiken? Ik geloof het niet, maar de zaak kan meevallen.

		  1260.

		  Ik vroeg den lezer of-i wel eens in hoedanigheid van protestantsch
			 jongetje bezoeken had afgelegd by 'n katholiek pastoor? Kan hy zich den indruk
			 dien dit te-weeg brengt, voorstellen? In den kring der Pietersens rilt men by
			 de gedachte aan zoo'n buitensporigheid, maar er zal 'n tyd komen dat 'n
			 schryver moeite hebben zal z'n lezers duidelyk te maken waaruit die afkeer
			 voortvloeit. Ook Wouter begreep niet recht wàt hem beheerschte, maar
			 zeker is 't dat hy iets als beklemdheid voelde toen pater Jansen voor 't
			 onaanzienlyk huis stilhield ‘waar z'n kerk was’ naar-i zeide.
		  
		  - En hier is de ingang naar myn woning, vervolgde hy, 'n deur
			 openende die den toegang afsloot naar 'n langen smallen gang naast het
			 hoofdgebouw. Ik woon best, jongeheer, dat zal je zien. Maar zou je nu niet
			 eerst naar de Kolveniersburgwal gaan?
		  
		  Met 'n blik op z'n kleeding smeekte Wouter om genade.
		  
{==212==} {>>pagina-aanduiding<<}
 
		  - Liever als we van Haarlem zyn teruggekomen, m'nheer! Heusch, dan
			 zal ik terstond gaan, maar nu... 
		  - Zou je denken dat 'n jas van my... 
		  - Neen, neen, o neen, riep Wouter haastig, dat zal niet gaan,
			 m'nheer!
		  
		  Zeker 't mankeerde nog maar aan de zonderlinge toestanden waarin hy
			 zich telkens geplaatst zag, dat-i de Holsma's ging bezoeken in den jurk van 'n
			 pastoor!
		  
		  - Nu, wacht dan maar by my tot ik geld gewisseld heb, en dan samen
			 op reis! Ik doe 't met pleizier, want ik ben lang niet te Haarlem geweest. Houd
			 je van halletjes?
		  
		  De goede man geleidde Wouter in z'n woning die uit 'n paar kamertjes
			 bestond, welke door 'n somber binnenplaatsje van den achterkant der kerk
			 gescheiden waren.
		  
		  - Kyk, zeide hy, wat ik hier best woon! Zou je wel gelooven dat ik
			 niet ruilen wil met 'n bisschop? En gemakkelyk... nergens zoo! Soms ontvang ik
			 hier aanzienlyke menschen - verleden week nog 'n advokaat - en ze zyn allemaal
			 jaloersch op m'n woning, en... op 't gemak, zieje. Want, als ik 's morgens
			 opsta voor de vroegdienst, - ja, ja, soms is 't nacht nog! - kyk,
			 zóó ben ik wakker en... wip, in de kerk! Verleden - maar spreek
			 er niet over - vond onze Styn... daar is ze juist. Wel, Styn, ik ga naar
			 Haarlem met dezen jongeheer. Wat zeg je dáárvan?
		  
		  Styn zei er niets van dan: ‘gut, pater!’ en 't was
			 genoeg. Althans hy drong niet op verder antwoord aan, en ging, tot Wouter
			 sprekende, voort:
		  
		  - Ze bedient me-n-al over de dertig jaar, my en pastoor Koens die
			 z'n kamers hiernaast heeft... 'n man van belang! Dien moet je leeren kennen! Hy
			 verstaat grieksch alsof 't niets was. Jy zeker niet, hè? Nu, dat doet er
			 niet toe. Maar verleden... wat wou ik je vertellen?
		  - 't Was iets van Styntje, m'nheer, en dat de kerk zoo naby was.
		  - `t Is gek in 'n mensch dat-i soms niet weet wat-i vertellen wou.
			 Ja, de kerk is vlak by, en als ik 's morgens opsta... kyk, nu weet ik wat het
			 was. Ik had gedroomd van Vucht en van de kermis, en werd wat laat wakker, en
			 sprong 't bed uit, en haastte me met kleeden, en wat doe ik - maar ik wist 't
			 niet, dat begryp je wel - ik vergeet een van m'n kouzen aantetrekken, een van
			 m'n zwarte overkouzen. Maar 
{==213==} {>>pagina-aanduiding<<}
 Styn zag 't, want ze vond hem, en ze
			 liep er me mee achterna, en ze riep: ‘pater, pater!’ en ik wist
			 niet wat ze wou, maar toen hield ze de kous omhoog, en toen wist ik het! Maar
			 ik heb niet gelachen - omdat ik al in de kerk was, en je begrypt... dat is 'n
			 huisGods - en ik ben hard teruggeloopen, en toen schaterde-n-ik 't
			 uit, en Styn ook. Maar in de kerk heeft niemand het gezien, want het was
			 donker, en... er was nog geen mensch.
		  
		  Deze onnoozele vertelling stak alweer zeer vreemd af by Wouter's
			 hoogdravende begrippen over goddelyke zaken, en niet minder by de indrukken die
			 de klooster- en monnikenromantiek op z'n verbeelding had nagelaten. Hy
			 vertrouwde z'n ooren niet. Maar de goede pastoor bemerkte niets van z'n
			 verwondering, en verliet hem nadat-i hem den raad had gegeven zich den tyd te
			 korten, met 'n paar boeken die hy uit 'n wandkastje nam en op tafel legde. Maar
			 aan tydkorting had Wouter geen behoefte. Hy zag 't kamertje rond, en verbaasde
			 zich over de verregaande eenvoudigheid waarmee 't gemeubeld was. Een metalen
			 Christusbeeldje en 'n paar Heiligenprintjes maakten met het
			 eerste-kommuniebriefje van Jansen's vader, daarvan de eenige versiering uit.
			 Dit laatste hing achter glas in 'n lystje boven den schoorsteenmantel. De tafel
			 was van geverfd hout, en 'n viertal stoelen met matten zittingen voltooiden de
			 stoffeering, tenzy men de hortensia en 'n paar maandrozen meerekene, die
			 buiten 't opgeschoven raam in de vensterbank stonden. Zelfs Wouter, die waarlyk
			 niet aan weelde gewoon was, stond verbaasd over de spaarzaamheid van zoo'n
			 inrichting. Kort voor de onverwachte expatriatie van den Weledelen Heer Motto
			 had-i aan de hand van 
			 Anna Radcliffe en konsorten 'n lange
			 galery van roomsche akeligheid doorloopen, waarin 't wemelde van overdaad op
			 allerlei gebied. De armste monnik had kasteelen ter zyner beschikking -
			 gewoonlyk waren ze ontoegankelyk, en men moest al zeer goed den weg in 't
			 gebergte weten om ze te zien te krygen - kasteelen waarin weerspannelingen
			 levenslang begraven werden. Elk roomsch geestelyke bezat zakken vol goud
			 waarmee hy den geloovigen bandiet betaalde, die de Kerk behulpzaam was in 't
			 uit den weg ruimen van lastige personen, van iemand, byv. die bybels en
			 traktaatjes verspreidde, of geweigerd had z'n bruid aftestaan aan 'n bisschop.
			 Wat ter-wereld kon zoo'n pater Jansen bewogen hebben zich R.C. priester te
			 laten maken, nu de emolumenten van 't beroep zoo armoedigjes bleken verschraald
			 te zyn? Of 
{==214==} {>>pagina-aanduiding<<}
 zou er misschien ergens... Wouter betastte den wand om
			 'n geheime deur te ontdekken, en verheugde zich over 't aanvankelyk mislukken
			 van z'n poging, omdat de ware geheimheid van zoo'n deur toch eigenlyk hierin
			 bestaat dat ze zich niet gemakkelyk vinden laat. Nu, aan deze voorwaarde van
			 geheimzinnigheid voldeden de toegangen tot pater Jansen's verborgen schatten en
			 martelkamers opperbest. Wel liep er hier-en-daar 'n scheur door 't gebloemd
			 papier waarmee de wand bedekt was, maar de richting daarvan gaf te duidelyk
			 getuigenis van 'n onwillekeurige breuk in 't metselwerk, dan dat daarby zou
			 kunnen gedacht worden aan de kunst waarmee romanschryvers van de bekende soort
			 groote lokalen weten te verbergen in 'n kleine ruimte. Bovendien:
		  
		  - Dáár zyn de kamers van den pastoor die zoo sterk is
			 in 't grieksch, redeneerde Wouter, en aan die andere zy hoor ik Styntje
			 rammelen met 'r keukengereedschap. Aan den voorkant zyn de vensters, de
			 hortensia, de binnenplaats en de kerk, en hier... daar zou 't moeten
			 wezen, àls er iets was. Maar... 
		  
		  Ik kan niet juist zeggen door welken gedachtenloop Wouter tot het
			 besluit kwam dat die vierde wand van de kamer niets geheimzinnigs bedekken kon.
			 Misschien bedacht hy dat er zeker aan die zyde wel buren zouden wonen die niet
			 betrokken konden zyn in romantiek. Maar op-eens sloeg hy de oogen op den grond.
			 Onder dien vloer was zeker plaats genoeg voor prikkelende akeligheid. O ja, tot
			 de tegenvoeters toe. God weet hoeveel rammelend gebeente zich daar in
			 zwygende eenzaamheid lag aantekyken! Misschien ook dwaalden er nog levende
			 slachtoffers van inkwizitie en verliefde bisschoppen in die gewelven rond. Wie
			 weet of niet juist op dit oogenblik de schoone Isabella haren voorlaatsten adem
			 uitblaast. Daar knerste iets... 
		  
		  Wouter hield den adem in. Ik weet waarachtig niet wat er knerste, en
			 geef den lezer in overweging te gelooven dat het geluid 'n alleronschuldigste
			 oorzaak had.
		  
		  ...daar knerste iets. Zou er dan toch inderdaad onder die mat...
			 
		  
		  In geen van de romans die Wouter gelezen had, waren de valluiken met
			 matten bedekt geweest. Dit kon de nieuwste manier wezen, en in romantiek moet
			 men op alles verdacht zyn. Wouter was volstrekt niet van plan den goeden pater
			 Jansen te verraden als-i z'n geheimen zou ontdekt hebben,
{==215==} {>>pagina-aanduiding<<}
 o neen!
			 Integendeel, hy wou niets liever dan deelnemen aan al de schatten en kasteelen
			 die er aan 't licht komen zouden, zoodra hy zou afgedaald zyn in 't hol waar
			 hem de schoone Isabella zieltogend lag te wachten. Eerst dat arme schepsel
			 bevryd, en dan met volle zeilen den oceaan der romantiek ingestevend!
			 Isabella-zelf zou er schik in hebben, als ze maar eerst behoorlyk verlost was
			 uit dat gewelf. Maar... wàs er 'n gewelf? Wàs er 'n hol? Om
			 zekerheid te hebben, stampte Wouter met den voet... 
		  
		  - Wou je wat, jongeheer? vroeg Styntje die juist de kamer
			 binnentrad, en Wouter's grondig onderzoek niet best begreep.
		  - Neen, o neen, juffrouw, volstrekt niet! antwoordde hy bedremmeld.
			 't Is maar dat... dat ik... 
		  - Als u iets mankeert... we hebben haarlemmer-olie in huis.
		  - Dank u, dank u. 't Was maar dat ik... dat m'n voet slaapt.
			 Dàt was het!
		  - Ja, niet waar, en dat prikkelt zoo. Ik heb 't ook wel eens gehad.
			 Maar 't gaat altyd weer over. Ik moet hier wezen, ziet u, om paters
			 Jézekie te schuren.
		  
		  En de goeie Styn nam 't Christusbeeldje van den wand, en poetste het
			 en wreef het dat het glom. De krucifix had waarlyk geen reden tot klagen over
			 verwaarloozing, al zou dan de oppervlakkige beoordeelaar meenen dat Styntje wel
			 wat ruw omging met het symbool van haar geloof. De oorzaak van deze schynbare
			 onverschilligheid lag in gewoonte, en in afwezigheid van tegenstand. Wie kwaad
			 van 't afgodsbeeldje gesproken had, zou 't zeker by Styntje moeielyk te
			 verantwoorden gekregen hebben, maar nu hieraan niet gedacht werd, behandelde ze
			 haar Jézekie met niet meer omslag dan elk ander voorwerp van
			 metaal dat ze reinigde, schuurde, wreef en oppoetste.
		  
		  - Kyk, wat-i glimt! zei ze. Net 'n kaarsenmakers kat in den
			 maneschyn, vindje niet?
		  
		  Wouter had nooit 'n kat van de omschreven soort en in dat byzonder
			 licht gezien, maar toch erkende hy onvoorwaardelyk dat het beeldjen er goed
			 uitzag.
		  
		  - Ja, 'n mensch moet zindelyk op z'n goedje wezen! Ik heb wat te
			 stellen met pater... daar heb je geen begrip van! Want hy... denkje dat-i om
			 iets denkt? Neen, dat doet-i niet. En weetje waarom? Wel, omdat-i altyd denkt
			 aan wat 
{==216==} {>>pagina-aanduiding<<}
 anders. De man is 'n engel van God, en zou
			 vergeten z'n neus te snuiten, als ik 'm niet zei: pater, je bent verkouwen! En
			 je gaat zoo naar Haarlem? En pater ook? Wat ga jelui daar doen? 't Is 'n heele
			 reis.
		  
		  Wouter verhaalde een-en-ander van 't voorgevallene, maar slaagde er
			 niet in, Styntje begrypelyk te maken wat er eigenlyk geschied was. Hoofdzaak
			 voor haar was en bleef paters reis naar Haarlem.
		  
		  - Als-i maar geen kou vat, mymerde zy halfluid, of... 
		  - 't Is mooi weer, juffrouw, zei Wouter.
		  - O ja, dàt is 't! Maar... och, kou vatten is ook 't ergste
			 niet. Ik voel me-n-altyd als 'n mal mensch als-i uitgaat, en dan zoo ver! Kan
			 je me zeggen waar-i nu heen is?
		  - Geld wisselen, zei Wouter.
		  - Geld? Daar heb je-n-'t al! Nu zit ik in doodelyke angst. Ik wou
			 dat-i al goed en wel weerom was.
		  
		  Ze pakte het gereedschap waarmee ze 't Christusbeeldje zoo verkwikt
			 had, by elkander, en verliet morrend het vertrek. Wouter wist alweer niet wat-i
			 van Styntje te denken had. Haar kleeding en voorkomen was als van 'n zeer
			 bejaarde dienstmaagd, maar de gemeenzaamheid waarmee ze sprak over haar meester
			 - de man bleek tot het ‘goedje’ te behooren dat ze zindelyk te
			 houden had - bracht hem in de war. Styntje maakte met pater niet meer omslag
			 dan met haar krucifix, al kan ik verzekeren dat ze voor beiden met vreugd den
			 dood getrotseerd had. Er zou in dit byzonder geval weldra blyken wat de
			 oorzaken waren van haar bekommering over paters reis en 't geldwisselen. Er
			 vertoonde zich 'n bedelaar voor 't raam waar de hortensia prykte. De man
			 keek even naar-binnen, niet zoozeer als iemand die vraagt, maar als 'n
			 verwachtte persoon die te kennen geeft dat-i er is. Weldra werd hy door
			 'n tweeden en derden gevolgd, die almede blyk gaven zich volkomen thuis te
			 voelen op 't binnenplaatsje dat den pater voor antichambre scheen te dienen.
			 Velen maakten 't zich gemakkelyk, en gingen op 't een of ander uitstek zitten
			 dat aan huis of kerk te vinden was, als wilden zy door 'n charade en
			 action de waarheid uitdrukken:
		
		
		  1260a.

		  Het pauperismus is 'n pestbuil van 't geloof.
		
		
		  1260b.

			Ja, ja, ze waren geestig, die agenten in hemelas-
{==217==} {>>pagina-aanduiding<<}
surantie!
		  
		  Wouter hoorde dat men zich onder dat zoodjen onderhield over de
			 afwezigheid van den huisheer, en wel op 'n toon die zekere ontevredenheid liet
			 doorschemeren. Wel zeker, de man had op z'n post moeten zyn!
		  
		  - Maar de meid is er toch, riep 'n jongen die den kost won met
			 lam-zyn, maar nu toch 't kozyn van een der lagere kerkvensters had weten te
			 bereiken, waar-i gargouille speelde.
		  
		  - Ik wacht liever op den ouwe, zei 'n blinde.
		  - Houd jy je mond, je mag er niet eens wezen, je bent 'n
			 dinsdagger.
		  - Wat gaat dat jou aan? Jyzelf mag je mond wel houden, je hebt
			 verleden by 't uitgaan van de Jakobskerk drie gestaan, en je bent maar
			 zeven.
		  - Né, zes nou, want de ouwe Jonas is dood. Maar jy
			 bent 'n dinsdagger. Ga heen, zeg ik je!
		  - Je hebt op drie gestaan.
		  - Jy bent 'n dinsdagger, ga heen! Toe, allo, jongens, dringt 'm de
			 gang uit. Hy steelt ons 't brood uit den mond.
		  - Wàt? 'n Dinsdagger? riep nu 't uitwas van dr kerk. Dat mag
			 niet. Er uit met hem!
		  
		  En de lamme wist vry vlug op den grond te komen om 't geschonden
			 bedelaarsrecht te handhaven. De man namelyk die tot de bedeelden van dinsdag
			 behoorde, mocht zich niet vertoonen onder 't gezelschap dat zich 's maandags om
			 ondersteuning by pater Jansen aanmeldde. En wat die andere beschuldiging
			 aangaat - ‘drie staan als zeven je plaats is’ - ze
			 doelde op 't overweldigen van 'n rangnummer. Te na by 't uitgaan van de
			 kerk wordt voor onvoordeelig gehouden, daar de drukte het uithalen van beurs of
			 porte-monnaie belet. Ook schynt ieder haast te hebben in de eerste oogenblikken
			 na 'n kerkdienst. Maar 'n standplaats te ver van de deur is ook niet
			 goed, want de meesten loopen, na twee of drie keeren iets aan 'n bedelaar
			 gegeven te hebben, onverschillig door. Zonder 't minste besef dat ze te veel
			 deden - namelyk iets verkeerds - meenen ze toch genoeg verricht te hebben. Hoe
			 dit zy, volgens alle oordeelkundige schryvers die kanker en koudvuur tot 'n
			 byzonder onderwerp van studie maakten, is er geen voordeeliger standplaats dan
			 nummer drie. Indien dus de man die den ander zoo liefdeloos beschuldigde
			 van inbreuk op pater Jansen's dagorde, zich inderdaad schuldig maakte
			 
{==218==} {>>pagina-aanduiding<<}
 aan diefstal van dat nummer, was de ander volkomen in z'n recht
			 hem 't zwygen opteleggen. Maar ook de dinsdagger zelf had zich te
			 verantwoorden, en wel by Styntje die op 't rumoer naar buiten kwam. De man die
			 zich 'n dag te vroeg aanmeldde, verontschuldigde zich door de opmerking dat-i
			 op dinsdag ‘zoovéél huizen had’ en dat-i ‘z'n
			 beenen uit het lyf moest loopen’ om al z'n klanten behoorlyk te bedienen,
			 denk ik.
		  
		  Styntje gaf ieder wat, maar niemand scheen tevreden. Er bleek dat de
			 heeren aan drie duiten de persoon gewoon waren, en nu met twee werden
			 afgescheept. Maar de oude meid hield zich flink. ‘Wie nog 'n woord
			 spreekt, wordt van de lyst gestreken, zei ze. Ik heb nog zes heele dagen
			 vanGods lieve week voor me, en 'n mensch moet toch zorgen dat-i
			 toekomt, niet waar? Voort, allemaal, de plaats af en den gang uit, voort! 't
			 Is, dunkt me, wèl zoo!
		  
		  Het gemeene troepje liet zich niet zonder moeite bewegen heentegaan,
			 en Wouter hoorde met verontwaardiging hoe er door sommigen gemord en gescholden
			 werd. Als 't weer gebeurde dat de-n-ouwe niet thuis was, heette het, zouden ze
			 liever wachten tot-i weerkwam, want zoo'n meid was toch ook maar 'n
			 ‘loontrekkende dienaar, die niet weet wat 'n mensch toekomt.’ 't
			 Schynt vreemd, maar wáár is het, dat in den mond van den arme,
			 gebrek aan rykdom of laagte van stand 'n misdaad is. Volgens heeren bedelaars
			 had Styntje ryk moeten zyn, of hertogin, of burgemeestersnicht, voor ze zich 't
			 recht mocht aanmatigen 'n woordje meetespreken en 'n hand uittesteken - want
			 dit dééd ze, en Wouter had dapper geholpen - ter verdediging van
			 paters erf.
		
		
		  1260c.

		  Niets is aristokratischer dan 't gemeen.
		
		
		  1260d.

		  Nadat ze met hun beidjes het terrein hadden schoongeveegd, volgde
			 Wouter de amazone weder in de kamer. Ze jammerde over haar voedsterkind.
		  
		  - Och, jongeheer, ik wou dat pater kwam! Ik heb rust noch duur als
			 de man de stad in is. En dan met geld, zeg je? Is 't veel?
		  
		  Wouter kon de som niet bepalen, maar sprak van kostbare muntstukken
			 die gewisseld moesten worden.
		  
		  - Goud? Och, lieve Jeessis, dat's voor hem krek 'tzelfde.
			 
{==219==} {>>pagina-aanduiding<<}
 Och, waarom den man de stad intesturen met geld? Heb jy dat
			 baantje voor hem uitgedacht, jongeheer? Slim is 't niet van je! Waarom deed je
			 't niet liever zelf? Met geld kan men niet te voorzichtig wezen... ieder kan 't
			 gebruiken, zieje? Als-i nu in Jeessis naam maar niemand tegenkomt die wat
			 noodig heeft! Goud? 't Kan hèm wat schelen! De gespen van z'n vaders
			 broek waren van zilver, en toch zyn ze weg! En om koper geeft-i ook niet. Raad
			 eens hoeveel bedeelden we hebben? Wel tachtig alle weken! Ik heb er 'n heele
			 lyst van. En ze zouden ieder hun eigen dag houden, maar denkje dat ze 't doen?
			 Neen! Want er zyn rakkers onder - dat ik zoo'n zondig woord zeg - ja, rakkers,
			 die tweemaal komen, maar pater wil 't niet gelooven. En of ik al zeg:
			 ‘pater, 't is slecht volk!’ hy wil er niet van weten.
		  
		  - M'nheer Jansen is te goedig, zei Wouter.
		  
		  - Een zoete-n-engel vanGod is-i! Maar ik moet op 'm passen.
			 Drie duiten de man, gaat niet, zesmaal in de week... reken maar na! Daar waren
			 er vyftien vandaag, en de man heeft zelf geen boter op z'n brood. Nou, ik ook
			 niet, maar dat's tot dááraan toe. Maar dan alles wegtegeven aan
			 slecht volk! Ik heb ze nu maar twee duiten gegeven, en daarom bromden ze zoo.
			 Ze willen klagen by pater. 't Is 'n zoodje! Hoe meer je geeft, hoe luier ze
			 worden. En hoe brutaler ook. Dat heb ik altyd opgemerkt. Maar pater begrypt het
			 niet, of hy wil 't niet weten. En als ik zeg: ‘'t Zyn rakkers,
			 pater!’ dan zegt-i dat we-n-allemaal zondaren voor God zyn, en
			 dat hy ook z'n fouten heeft, en bly toe wezen mag dat God hem
			 kleeren en eten geeft, en 'n mooie woning. Zondaars voor God? Nou ja,
			 't heele menschdom, maar hy? Ik weet sekuur datGod niks van den
			 man te goed heeft, niet zie zóóveel!
		  
		  Styntje streek met 'n bevalligen zwaai over de hand. Mocht
			 God 'n oogenblik te-voren nog in den waan verkeerd hebben dat pater
			 Jansen by hem in 't kryt stond voor erfzonden en eigen fouten, dan waren
			 Styntjes gelaatstrekken en haar barbiersgebaar wel geschikt hem den moed te
			 benemen om op de likwidatie van die onbillyke vordering aantedringen.
		  
		  - Niks, niemendal, ging ze voort. Hy is proper en schoon als 'n
			 brand. Maar dat bedelvolk, kyk! En ‘al die armen zyn z'n broeders’
			 zegt-i.
		  - Dat heeft Jezus gezegd, kathechizeerde Wouter.
{==220==} {>>pagina-aanduiding<<}
 
		  - Jezus? Zoo! Heeft de Heere Jezus dat gezegd? Nou, dan heb ik er
			 vrede mee dat-i 't ook zegt. Maar toch... wàt broêr? Ik vind dat
			 'n mensch z'n eigen broêr moet wezen ook. En hy? Hy is, om zoo te
			 zeggen z'n eigen neef niet, z'n zwager niet, z'n eigen stiefkind niet, neen,
			 dat is-i niet! Hy loopt weer op z'n tandvleesch. Heb je 't niet
			 gezien?
		  
		  't Scheen wel dat Wouter blyk gaf deze schilderachtige uitdrukking
			 niet te verstaan. Althans de oude Styntje kommenteerde:
		  
		  - Nou ja, op 't overleer, z'n schoenen zyn doorgesleten. 't Is
			 m-e-'n kruis! En z'n jas is ook niet van de nieuwsten.
		  
		  Wouter voelde schaamte over 't gewicht dat-i aan zyn kleeding
			 hechtte.
		  
		  - Al vier jaar lang spaar ik voor 'n nieuwen, of... ik wou
			 sparen, maar 't gaat niet! Die bedelaars kosten ons zeker twee gulden in de
			 week... spaar dan eens voor nieuwe jassen! Zeg, jongeheer, kan je niet eens aan
			 pater zeggen dat-i wat zuiniger wezen moet, en niet zoo altyd alles
			 weggeven?
		  
		  Wouter groeide. Hy werd aangesteld tot Mentor over 'n bejaard
			 man, en wel door 'n vrouwspersoon die nòg volwassener was dan z'n pupil.
			 Met veel genoegen had-i Styntjen omarmd, maar hy speende zich van deze
			 uitspanning, en stelde zich schadeloos door de zelfgenoegzame pedanterie van
			 z'n antwoord. Styntje's verzoek werd genadig opgenomen en gefiatteerd:
		  
		  - Hoor eens, juffrouw, u kan verzekerd wezen dat ik van myn kant al
			 't mogelyke zal aanwenden om... 
		  - Wel zeker! Want my gelooft-i niet, omdat ik niet geleerd ben. Je
			 moet hem zeggen dat de jongen die daar zoo-even met z'n
			 derrière... 
		  
		  Zoo vertel ik, maar Styntje sprak hollandscher, bondiger,
			 korter en beter.
		  
		  ...de jongen die zoo-even met z'n... zitwerktuigen dan, in 't
			 venster van de kerk zat... 'n luiwammes is-i, 'n doeniet, 'n rekel! Zeg dat aan
			 pater. Eerst was-i 'n blinde... jawel, zoolang-i 'n zusje had, dat hem leien
			 kon. Maar nou ze van 'm weggeloopen is - god weet waarom? Misschien bedelt ze
		  	liever op 'r eigen houtje - nou is-i op-eens 'n lamme gewor-
{==221==} {>>pagina-aanduiding<<}
den.
			 Hoe vindje dat? Zeg 't aan pater.
		  - Ja, ja, juffrouw, ik zal 't hem zeker zeggen!
		  - En dan van dat vuile schepsel ook, dat daar in den hoek zat. Heb
			 je 'r gezien? Eens toen er sneeuw lag, zei ik: ‘veeg de sneeuw van de
			 plaats, dan kryg je zes duiten.’ Was 't goed geprezenteerd, of niet? Maar
			 ze deed het niet, en zei dat ze te veel huizen verzuimde.
		  - Huizen, juffrouw?
		  - Ja, bedelhuizen. Ze had er zeventien alle-dag, zei ze, en toen
			 schold ze me-n-uit over m'n zes duiten. Dat zei ik aan pater. En wat zeid-i?
			 ‘Och, zeid-i, ze is te oud, 't mensch kan niet vegen.’ Heb je van
			 z'n leven! Ik zei: ‘pater, ze is jonger dan ik!’ Nou, 't is de
			 waarheid, want ik ben acht-en-zestig. Dat's oud, hè?
		  
		  Gewis vond Wouter dit oud! Hy begon de vrouw belangwekkend te
			 vinden, die zooveel moest beleefd hebben naar-i meende. Dat de kring waarin ze
			 zich bewogen had, wat klein was, kwam niet in hem op. Hy voelde verlegenheid
			 over z'n jeugd, en om haar te doen voelen dat-i door studie had aangevuld wat
			 hem aan jaren ontbrak, zocht-i in z'n herinnering iets op, dat getuigenis geven
			 mocht van voorhistorische kennis. Styntje moest toch weten dat-i de funktie van
			 zieleherder die ze hem zoo gul opdroeg, niet geheel onwaard was, en ook dat-i
			 meer wist dan hy in z'n kort leventje met eigen oogen kon gezien hebben.
		  
		  - Zéér oud, betuigde hy. Dan heeft u zeker de
			 uitlegging van de stad bygewoond?
		  - Dáár weet ik niet van, jongeheer. Maar... die oude
			 nukkige Griet! Wat denk je dat pater deed? Hy zei: ‘och, Styn, je moet
			 denken ze-n-is 'n arm mensch!’ ‘Dat 's waar, zei ik, en dat denk
			 ik. Maar jy bent ook arm, pater, en ik ook.’ Nou, dàt zei ik er
			 maar zoo by, want ik heb 't wèl en klaag niet, godbewaarme! Maar
			 dat pater soms droog brood eet, is 'n ware zonde voor god en menschen. Soms is
			 er geen duit in huis, en dan moeten we leenen van pastoor hiernaast, die ook
			 niet te veel heeft. Ook 'n goed mensch anders, dat moet ik zeggen, maar hy
			 spreekt niet veel. Pater zegt dat-i de geleerdste man van de wereld-is, en lang
			 professer of bisschop had moeten wezen, als-i maar niet zoo... nou, dat gaat my
			 niet aan, en jou ook niet. Maar die luie Griet! Ze dééj 't niet,
			 en ze deej 't niet, en de sneeuw bleef liggen dien dag, en ik zei: ‘goed,
			 pater, dan zal ik 't doen.’
{==222==} {>>pagina-aanduiding<<}
 En den volgenden morgen zou ik
			 vroeg opstaan, en dat deed ik ook, want de sneeuw loopt zoo in, weetje,
			 en dan heeft de man natte voeten, en dat kan ik voor God niet
			 verantwoorden. En toen ik op de plaats kwam... weg was de sneeuw! Wat denk je
			 dat er gebeurd was?
		  - Dooi? vroeg Wouter.
		  - Gut né, 't vroor twee zeeuwen dik. Ik keek beduust op de
			 blanke steenen, en zocht de sneeuw... geen krummel te zien, hoor! Toen hoorde
			 ik pater lachen in z'n kamer, want hy zag me daar staan als 'n gek mensch naar
			 de sneeuw te zoeken, die weg was. Hy was nog vroeger opgestaan dan ik, en had
			 alles weggeruimd. Hoe vind je dat, jongeheer?
		  - Hoor eens, juffrouw, als 't weer gebeurt... roep my, dan zal ik 't
			 doen.
		  - Was 't geen schande? En dat voor zoo'n lui dier als die Griet!
			 Nou, ik was zoo kwaad als 'n spin, want ik heb den man zielslief, dat begryp je
			 wel, maar hy lachte me-n-uit. En ik blééf kwaad, en toen sprak hy
			 weer van arme broeders, maar ik zei dat die luie Griet m'n broêr niet
			 was, en zyn broer ook niet! Wel neen, wat zeg jy? Zoo'n lui beest!
		  
		  Wouter zei ditmaal eens niets, maar aan indrukken ontbrak 't hem
			 niet. Hy voelde wel dat er iets liefelyks te lezen stond op de bladzy van 't
			 groote levensboek, dat hier voor hem werd opgeslagen, maar kon z'n
			 ingenomenheid niet rymen met den weinig romantischen vorm waarin hem 't schoone
			 werd voorgesteld. Zeker, er moest nogal veel aan Styntje veranderd worden voor
			 ze, al was 't dan maar heel uit de verte, gelyken kon op de schoone Isabella
			 die hier in 'n diep gewelf op verlossing had behooren te liggen wachten. De
			 goede oude vrouw zelf scheen geen verlossing noodig te hebben, en in-plaats van
			 slachtofferige dames te bevryden van yzeren ketens, schraal dieet en
			 priesterdwang, kreeg Wouter zoo'n priester-zelf te redden uit de klauwen van
			 z'n eigen goedigheid. De ruil kon wreed genoemd worden door ieder die niet
			 inzag hoe aangenaam Styntje's vertrouwelykheid prikkelde, en vooral haar
			 vertrouwen. Bovendien, dat uitdryven van den bedeltroep had iets van 'n gevecht
			 gehad, en by-gebrek aan beter moet men zich met het mindere tevreden stellen.
			 De romantiek is veerkrachtig, en wat er in afmeting en gehalte aan de
			 omstandigheden ontbreekt, wordt aangevuld en opgesierd door den onbewusten
			 goeden wil van de Don Quichotten. Wouter was zoo tevreden dat-i z'n eigen jas
			 niet 
{==223==} {>>pagina-aanduiding<<}
 meer zag. Grootmoedig vergaf-i den pater dat er geen enkele
			 gekluisterde jonkvrouw in z'n woning te vinden was, en ook daaronder niet. Maar
			 toch:
		  
		  - Wel, juffrouw, de woning is eigenlyk niet heel groot, vind ik.
			 Heeft u hier ruimte genoeg?
		  - Wel wis en zeker! Als-i grooter was, kon ik den boel niet knap
			 houden in m'n eentje. Je moet denken dat ik de kamers van pastoor hiernaast ook
			 voor m'n rekening heb. 't Is 'n heel gedoe voor 'n mensch alleen.
		  - En... kelders?
		  - Ja, 'n beetje nat, maar anders best. We hebben er 'swinters
			 aardappelen in, en turf ook. Die nattigheid is goed voor de turf... 't stookt
			 zuinig. Droge turf is geen aanhalen. Dan zou de man nog kou lyden ook!
		  
		  De poging om zich te vermeien in krypt-romantiek brak alzoo
			 weer als glas af. Ketens en knokenpyramiden pasten niet by die huiselyke
			 nuttigheid. Een ‘hol’ mag vochtig wezen, o ja, en zelfs is dit een
			 der vereischten van de zaak, maar... aardappelen en turven? O,Lafontaine! O, 
			 Radcliffe!
		  
		  - En... zyn er gewelven onder de kerk, juffrouw?
		  - Dat weet ik niet. Maar ik verpraat m'n tyd. Beloof je me vast en
			 zeker dat je 'n oogje houden zult op pater met al dat geld?
		  - Wees gerust, juffrouw! Ik zal... 
		  - En dat je hem eens terdeeg vermaant om wat meer voor zichzelf te
			 zorgen... 
		  - Zeker, juffrouw.
		  ...want, zieje, de man is zoo arm als Job, en dat gáát
			 zoo niet! Ik hoor nu dat er 'n dame in de stad gekomen is, heel uit Denemarken
			 of Hamburg of zoowat, en die zou hem bystaan... 
		  - Ah!
		  ...zoo, weet je 'r van? Nou, des-te-beter! Ik hoorde 't van Femke
			 Claus... 
		  - Ah!
		  ...ken je die ook al? Nou, die biecht by pater, vroeger by pastoor
			 hiernaast, nu altyd by pater. En meestal gaat ze hier over de plaats de kerk
			 in, want ze brengt paters waschgoed, en zy heeft het me verteld... van die
			 dame-n-uit Hamburg, meen ik.
		  - Ah!
		  - Wat mankeert je toch, jongeheer? En ik... als ik die 
{==224==} {>>pagina-aanduiding<<}

			 ryke dame kan te spreken krygen, zal ik haar zeggen dat ze heel voorzichtig
			 wezen moet, en pater niet te veel geven. Want al had het mensch 'n inkomen van
			 honderden in de week, 't zou niet genoeg wezen voor al die bedelaars. Hoe meer
			 je geeft, hoe meer er komen. 't Is maar begieten van onkruid, zeg ik! Wel ja,
			 moet 'n mensch niet werken voor de kost? Dat heb ik ook gedaan, van
			 zóó klein af. Ik ben 'n vondeling, weetje, en heb mezelf door de
			 wereld moeten slaan. Kan die luie Griet dat ook niet doen?
		  
		  't Vondelingschap beviel Wouter byzonder. De lust om daarvan iets
			 meer te vernemen, verdreef zelfs den indruk die 't noemen van Femke's naam -
			 in-verband nogal met prinses Erika - op hem maken moest. Zou Styntje's vader 'n
			 ryke baron wezen? En teruggekeerd op 't pad der deugd? Hy wilde meer van de
			 zaak weten, en Styntje zei er dan ook nog wel iets van, maar alweer 't rechte
			 niet, naar Wouter's meening. Ook hier wou 't alweer met de romantiek niet best
			 vlotten. Wat die Leentje toch gelukkig geweest was, zy die by haar eersten en
			 misschien eenigen uitgang zoo terstond op den smakelyken kern van de vrucht
			 onthaald werd! Wouter kreeg alweer, niets dan leege doppen en schillen, of
			 althans dit verbeeldde hy zich omdat-i nog niet geleerd had - er zyn er meer
			 zoo! (122) - z'n ontmoetingen op 'n afstand te zien.
			 Wat ons in oudheid belangryk, of in middeleeuwen romantisch voorkomt, is
			 eenmaal gewoon geweest.
		  
		  - Ja, jongeheer, 'n vondeling, ging Styntje voort, en ieder mag 't
			 weten. Wel ja, ik heb immers mezelf niet op de hei gelegd, heb ik wel? Nou,voor
			 m'n moeder is ook gezorgd, en best, hoor! Want... op de hei ben ik gevonden,
			 piernaakt, om zoo te zeggen, ik had maar 'n oud stuk mat om 't lyfje. Maar je
			 begrypt dat ik 't maar van hooren zeggen heb. Ja, ik was in 'n lap mat gerold,
			 anders niet! En nu? God heeft me gezegend, dat zieje. Ik ben groot en
			 sterk geworden... neen, sterk ben ik geweest. Dat's tot daaraan toe. Maar ik
			 heb wel elf hemden... 
		  - Hè, zei Wouter.
		  - Ja, elf. Maar ze zyn wat oud. En telkens als ik er 'n twaalfde by
			 doe, moet ik een van de anderen weggooien. Daarom heb ik er maar elf. Maar je
			 moet denken, ik ben begonnen in 'n mat, en op de hei. En nu woon ik by pater al
			 vyf-en-dertig jaar... 't is waarachtig geen kleinigheid! Maar ik heb er voor
			 moeten werken, dat spreekt. Zoolang ik hier woon, houd ik twee heeren heel, en
			 soms wel drie, want als 
{==225==} {>>pagina-aanduiding<<}
 de dienst wat druk is, hebben we hier 'n
			 kapelaan ook. Ja, ja, er moet gewerkt worden in de wereld! Maar als je
			 dàt doet, ben je klaar. Ik ken menigeen die in 'n huis geboren is, en
			 God op z'n bloote knieën danken zou als-i by pater mocht wonen.
		  - En... u ziet soms Femke hier? vroeg Wouter, niet zonder de
			 strekking dat deze byzonderheid Styntje's genot nog aanmerkelyk verhoogen
			 moest.
		  - Wel zeker! En ik moet zeggen dat ze my trouw helpt aan paters
			 goed... nu, anders kwam ik er niet. Want 'n mensch alleen... dat begryp jezelf
			 wel. Ook worden m'n oogen slecht. Maar van pastoor hiernaast wil ze geen stuk
			 meenemen. Ik geloof dat ze niet van hem houdt.
		  - Zou hy haar iets misdaan hebben? vroeg 't riddertje.
		  - Wel neen! Waarom? 'n Mensch houdt van den een, en niet van den
			 ander. Van pater houdt ze, dat weet ik. En hy van haar. Vroeger biechtte ze by
			 pastoor hiernaast, maar nu al sedert 'n jaar of wat niet meer. Altyd by pater!
			 Zoo zyn er veel, en de man kan 't niet af. Ik heb al aan de menschen gezegd
			 ‘ga toch liever by pastoor hiernaast, die man is ook goed’ zei ik,
			 maar 't helpt niet, alleman wil altyd by pater wezen. Nou, ikzelf ook, en ik
			 bevind er me goed by, dat moet ik zeggen. Hy is 'n beste! En zoo zal dat
			 meisjen er ook over denken. Maar jou heb ik nog nooit in de kerk gezien. Zeker
			 woon je ver. Waar is je parochie? By wien biecht je? Is je pastoor lastig?
		  - Neen, o neen, stamelde Wouter die den moed niet had op dit
			 oogenblik te openbaren dat-i niet ‘van 't geloof’ was.
		  - Anders, ik kan je pater gerust rekommandeeren... hy is erg
			 gemakkelyk. Wat die man al zielen tot Onslieveheer geholpen heeft...
			 kyk! Als ik niet by hèm geweest was, zou 't er met m'n moeder nog slecht
			 uitzien, maar nu is ze wèl. Ga by pater, wat ik je zeg! Of... neen, toch
			 niet, de man heeft het te druk. Veel drukker dan pastoor hiernaast. Die is 'n
			 beetje... hoe zal ik zeggen? Isegrimmig, ziedaar! Hy ziet niks door de vingers
			 niks, niemendal! Nou, alle menschen zyn niet eender, en sommigen moeten hard
			 aangepakt worden. Verleden heb ik gehoord dat er eens 'n man geweest is, die
			 niet bang was voor de hel. Hoe vindje dat?
		  - Heel erg, juffrouw.
		  - Zoo, vind je dat erg? Ja, 't is erg! Maar ik ben er ook
			 niet bang voor, want ik doe m'n werk, en ik zorg voor pater. Och, och, waar
			 blyft-i?
		  - Is u niet bang voor de hel, juffrouw?
{==226==} {>>pagina-aanduiding<<}
 
		  - Gut né, volstrekt niet, want ik doe m'n werk. Maar die man
			 deed z'n werk niet. Hy vloekte en dronk, en ging om met slechte vrouwluî,
			 en toch was-i niet bang voor de hel. Zieje, hy had er bang voor moeten
			 wezen. Dat zei pater ook, maar toch zou God 't hem wel vergeven, zeid-i, omdat
			 de man niet beter wist, want... hy geloofde niet aan de hel, en dat kan 'n
			 mensch niet helpen, zei pater. Nou, ik had zoo'n man wel eens op z'n sterfbed
			 willen zien! Maar hy zal wel dood wezen, want het is zeker lang geleden. Als ik
			 sterf, zal ik heel tevreden zyn, want pater zal voor m'n bed zitten, en my de
			 hand drukken. Dat heeft hy me vast beloofd. Dan zal ik God danken voor 't leven
			 dat-i my geschonken heeft, en omdat ik by pater gewoond heb.
		  
		  De goede vrouw bekruiste zich, en Wouter had het hart niet, te veel
			 hart liever, om hierin ditmaal iets bespottelyks te vinden.
		  
		  - Je weet niet hoeveel goeds ik genoten heb, jongeheer! Je moet
			 altyd denken, ik ben begonnen van niets, van niemendal, denk eens! Ik was al
			 tien jaar oud toen ik nog achter de koeien in 't veld liep, en als ik in 't
			 dorp kwam - want ik ben maar van 't boerenland - dan riepen de jongens:
			 ‘vondeling, vondeling!’ En nu, kyk, al vyf-en-dertig jaar by pater!
			 Wat wil 'n mensch meer? En ik heb òververdiend voor m'n moeder ook, dat
			 begrypje.
		  
		  Wouter zette een vragend gezicht.
		  
		  - Ja, 't moest wel. Want zeker had ze niet goed met me gehandeld,
			 maar pater zei: ‘denk je dat 'n mensch voor z'n plezier z'n kind op de
			 hei legt? Dat zyn treurige zaken, men moet er meely mee hebben!’ En ik
			 heb kousen voor hem gebreid, en voor elke kous gaf-i 'n mis aan m'n moeder. Dat
			 was heel in den beginne, toen ik pas by hem kwam. En toen werd het koud, en ik
			 had winterhanden en kon niet breien. En dat speet me erg voor m'n moeder, en
			 ook voor pater, want de man had z'n kousen broodnoodig. Maar de ziel van m'n
			 moeder was 't ergste, dat begryp je. Denk je nu dat pater er na keek of ik
			 breien kon of niet? Gut né, hy gaf de mis, alle dagen krek! Dat doet-i
			 nu al vyf en-dertig jaar... reken dàt eens uit, jongeheer! De man zegt
			 zelf dat er 'n heele boel òver is.
		  - En... de ziel van... uw vader? vroeg Wouter die naar bericht
			 hunkerde omtrent zekeren schatryken baron, na - of liever nog: 'n beetje
			 vóór - z'n terugkeer op 't pad der 
{==227==} {>>pagina-aanduiding<<}
 deugd. Gaarne
			 had-i z'n vraag wat deftiger ingekleed, en zich geïnformeerd naar 't
			 welvaren van wylen Styntje's ‘papa’ maar deze malle uitheemsheid
			 die in Wouter's tyd nog voor iets voornaams doorging, wou er niet uit. 't Bleef
			 dus by: ‘de ziel van uw vader, juffrouw?’ schoon dit woord
			 inderdaad wel wat àl te burgerlyk klonk voor iemand die de aanzienlyke
			 romanbetrekking van meisjesverleider bekleed had, 'n funktie waartegen onrype
			 jongetjes, eunuken en zeker soort van beunhazen in moralistery, ten-allen-tyde
			 zoo byster hoog - maar vooral begeerig, en met afgunst! - hebben opgezien.
		  - Dáár weet ik niet van, antwoordde Styntjen, en 't
			 scheen wel dat zy over Wouter's vraag 'n beetje verstoord was. Een mensch kan
			 niet alles tegelyk doen! Wou je dat ik pater nu nog dáármee
			 lastig was gevallen ook? De man heeft 't werachtig druk genoeg. Voor m'n moeder
			 is er òver, en daarmee kan God doen wat-i wil. Maar voor m'n vader sprak
			 ik geen stom woord. God zou wel eens kunnen zeggen: ‘als je zoo begeerig
			 bent, kryg je niemendal!’ Nou, dit is maar by manier van spreken, want
			 wat ik verdiend heb, moet ik hebben: eens gezegd blyft gezegd! Daar is de
			 heilige Jozef voor, die is er werachtig de man niet na om z'n zoons woord
			 te-schande te laten maken. Heere Jeessis, waar blyft pater met al dat geld?
		  - Daar is-i, riep Wouter die Jansen's vriendelyk gezicht langs de
			 hortensia zag voorbygaan.
		  
		  Als om de gegrondheid van Styntje's angst ditmaal eens te
			 logenstraffen, telde de goede man 'n twintigtal ryksdaalders op de tafel. Ter
			 verontschuldiging over z'n lang uitblyven, deelde hy mee dat men hem onder-weg
			 by 'n zieke had geroepen, die volstrekt iets naders van den hemel wilde weten
			 voor-i er heen ging.
		  
		  - Ik heb hem alles duidelyk uitgelegd, verzekerde Jansen. Die
			 geldwisselaar zei dat de koers laag was, jongeheer, maar ik heb 'n briefje
			 gevraagd, waar 't op staat. Nu kan jyzelf alles precies uitrekenen, want men
			 kan nooit te voorzichtig wezen in de wereld, en geld is... geld, wat zeg jy,
			 Styn?
		  
		  Styn zei ja, en 'n kwartier daarna was Wouter met pater Jansen
			 op-weg naar de haarlemmer-schuit. De oude vrouw had haar afgod terdeeg
			 afgestoft en geschuierd, en ook Wouter kreeg 'n streek of wat met den borstel,
			 doch 't was blykbaar slechts 'n voorwendsel om hem nogeens nadrukkelyk in
{==228==} {>>pagina-aanduiding<<}
 't oor te fluisteren:
		  
		  - Zal je toch goed zorgdragen dat pater al dat geld niet verdoet,
			 jongeheer?
		  - Juffrouw, ik belóóf het u! had Wouter geantwoord, en
			 aan den stap waarmee hy de wandeling aanving, was te bemerken dat-i 't
			 meende.
		  
		  Helaas!
		  
		  De weg naar... 't verkeerde is geplaveid met goede voornemens en
			 welgemeende beloften.
		
		
{==229==} {>>pagina-aanduiding<<}

		  Preekjen over preeken, en hoe Wouter niet aan 't
			 preeken raken kon. Preek van pater Jansen over 'n preek van pastoor
			 Koens, opgeluisterd door 'n preek van hemzelf. Hoe de auteur woord
			 houdt.

		  1261.

		  Zeker kanselredenaar moet eens gezegd hebben dat niets gemakkelyker
			 is dan preeken, doch niets moeielyker dan goed preeken. Ik heb er geen verstand
			 van, maar als men op den bewusten dag aan Wouter gevraagd had of niet ook 'n
			 middelmatige preek iemand terdeeg bezwaren kan, zoud-i 't zeker volmondig
			 hebben toegestemd. Den vorigen dag was-i redelyk tevreden geweest met het
			 halfgeboren koncept van den brief aan de opgeblazen Hersilia - jammer dat het
			 niet gediend had - maar 'n preek... dat was wat anders! Hy wilde 'n paar keer
			 beginnen, maar 't vlotte niet. Telkens als-i op z'n: ‘m'nheer, hoor
			 eens!’ zoo goedmoedig ten antwoord kreeg: ‘wat bliefje,
			 jongeheer?’ zonk hem 't hart in de schoenen, en hy maakte de een of
			 andere onnoozele opmerking over iets dat op hun weg te zien was. Pater mocht
			 alzoo van hem vernemen dat de haarlemmerdyk 'n lange straat was, en dat ieder
			 die 's avends laat buiten de stad bleef, 'n stuiver moest betalen, jazelfs als
		  	't héél laat was, 'n dubbel-
{==230==} {>>pagina-aanduiding<<}
tje. Jansen stemde dit
			 alles volmondig toe.
		  
		  Hoe te beginnen? Wel beschouwd, hebben dominees 't makkelyk. Ze
			 nemen 'n tekst uit de Schrift, en verdeelen hem in drieën, dan volgt de
			 rest vanzelf. Ook worden zy op den weg geholpen door 't voorgebed. Wel zeker:
			 ‘steun, o Heer, den spreker die in ons midden is opgetreden om uw woord
			 te verkondigen?’ Zoo komt 'n mensch op z'n dreef. En 'n dominee is anders
			 gekleed dan andere menschen. Dat alles geeft zekeren toon aan, en brengt 'n
			 stemming te-weeg die stamelaars en stommen aan 't preeken helpen zou. Wouter
			 voelde wel dat het niet te-pas kwam 'n gebed te doen: ‘steun, o Heer, den
			 voorganger die naast pater Jansen is opgetreden om 't woord van Styntje te
			 spreken!’ maar hy wou doen wat-i beloofd had. Dat hy maar 'n domme jongen
			 was, en die m'nheer Jansen 'n eerwaardig man, kwam - juist omdat-i 'n domme
			 jongen was - niet in hem op. En al ware dit anders geweest, het zou hem niet
			 zoo heel erg gehinderd hebben, want Stoffel had eens verzekerd dat
			 jongeluî, zoo van de schoolbank, volkomen 't recht hadden oude menschen
			 te kapittelen, als ze maar - door Styntje? - ‘bevestigd’ waren, en
			 de voorzorg gebruikten hun vermaningen heel theologisch intedeelen in
			 drieën. Nu, dàt wilde Wouter doen. Ten-eerste: de
			 spaarzaamheid is Gods wil. Dit zou hy o.a. bewyzen uit eierschalen,
			 appelschillen en notendoppen die nooit grooter zyn dan precies noodig is om te
			 bedekken wat er in zit. Ten-tweede: de spaarzaamheid is de wil van
			 God... och, 't lukte niet! Na veel vergeefsche pogingen om op-streek te raken,
			 leidde z'n gedachtengang hem eindelyk op de vreemdklinkende vraag:
		  
		  - Kan u zingen, m'nheer?
		  
		  Voor zoover 't me vergund is, borg te staan voor Wouter's
			 bedoelingen, kan ik verzekeren dat-i niet juist van plan was den goeden
			 oudeheer daar op de publieke straat 'n psalm of gezang optegeven, met het
			 verraderlyk oogmerk zich daardoor te doen stemmen op preekhoogte. Neen, maar hy
			 had weer: ‘m'nheer, hoor eens!’ geroepen, en moest toch iets
			 antwoorden, toen Jansen hem vroeg wat-i te zeggen had?
		  
		  - Zingen, jongeheer? Jawel. Het hoort om zoo te zeggen by m'n vak.
			 Maar heel mooi zing ik niet. Je moet pastoor Koens eens hooren, vooral in den
			 Kerstnacht... prachtig! Verleden was er 'n heer uit Parys in de kerk, die bood
			 hem... 
{==231==} {>>pagina-aanduiding<<}
 ik weet niet hoeveel geld, als-i zich wou laten aannemen
			 by 'n zingkomedie die ze daar hebben. Maar hy wou niet, want hy wil by de kerk
			 blyven, dat begryp je. Maar anders... hy zingt iemand het hart uit 't lyf. En
			 preeken! Dat heb je nooit zoo gehoord! Ik weet niet wat mooier is, z'n zingen
			 of z'n preeken. Hy is 'n heilig man, dat kan ik je verzekeren, maar... meisjes
			 zyn zwakke vaten, en daarom zyn er vaders die liever hebben dat hun dochters by
			 my gaan. Kan pastoor Koens dat helpen? In 't geheel niet!
		  
		  Als 'n bliksem vloog hier Styntje's mededeeling dat Femke niet van
			 ‘pastoor hiernaast’ hield, door Wouter's gemoed. Lieve, beste,
			 brave Femke! Of prinses Erika van pastoor Koens houden zou, als ze hem
			 kende!
		  
		  - Hy zingt 'n kyrie... weet je wat 'n kyrie is? Want
			 je bent niet van de Kerk, niet waar? Gut, ik ben er niet boos om, want de een
			 is zóó, en de ander is zóó. Er zyn Turken ook. Maar
			 weet je wat 'n kyrie is?
		  - Neen, m'nheer!
		  - Kyrie beteekent: ‘Heer’ en eleison is
			 zooveel als: ‘verlos ons!’ Nu, dat zingen wy in onze kerk, en Koens
			 heeft 'n kyrie die expres voor hem gemaakt is door 'n Duitscher, 'n
			 eerst man in z'n vak. Hy is orgelist te Weenen, geloof ik. En ze zeggen - nu,
			 dàt zal je vreemd vinden! - ze zeggen dat-i eens voor 't heele hof...
			 
		  
		  Jansen hield even op om Wouter's aandacht te spannen. Maar hiertoe
			 was meer noodig, want de gedachten van den jongen waren by de preek over
			 spaarzaamheid.
		  
		  ...voor 't heele hof, denk eens!
		  - Ja, m'nheer, zei Wouter, zonder nog te weten wat er te denken
			 viel.
		  - Hy heeft voor 't heele hof gezeten op... wel, waarop denk je dat-i
			 gezeten heeft? Dat moet je nu eens raden, jongeheer.
		  - Op 'n stoel, m'nheer.
		  - Ook, ook! En op 'n draaikruk ook... want hy had klavecimbel
			 gespeeld. Maar dat wou ik je nu eigenlyk niet zeggen, want het gebeurt meer,
			 niet waar? Neen, hy is zoo ver in de muziek, dat 'n aartshertogin hem op haar
			 schoot heeft genomen, en dáárop heeft-i gezeten. Hoe vindje
			 dàt?
		  
		  Wouter vond het heerlyk, en nam zich voor, de eerste de beste
			 gelegenheid aantegrypen om zich te oefenen in muziek. 
{==232==} {>>pagina-aanduiding<<}
 De fondsen
			 van z'n belofte aan Styntje daalden vreeselyk. Wie toch kan aan preeken en
			 spaarzaamheid denken, als er zóóveel te verdienen valt met ut,
			 re, mi, fa, sol? Toch vond-i de zaak niet heel helder, en gaf te kennen dat
			 'n beetje nadere toelichting niet overbodig wezen zou.
		  
		  - Op haar schoot, m'nheer?
		  - Ja.
		  - 'n Aartshertogin?
		  - Ja, van Oostenryk.
		  - Maar, m'nheer, hoe is dat mogelyk?
		  - Kyk, ik dacht wel dat je 't vreemd vinden zou, want zoo'n
			 aartshertogin is 'n heele dame, en daarom vertel ik 't je. Ik heb er wel al
			 honderd menschen mee vermaakt, en niemand kon 't raden voor ik 't zei. Maar
			 gebeurd is het, vraag 't maar aan pastoor Koens, en Styn weet het ook,
			 want ze was er by... 
		  - Aan 't hof, m'nheer?
		  - Neen, toen pastoor Koens 't vertelde.
		  
		  De goede Jansen genoot naar hartelust van Wouter's verbazing, die
			 dan ook inderdaad groot was. Hy hield zich innig overtuigd dat noch z'n moeder
			 noch een van z'n zusters, noch zelfs Leentje, die toch anders volstrekt niet
			 hoovaardig was, zich zóó ver vergeten zou met 'n klavierspeler.
			 Neen, nooit, nooit, nooit... al was er geen hof by dat er kwaad van denken kon.
			 In 'n achterkamer niet!
		  
		  - Op haar schoot, vervolgde Jansen. En ik zal je nog meer
			 zeggen... 
		  
		  Nòg meer, o hemel?
		  
		  ...hy heeft ook op den schoot van de Keizerin gezeten! Zou je
			 dàt geraden hebben?
		  - Neen, m'nheer!
		  - Dat dacht ik wel! En ik ben er nog niet! De Keizerin heeft hem
			 gezoend... 
		  - Maar, m'nheer!
		  ...gezoend op allebei z'n wangen.
		  
		  ‘Naar Weenen, naar Weenen!’ riep alles wat stem had in
			 Wouter's gemoed. Met geografische inspanning legde hy zich de vraag voor, of
			 Haarlem in den weg lag naar dat verrukkelyk oord. Jansen vermaakte zich
			 kinderlyk met z'n verbazing. Ze werd ten-top gevoerd - ach, vernietigd
			 te-gelyker-
{==233==} {>>pagina-aanduiding<<}
tyd - door 't vervolg en slot van de historie.
		  
		  - De keizerin stopte z'n zakken vol... 
		  - Hè?
		  ...vol suikerdemangelen.
		  
		  Hier berstte Jansen in lachen uit, zoodat de voorbygangers er schik
			 in kregen. Maar 't was moeielyk niet te lachen by 't gekke gezicht dat Wouter
			 zette, en hierom was 't dan ook den goeden pater te doen geweest, want hy hield
			 van vroolykheid. Na zich eenige oogenblikken te hebben laten bidden om
			 opheldering, lichtte hy de zaak toe:
		  
		  - Ik zal 't je dan maar zeggen. Die klavierspeler was pas zes jaren
			 oud, en 'n heel lief jongetje. Pastoor Koens heeft met hem gestudeerd - later,
			 weetje - en ze zyn groote vrienden gebleven. Ik zei je-n-immers al dat-i 'n
			 kyrie voor hem gemaakt heeft? Ze hebben samen gestudeerd op 't
			 Jezuiten-kollegie... 
		  
		  Wouter rilde protestantelyk.
		  
		  ...daar krygen wy onze knapste menschen vandaan. Maar 't gaat niet
			 altyd door, want... ik ben er ook geweest. Gut, wat keek je gek, toen ik je
			 vertelde van die suikerdemangelen! Maar ik zou je wat van die kyrie
			 zeggen. Als Koens hem zingt... o! In z'n kamer, meen ik, want in de kerk doet-i
			 't niet graag. Styn heeft er van gehuild, want het is heel gehoorig by ons, we
			 kunnen elkander best hooren zuchten... maar ik zucht nooit. Waarom zou ik
			 zuchten? Nu, Styn huilde, en ik kreeg kippevel. En weetje wat ik er by dacht?
			 Ik dacht: God, God, wat ben ik 'n prul by pastoor Koens!
		  - Hè, m'nheer!
		  - 't Is de waarheid! Maar ik van myn kant ben weer veel sterker van
			 bouw en spieren. Dat is ook iets, niet waar? Godbewaarme voor ondankbaarheid!
			 Als m'n vader me op z'n smedery gedaan had, zou ik net zoo sterk geworden zyn
			 als m'n broer, maar de theologie maakt 'n mensch 'n beetje lebberig, vindje
			 niet? En toch... verbeelje, ik heb thuis 'n Vulgata. Daar staat wat in!
			 Ze is in kwarto, zóó dik, en dat in 't vierkant, en in leer
			 gebonden... 'n heele vracht! En er zyn sloten aan, ook. Styn schuurt ze alle
			 weken blank. Welnu, ik pak een van die koperen lippen met m'n pink, en Styn
			 zegt paters op, en ik houd m'n Vulgata - altyd met die
			 ééne pink, moet je denken - tot quotidianum van de derde.
			 En Styn is niet eens heel vlug met 'r paters. Als ik ze zelf zei,
			 
{==234==} {>>pagina-aanduiding<<}
bracht ik 't zeker tot remitte van de vierde, of misschien
			 wel tot amen. Maar ik moet je 'r byzeggen dat wy katholieken geen
			 kracht, macht en heerlykheid hebben. Dat scheelt altyd 'n beetje. En... er is
			 niets apokriefs in de Vulgata. Met 'n protestantschen bybel zou ik 't
			 wel laten, dat vat je wel!
		  
		  Neen, Wouter vatte het niet! Of althans hy begreep niet
			 alles. Maar de konkluzie nam-i goedig aan. Hy hield zich overtuigd dat
			 pater Jansen byzonder sterk in z'n pink was, en zou voor die overtuiging in den
			 dood gegaan zyn.
		  
		  - Ja, 't is 'n heel ding, niet waar? En dàt kan nu pastoor
			 Koens weer niet. Zoo zieje dat God altyd ieder 't zyne geeft. Maar ik heb Styn
			 verboden 't hem te zeggen. Hy mocht eens verdrietig worden omdat-i 't me niet
			 na kan doen, en dit hoeft niet, want zulke dingen komen toch in ons vak maar
			 zelden te-pas. Maar eens toch heb ik er recht schik van gehad... niet van die
			 Vulgata, meen ik, maar dat God me zoo sterk gemaakt heeft. Hy doet niets
			 voor niemendal, houd je dáár maar aan vast! Verbeelje, ik was op
			 't Simmenarie, en daar woonde-n-'n boer in de buurt, 'n ryke boer. Hy heette
			 Koremans, maar hy was heel ryk, en hy had veel arbeiders in z'n dienst, meiden
			 en knechts, allemaal boeremenschen, dat begryp je wel. Een van de meiden heette
			 Trineken, en ik dacht dat Koremans goed en gul was... maar och, ik heb er geen
			 pleizier in, je dat te vertellen. Waartoe dient het? Liever vertel ik je-n-'n
			 ander stukjen, iets van hèm, van pastoor Koens. Dàt moet je
			 hooren!
		  
		  't Speet Wouter dat-i niets van Trineke te weten kwam. Met allen
			 eerbied voor de gaven van pastoor Koens, gaf-i de voorkeur aan 'n boeremeisje.
			 Hy was in de jaren que tout ce qui porte jupon intéresse, en in
			 z'n verbeelding vertaalde hy elk onbekend vrouwspersoon in ‘Femken’
			 of... iets als Femke. Maar hy begreep toch dat-i den goeden Jansen niet dwingen
			 mocht in de keus van z'n onderwerpen, en hy luisterde zoo aandachtig mogelyk,
			 weldra zéér aandachtig zelfs, en zonder dat dit hem moeite
			 kostte.
		  
		  - 't Was eens zyn beurt van preeken, ging de pater voort, en hy
			 preekte. Den tekst weet ik niet meer, maar 't was over goede behandeling. Van
			 den eenen mensch jegens den ander, weetje, want dat is eigenlyk de hoofdzaak
			 van ons geloof. Ik preek er ook wel eens over, maar... zóó niet,
			 daar scheelt veel aan! Want, wat gebeurt er? Er zat 'n man 
{==235==} {>>pagina-aanduiding<<}
 in de
			 kerk - 't was 'n slachter, moet je begrypen - die kreeg 'n toeval, en hy moest
			 er uit gedragen worden, en ieder dacht dat het van de warmte was. Maar 't was
			 niet van de warmte. Die man had stiefkinderen, en hy behandelde ze niet goed,
			 en hy voelde zich zoo zondig door de preek van pastoor Koens, dat-i van
			 zichzelf viel. Vind je dat niet sterk voor 'n slachter? Toen-i weer wèl
			 werd, heeft-i z'n stiefkinderen voor z'n bed geroepen, en hun om vergiffenis
			 gevraagd, en beloofd dat-i ze nooit weer mishandelen zou, want... dat deed-i
			 vroeger. En, omdat-i slachter was, zond-i 'n mand met worst aan pater Koens,
			 met 'n brief er by. Je kunt denken hoe bly we waren... om die kinderen.
		  - En, m'nheer, heeft die slachter woord gehouden?
		  - Ik denk 't wel, want hy zal 't zeker prettig gevonden hebben, goed
			 voor z'n stiefkinderen te wezen, en 'n mensch houdt van pret. Maar Koens wou de
			 worst niet hebben, want hy eet geen vleesch, en Styn moest ze terugbrengen,
			 zeid-i.
		  - Hè, riep Wouter die 't jammer vond zoo'n geschenk
			 aftewyzen.
		  - Ja, niet waar, 't zou den man bedroefd hebben. Dit vond Styn ook,
			 en ik ook, en daarom hebben wy die worst opgegeten, zy en ik, want ik mag wel
			 worst.
		  - Maar, m'nheer, wat was er met die Trineke?
		  - Och, ik heb me verpraat. Ik had den man z'n naam niet moeten
			 noemen, want het past me niet, iemand zwart te maken na z'n dood.
		  - Wat had-i gedaan met die Trineke?
		  - Gedaan? Niets! Ik wil 't je wel vertellen, maar spreek er nooit
			 over. Misschien leven z'n kleinkinderen nog, en hoe zou jy 't vinden als men
			 kwaad sprak van je grootvader? Koremans was juist niet erger dan andere boeren,
			 en daarom zou 't me leelyk staan z'n naam te bekladden, maar wáár
			 is wáár! Hy was heel ryk, en goed voor de kerk, o best! In onze
			 kapel - want we hadden 'n kapel in 't Simmenarie - hing 'n geelkoperen
			 Sebastiaan met z'n lyf vol pylen, wel duizend pond zwaar... nu, die was
			 van hèm. En opschepperig was-i als we hem bezochten, goedgeefs... je
			 hebt er geen begrip van! Aan brood en kaas of karnemelk was nooit gebrek, al
			 kwamen we met z'n twintigen... net 'n zoete-n-inval! En z'n dochters zetten
			 rozynen op brandewyn, en daar dronken wy simmenaristen van dat het 'n aard had.
			 Maar dat kregen we alleen als er feest was, doopen of paasschen of trouwen, of
			 zoowat. En eens zou een van z'n dochters trouwen - 't was al z'n derde, want,
			 daar de mâskes veel meekregen, 
{==236==} {>>pagina-aanduiding<<}
 wou ieder ze hebben - en wy
			 kwamen gelukwenschen, en werden best onthaald, maar de bruid keek sip, en we
			 dronken brandewyn op rozynen, en er was 'n pret van belang... op de bruid na!
			 Maar op-eens... och, jongeheer, ik had het je eigenlyk niet moeten vertellen.
			 Je belooft me toch zeker dat je 'r nooit over spreken zult?
		  - Nooit, nooit, m'nheer, op m'n woord van eer!
		  - Wàt? Nu, je belooft het, dat 's genoeg. Dat ik schik van de
			 zaak gehad heb, is waar, en nòg! Want je zult hooren hoe sterk ik
			 geweest ben, en toch was ik nog niet eens terdeeg uitgegroeid. Je begrypt, 'n
			 jongen in theologie-tweede is anders nog niet veel mans. Nu, we aten en
			 dronken, en er zou gedanst worden ook. Dit mocht eigenlyk niet, en als 't in 'n
			 ander huis gebeurd was, zouden we zeker straf gekregen hebben, maar
			 Rector zag wat door de vingers als 't by Koremans gebeurde, om dien
			 Sebastiaan, weetje, en ook omdat-i wel-eens in z'n wagen naar stad reed,
			 en roomkaas kreeg. Ik was dol op dansen... in dien tyd. Nu zou 't niet staan!
			 En ik zou dansen met de bruid die ik graag lyden mocht... vroeger. En ze hield
			 van my ook wel, dat weet ik zeker. Juist toen we beginnen zouden, bemerkte ik
			 dat Trineken er niet was, en ik vroeg: waar is Trineke? Want anders was ze-n-'r
			 altyd by, net als de andere knechts en meiden, maar nu was zy er niet. En dat
			 zag ik, en ik vroeg er naar aan Lies, en ook aan Koremans-zelf. Lies was de
			 bruid, weetje, die met me dansen zou, en wel 't allereerst, omdat ik 'n
			 weddingschap van haar vryer had gewonnen... ook al over sterkte. ‘Trien
			 is ziek, zei Koremans, en ga nu je gang maar met Lies. ‘Is Trineke
			 ziek, vroeg ik, en waar is ze dan?’ Want dàt wou ik weten.
			 ‘En, zei ik, ik ga nu me gang met Lies niet, voor ik weet waar Trineken
			 is.’
		  
		  Wouter verwachtte nu 'n landelyk drama met... iets als liefde er in.
			 Heel véél kon 't niet wezen, dit begreep hy wel, om den
			 aanstaanden werkkring van den held. Maar juist deze bedenking prikkelde z'n
			 nieuwsgierigheid te meer. Hy tooverde zich den jeugdigen nog niet geheel tot
			 geestelyke verwrongen jongeling voor oogen, staande tusschen twee-
			 drieërlei plicht, misschien wel tusschen formeele trouwbeloften en
			 gemoedelyke beloftentrouw, tusschen Trineke, Lies en theologie. En op den
			 achtergrond vertoonde zich de sombere gestalte van den bruigom, die gereed
			 stond by de minste overhelling naar Liesje's kant, den al te gelukkigen
			 Seminarist met één slag doodongelukkig en liefst heelemaal dood
			 te maken. In 
{==237==} {>>pagina-aanduiding<<}
 byna alle Dorfgeschichten die Wouter gelezen
			 had, droeg zich de zaak op die wys toe. Of zou pater Jansen den bruigom hebben
			 neergeveld? Een mensch doet rare dingen als-i verliefd is, en daarby zoo
			 byzonder sterk.
		  
		  - Nu moet ik je iets zeggen, jongeheer, dat me in de ziel leed
			 doet... 
		  - Ik zal er heusch nooit over spreken, beloofde Wouter, die meende
			 dat-i 't geheim van 'n moord te bewaren kreeg, en bang was dat Jansen 't
			 verhaal afbreken zou.
		  - O, dit mag je wel vertellen, 't kan soms nuttig wezen dat
			 men 't weet. Ik wou je dan zeggen - maar 't spyt me wel - dat de boeren... soms
			 niet heel lief omgaan met hun volk. Die oude Trineke... 
		  - Hè?
		  ...die oude Trineke kon haast niet meer voort, en ik had al meer
			 gemerkt dat men haar achteraf zette, en wegdeed als er wat vroolyks voorviel op
			 den deel. En ik vroeg weer, waar Trineke was, en zei dat ik niet dansen wou
			 voor ik wist wat haar scheelde. Want toen ik den vorigen keer by Koremans was,
			 had ik al gemerkt dat ze erg hoestte, en nog kaduker was dan gewoonlyk. Ze was
			 'n beetje mank ook, maar ze had altyd braaf gewerkt... o, by Koremans z'n
			 ouders al! En daarom vroeg ik waar ze was? ‘Ze is op 'r bed, zei Lies, en
			 ik begryp niet wat je hebt uittestaan met dat ouwe mensch. Kom, dans
			 maar!’ En ze wenkte den speelman dat-i beginnen zou. Maar ik liep weg om
			 Trineke te zoeken, want het was me alsof God me ingaf - dit gebeurt soms - dat
			 ze slecht behandeld werd. En Lies me na! En Koremans ook! Je moet nu geen kwaad
			 van dat meisje denken omdat ze me naliep. 't Was maar dat ze niet wou dat ik
			 Trineke zou vinden, en weten waar ze lag. Want... ze lag in den stal. Maar dat
			 wist ik niet, en Koremans zei 't me niet - dat begryp je wel - maar 't was of
			 God het me ingaf. En ik stond voor den stal, en vroeg: ‘is ze
			 hier?’ maar Koremans durfde niet antwoorden, en Lies riep weer:
			 ‘wat wil je toch met dat ouwe mensch?’ Maar ik zei: ‘met jou
			 dans ik niet!’ en 't speet 'r. Toen vroeg ik aan Koremans, of-i de deuren
			 van den stal wou openen? ‘Neen, zeid-i, en ze is er niet!’ En ik
			 zei dat ze 'r wèl was, en vroeg 't hem nògeens, want men moet 'n
			 mensch altyd tyd laten om zich te beteren. Dat doet God ook. Maar hy zei weer
			 neen, en Lies wou me vasthouden, maar ik duwde haar weg, en zette m'n schouder
			 tegen de staldeur dat-i kraakte, en... ik was er in, hoor! Vind je dat niet
			 sterk? Ik
{==238==} {>>pagina-aanduiding<<}
 heb er nog schik van.
		  - En Trineke, m'nheer?
		  - Wel zeker, daar lag ze-n-als de reiziger uit 's heeren Schrift! 't
			 Was naar en akelig om aantezien. Heel lang heeft ze niet meer geleefd, maar...
			 ze is toch behoorlyk gestorven op 'n kristelyk bed. Want ik heb Koremans onder
			 handen genomen, dat verzeker ik je! Ik zei dat God hem verbryzelen zou, precies
			 zoo als ik die staldeur gedaan had... neen, veel erger nog! En ik zei - met 'n
			 zwaren vloek er op - dat ik bord noch beker in z'n huis zou aanroeren voor
			 Trineken op 'n bed lag, met 'n dokter er voor, en medicyn op de plank. 't
			 Gebeurde, hoor! O, ik heb veel gezegd! Ook over dien Sebastiaan... want
			 daar was-i erg groots op, en ieder die in de buurt van ons dorp kwam, moest het
			 weten dat de Sebastiaan in onze kapel van Koremans was. Ik zei:
			 ‘denk jy dat God met koperen poppen gediend is? Die ouwe Trine draagt
			 meer pylen in haar lyf dan Sebastiaan ooit gehad heeft, want ze is er
			 heelemaal kaduuk van, en mag je dan zoo'n mensch op stroo leggen in je stal?
			 Zet jy daar jou Sebastiaan in, die zal er geen weet van hebben, want hy
			 is maar van koper, en de levendige Trineken is je nader. Ze heeft je-n-uit de
			 sloot gehaald toen je-n-'n dreumis was, en wat heeft ooit Sebastiaan voor je
			 gedaan? 't Was 'n heilig man, ja, maar jy moet ook 'n beetje heilig wezen, en
			 niet je volk in de mest leggen. Wie denk je wel dat je bent, omdat je geld
			 hebt, en koeien en land? God heeft veel meer dan jy, en als-i verkiest, kan-i
			 Trineke wel honderd boerderyen geven waar de jouwe-n-in verdrinken zou. 't Is
			 nu Gods wil dat zy niks heeft, en jy veel, maar als 't hem in z'n hoofd komt,
			 keert-i 't om, en geeft je hoest en jicht en allerlei krupsies meer. Wil
			 jy dan op stroo liggen als 'n varken?’ Zoo heb ik gesproken, en ik
			 zei nog veel meer, en ik gaf er latynsche teksten by, want daar kan 'n boer
			 niet tegen. Ook zei ik dat-i in de hel komen zou, maar ik weet niet zeker of
			 dat wel waar was. Je moet denken, ik was nog maar in theologie-tweede.
			 Gut, er hoort zooveel toe om alles precies te weten van God en goddelyke zaken!
			 't Is 't zwaarste vak van de heele wereld, en ik was nooit erg voorlyk. Die
			 Koremans had eens pastoor Koens vóór zich moeten hebben, die had
			 't hem ànders ingepeperd! Maar Koens had nu weer die staldeur niet zoo
			 gauw opengekregen... krak, daar lag-i! De hengsels waren verdraaid.
		  - En Liesje, m'nheer?
		  - Ze had er veel weet van dat ik zoo driftig geweest was, en toen
			 Trineken op 'n bed lag, vroeg ze-n-of ik nu met haar 
{==239==} {>>pagina-aanduiding<<}
 dansen wou?
			 Maar ik wou niet. En toen bracht ze Trineken 'n glas brandewyn met rozynen en
			 krentenkoek, dat heel versterkend is by de boeren, en toen vroeg ze weer of ik
			 met 'r dansen wou, en ik deed het, maar zonder veel plezier. Ik schoof maar
			 zoo'n beetje heen-en-weer, en Liesje was ook anders. En ze wou haar huwelyk
			 uitstellen, maar Koremans was er kwaad om, en haar vryer ook. Ik geloof dat-i
			 me niet lyden mocht... zeker om die weddingschap.
		  
		  Hier zweeg Jansen 'n oogenblik: en 't scheen wel of z'n gedachten
			 minder vroolyk waren dan naar gewoonte. Misschien ‘schoven ze maar zoo'n
			 beetje heen-en-weer, zonder veel plezier.’ Wouter was wreed genoeg, de
			 herinneringen van den ouden man aantezetten tot wat gehuppel. Jazelfs hy
			 verwachtte een flinken sprong, 'n saut périlleux. De onkunde der
			 jeugd is wreed - cet âge est sans pitié, zei de
			 fabeldichter - en Wouter wist niet wat-i deed, toen hy vroeg:
		  
		  - En is Liesje met haar vryer getrouwd, m'nheer?
		  - O ja, zeker, zeker! Waarom zou ze niet met hem getrouwd zyn? Alles
			 was immers afgesproken en klaar. Maar ze beloofde my vooraf dat ze-n-altyd goed
			 voor haar volk wezen zou. Want dàt had ik haar verzocht, maar ik zei er
			 by dat ik niet heelemaal zeker was van de hel, omdat ik nog
			 maar theologie-tweede was. Ja, niet waar, ik mocht me niet voor hooger
			 uitgeven dan me toekwam, en waarom dan zoo'n meisje voor niemendal schrik
			 aantejagen, als ik 't soms mocht mis hebben? Maar ze zei dat ze geen hel noodig
			 had, en dat ze-n-altyd heel goed wezen zou als ze 't my maar beloofd had. Nu,
			 ze méénde 't wel, want ze gaf er my 'n hartelyken zoen op... och,
			 ze huilde zoo!
		  - Waarom huilde ze zoo, m'nheer?
		  - Je moet begrypen, de eene mensch is niet als de ander, en soms
			 heeft men verdrietige buien. Misschien huilde ze-n-omdat ik zoo driftig tegen
			 haar vader geweest was, en dat was goed van haar, want 'n kind moet altyd
			 partytrekken voor z'n ouders. 't Begon al toen ik Trineken opnam... 
		  - Had U dat gedaan, m'nheer?
		  - Ja zeker, ik was de sterkste van allemaal, en 't bed was boven in
			 huis. Wie zou haar den trap opgedragen hebben zonder 't mensch zeer te doen? Ze
			 was maar vel en been, en alles deed haar pyn. 't Was Koremans z'n eigen bed...
			 
		  - Och!
		  - Daar stònd ik op! Ik hield me koppig, en zei dat het zoo
			 wezen moest, of ik zou 'n omgekeerd Jeruzalem van z'n 
{==240==} {>>pagina-aanduiding<<}
 huis maken.
			 En Lies wou háár bed afstaan, maar ik zei: ‘né, in
			 't zyne, of ik kom hier nooit weer!’ En ik zei er 'n heel ruw woord by,
			 tegen haar vader - je bent maar 'n ruige Ezau! zei ik - en daarom zal ze
			 misschien gehuild hebben.
		  - Was ze-n-'n... lief meisje, m'nheer?
		  
		  Deze vraag zweefde Wouter reeds lang op de lippen, maar de weifeling
			 tusschen de varianten ‘mooi’ en ‘schoon’ deed hem
			 telkens aarselen. 't Een kwam hem tegenover 'n geestelyke wat gemeenzaam voor -
			 te gemeen ook misschien - en 't andere klonk te boekerig by Jansen's
			 gemeenzaamheid. Toch moest ons romanlezertjen iets van Liesjens uiterlyk weten,
			 en hy kleedde z'n nieuwsgierigheid naar dat hoofdmoment van de zaak zoo deftig
			 in als de omstandigheden toelieten. Maar ook Jansen had zeker dekorum in-acht
			 te nemen. Niet met bewustheid tegenover Wouter, of wien ook, maar zonder zelf
			 hiervan iets te weten, jegens z'n eigen vlekkelooze reinheid. Van mooi of niet
			 mooi was dus ook by hem geen spraak. En meer nog: hy dacht er niet aan, hy wist
			 het niet!
		  
		  - O ja, heel lief. En vroom ook, op zondag en hoogty, dàt
			 moet ik zeggen! Maar de heiligheid van den huwelyken staat wou ze niet vatten.
			 't Is by ons 'n Sakrement, weetje, en dat zei ik haar. Maar ze was er niet mee
			 tevreden, en wou haar trouwen uitstellen tot zy al haar kristenplichten beter
			 kennen zou, zei ze. En ze vroeg of ik 'r daarin helpen wou? Maar haar vryer had
			 er geen zin in, en zei dat hy dat wel zou doen, en toen gaf ik hem 'n
			 boek waar alles in stond. Maar, och, zy is na haar trouwen bleek en verdrietig
			 en ziek geworden, en heeft niet lang geleefd. Kort voor haar dood liet ze nog
			 vragen hoe Trineken 't maakte, en of ik de stumpert wel trouw bezocht? Nu, dit
			 deed ik, en 't zal Liesje zeker plezier gedaan hebben.
		  - En, m'nheer, bezocht u Liesje niet?
		  - Neen, want haar man was niet heel vrindelyk als ik naar haar
			 vroeg. Ik geloof dat-i bang was dat ik iemand mee zou brengen, dien-i misschien
			 liever niet zag. Want Liesje... kyk, de zaak was zóó. In 't dorp
			 zei iedereen dat ze liever 'n ander gehad had, als ze 't maar had durven
			 zeggen. Maar dit durfde ze juist niet, omdat die ander van de kerk was. Ja, ja,
			 ik weet wel wie 't was, ook!
		  - Hè? vroeg Wouter die 't ook meende te weten.
		  - Ja, maar zeg 't niemand. Ik had al lang gemerkt dat ze zoo best op
			 de hoogte was van onze uitgangsuren, en als we-n-om karnemelk kwamen, stond zy
			 aan 't venster. Ook 
{==241==} {>>pagina-aanduiding<<}
 soms aan 't hek, maar zoodra we naderby
			 kwamen, ging ze naar binnen, net als iemand die niet weten wil dat-i uitgekeken
			 heeft. Zoo zyn de meisjes, en dit wist ik heel goed, want nergens doet men
			 zooveel menschenkennis op als op 'n Simmenarie. Nu, dat ze-n-altyd zoo uitkeek,
			 was zeker om Kruger, 'n besten, besten jongen! En dat haar man zoo stuursch
			 tegen me was, zal ook zeker om Kruzer geweest zyn. Misschien dacht-i dat ik hem
			 zou meebrengen, en dat zou ik ook misschim weleens gedaan hebben, want Kruger
			 was m'n beste vrind, en hy hield byna net zooveel van Liesjen als ik. O, heel
			 veel!
		  
		  Tot zoover was Jansen gevorderd met z'n vertrouwelykheden, toen 't
			 paar de haarlemmerpoort bereikte. Wouter had gaarne meer vernomen van de
			 roerende tragedie die niet recht scheen begrepen te worden door een der
			 hoofdpersonen zelf. Hy voelde wel dat Jansen eigenlyk meer verteld had dan-i
			 zich veroorloofde te weten. Of wist hy meer? Gedurende het doorgaan van
			 de duistere bochtige poort had de man gezwegen. De eigenaardige galm die door
			 dat zonderlinge gewelf dreunde en 't spreken moeielyk maakte, was daarvan zeker
			 de oorzaak. Maar toen ze weer in de open lucht kwamen, klaagde Jansen over den
			 vreeselyken tocht die hem de oogen vol zand gewaaid had.
		  
		  - Zou je wel gelooven, jongeheer, dat ze 'r van tranen? En ik ben
			 moê ook. Ja, ja, ik heb vandaag al wat afgedraafd, en verlang naar 'n
			 zitje. Maar... wat is dáár te doen?
		  
		  Inderdaad, er was 'n ‘standje’ by de aanlegplaats van de
			 schuit. Onze wandelaars versnelden hun stap, om er zoo spoedig mogelyk 't
			 rechte van te weten.
		  
		  Wat my betreft, ik meen in dit hoofdstuk voldaan te hebben aan de
			 belofte dat ik eens 'n staaltje van pater Jansens preekmanier geven zou, en ik
			 zeg er dit uitdrukkelyk by, om niet dezen of genen onkundige in den waan te
			 laten dat-i 'n idylle gelezen heeft.
		
		
{==242==} {>>pagina-aanduiding<<}

		  De auteur, te suf en onvruchtbaar om zelf iets
			 voorttebrengen, staaft in dit hoofdstuk door 't aanhalen en bespreken van oude
			 schryvers - ten-rechte laafbronnen geheeten - z'n aanspraak op de
			 waardigheid van ‘Letterkundige.’ Een stuk nederlandschen
			 volksroem uit de 17e eeuw, afhankelyk gemaakt van de vraag of pater
			 Jansen en Woutertje Haarlem zullen bereiken? (Ik weet waarlyk
			 niet of er nu eindelyk plaats voor wezen zal.)

		  1262.

		  
			 ‘Plaats in 't roefje’ riep de schipper, die verheugd
				my nadren zag, 
			 Toen 'k naar Haarlem laatst zou varen op een schoonen
				najaarsdag. 
		  

		  Zoo zong 
			 Oosterwyk Bruyn. Ik ben niet geheel zeker
			 of 't woord zingen wel goed gekozen is, maar ik zie 't dagelyks by
			 gelegenheden als deze gebruiken, en begryp niet gaarne waarom ik minder recht
			 hebben zou op 't vertellen van iets onzinnigs dan 'n ander. De lezer mag me
			 dankbaar wezen dat ik niet ook van 'n lier spreek. Waarschynlyk zou ik die
			 heele ontboezeming achterwege hebben gelaten, als ik me niet had voorgenomen
			 nu-en-dan door 't citeeren van iets klassieks, blyk te geven dat ik heusch 'n
			 Letterkundige ben. De ware verdienste van 'n auteur namelyk zit niet in 't
			 voortbrengen van iets oorspronkelyks, maar in 't behandelen, aan-
		  	
{==243==} {>>pagina-aanduiding<<}
halen of... noemen van andere schryvers, die - zelf oorspronkelyk of
			 niet - zich verstoutten iets voorttebrengen. Nog altyd heerscht hier en daar de
			 dwaling dat 
			 Kalidasa enCervantes mannen van beteekenis waren, en velen willen
			 maar niet begrypen dat de eenige verdienste van die sukkels hierin bestaat, dat
			 ze aan zeker soort van genien gelegenheid verschaften òver Kalidasa of
			 òver Cervantes iets te zeggen, wat dan nog niet eens heel belangryk
			 hoeft te wezen. Wie 'n verhandeling houdt over 't juiste geboorte-uur vanMaerlandt, staat ver boven Maerlandt, en - ‘om met
			 den gevierden Apuliër te spreken’ - omne tulit punctum wie 'n
			 tekst van Maerlandt aanhaalt. Dáárom die alexandrynen van
			 Oosterwyk Bruyn. Het spreekt vanzelf dat ik, na dat citaat, eerstdaags in de
			 vaderlandsche letteren benoemd worden... zou tot hoogleeraar, als ik me niet
			 haastte te verklaren dat ik geen kans zie die betrekking te vervullen, omdat
			 het kompileeren, excerpeeren en nabreeuwen me spoedig vermoeit, en ik zeker
			 nu-en-dan zou toegeven in de laaghartige hebbelykheid om in-stee van
			 òver letterkunde en letterkundigen te praten, zèlf iets te
			 leveren op letterkundig gebied. Toch wil ik nu eens beproeven me in dit
			 hoofdstuk professerlyk van die fout te onthouden. Als 't lukt zal ik moed
			 scheppen, en dan mag de lezer eerstdaags 'n Vondel-almanak en 'n bundel
			 by-eengeharkte kinderdeunen en bakerliedjes met geleerde Noten van my te-gemoet
			 zien.
		  
		  Arglistige vyanden zouden kunnen beweren dat het nog altyd met
			 myn ‘letterkunde’ povertjes geschapen staat, want daar we nu
			 in de Wouter-geschiedenis werkelyk met 'n haarlemmer-schuit te doen hebben,
			 schynt de aanhaling waarmee dit nummer begint, inderdaad eenigszins te-pas te
			 komen, waaruit kan worden afgeleid dat ik nog niet ryp ben voor 't samenflikken
			 van bedelaarsdekens voor 'n poppewiegjen, en 't zingen van 'n Vondel-almanak.
			  * 't Kan wel waar
			 wezen, maar eilieve, niet ieder is voor paraziet in den wieg gelegd. Ook in dat
			 vak is oefening noodig. Ikzelf moet erkennen dat ik, om te voldoen aan de
			 professorale eischen van de letterkundery, beter had gedaan voor dit hoofdstuk
			 'n uithangbord aan 
			 Göthe te ontleenen, z'n
			 modderhelderen juichtoon, byv. onder 't unzulängliche dat
			 op-eenmaal - en zonder dat 'n sterveling kan begrypen, waarom? -
			 Ereichniss wordt, en 't ewig 
{==244==} {>>pagina-aanduiding<<}
 weibliche van
			 haarlemmer-schippers. Hierna beter! Ik liet me ditmaal tot Oosterwyk Bruyn
			 verleiden, omdat ik lust voelde den lezer te waarschuwen tegen 'n paar
			 onwaarheden die deze vaderlandsche zanger op z'n lier tokkelt.
			 Toch: lier... ingodsnaam!
		  
		  Ten-eerste is me na onzeggelyke moeite van nasporing gebleken dat 'n
			 haarlemmer-schipper uit Wouter's tyd niet gewoon was, z'n roef schreeuwend
			 aantebevelen. De man stond met de handen op den rug by z'n schuit, en hield
			 zich onzydig by de overleggingen der wandelaars of ze te-voet, te-paard of in
			 'n wagen naar Haarlem zouden gaan. Jazelfs, hy bemoeide er zich niet mee, al
			 gingen zy in 't geheel niet naar Haarlem. En àls men daartoe besloot en
			 tot vervoermiddel z'n vaartuig koos, liet hy 't den reiziger volkomen vry of-i
			 plaats in 't ruim nemen wou, of zich neerzetten in de roef die veel
			 aanzienlyker was, en dan ook - als de kroniekschryvers te vertrouwen zyn - twee
			 heele stuivers de persoon meer kostte. Nooit heeft 'n schipper iemand tegen z'n
			 wil naar Haarlem of in z'n roef gebiologeerd. Als ik de eer had afstammeling
			 van zoo'n bevelvoerder te zyn, deed ik de nazaten van Oosterwyk Bruyn 'n proces
			 aan. En er valt nog meer op dien dichter aantemerken. Hy zingt onbeschroomd van
			 'n najaarsdag, terwyl geheel de beschaafde wereld weet dat we in 't hartje van
			 den zomer waren, toen pater Jansen en Wouter daar met hun beidjes kwamen
			 aanstappen om meetevaren. Ook vraagt de nadenkende kritikus waarom de dichter
			 den schipper voorstelt als verheugd? Er was geen reden toe, en zoo ja,
			 dan ware het de plicht van 'n pragmatischen verzenmaker geweest, z'n lezers die
			 reden behoorlyk voortezingen. Men ziet hieruit hoe voorzichtig er moet worden
			 omgegaan met litterarische gedenkstukken uit den voortyd. Straks hoop ik den
			 lezer 'n tweede voorbeeld van deze waarheid te geven, maar ik kan er niet toe
			 overgaan zonder nogeens vooraf m'n aanspraken op 'n professoraat in de
			 nederlandsche letteren te staven, en wel ditmaal door 'n betoog der triviale
			 gemakkelykheid van alle schryvery. Misschien zelfs is ze maar duviaal... als er
			 in 't schoolvak zoo'n lage klasse bestaat, want dit weet ik alweer niet.
		  
		  't Schryversambacht namelyk is veel gemakkelyker dan menige lezer
			 wel weet. En deze onkunde is 'n heerlyke zaak voor 'n auteur, want zoodra ieder
			 zich z'n bekwaamheid bewust werd en aan 't schryven ging, zou hy uit gebrek aan
			 lezers wel genoodzaakt zyn omtezien naar 'n ander bedryf. Ik
{==245==} {>>pagina-aanduiding<<}
 ben
			 alzoo m'n Publiek dankbaar voor 't niet begrypen van de al te grootmoedige
			 wenken in 252 en 
			 497, of althans voor de bescheidenheid
			 waarmee men de daaruit opgedane kennis toepast. In moedelooze oogenblikken
			 heeft het me wel eens berouwd dat ik door 't herinneren aan de waarheden waarop
			 in die beide nummers gedoeld wordt, zoo onvoorzichtig omging met de geheimen
			 van 't métier. ‘Welke slachter zal me worst zenden, dacht
			 ik, als ieder aan 't preeken gaat, en o.a. de slachtende stiefvaders in eigen
			 persoon? Kan dit niet tengevolge hebben dat ikzelf weldra genoodzaakt wezen
			 zal, my op slachten en stiefvaderen toeteleggen?’ Zoo mymerde ik in buien
			 van zwartgalligheid, maar de Heer en sommige kunstrechters hebben alles
			 ten-beste gekeerd. Of liever de laatsten hebben 't alleen gedaan, zonder Heer,
			 omdat de zaak zóó gemakkelyk was dat men er Gods hulp niet by
			 noodig had. Om iemand aan 't schryven te helpen - aldus luidt hun arkanum -
			 behoeft men hem slechts oude en vooral ouwerwetsche bronnen te wyzen, en
			 daaraan moet-i zich terdeeg laven, dan volgt de rest vanzelf. De lezer begrypt
			 wel dat zoolang de onderwyzers in 't menschteekenen hun leerlingen naar
			 papieren mannequins verwyzen (250) de
			 konkurrentie niet byzonder gevaarlyk worden zal voor iemand die zich toelegt op
			 't boetseeren naar levend model, en ik betuig daarom aan die vriendelyke
			 hooggeleerden m'n oprechten dank. Zonder hun hulp waren misschien de aventuren
			 die ons wandelend paar by of in die schuit te wachten staan, reeds lang door
			 honderd anderen beschreven, en ik zou achter 't net visschen. Maar gelukkig
			 waren al die anderen toonbeelden van leergraagte. In den tyd dien ze hadden
			 kunnen gebruiken om my ongelukkig te maken, bestudeerden ze dezen of genen
			 ouden dichter, en lieten my alzoo de baan edelmoediglyk vry. Ik bid het pater
			 Jansen volmondig na: ‘Godbewaarme voor ondankbaarheid!’ Nog altyd
			 mag ik, en alleen ik, vertellen wat er by de aanlegplaats van die
			 schuit te doen was. En ik zal me van deze taak zoo goed mogelyk kwyten, niet
			 echter zonder blyk te geven van m'n erkentelykheid, door er 'n oud schryver by
			 aantehalen. Of-i nu juist kan worden aangeprezen als laafbronnig model... lieve
			 hemel, wat doet er dàt toe? De ware echte kunstkennis haalt parels en
			 diamanten uit al wat oud, draderig, duister, versleten en ongenietelyk is. 't
			 Zou al 'n heel ongelukkige auteur uit den perkamenten voortyd moeten wezen, die
			 't in aanspraak op belangstelling niet kon opnemen tegen de boersche frisheid
			 van 't werkelyk leven waaraan zeker soort van stumperts - gelukkig blyven ze
		  	zeld-
{==246==} {>>pagina-aanduiding<<}
zaam!  - hun indrukken ontleenen. ‘Greift nur
			 hinein in schimlig-muffe boeken’ heeft 
			 Göthe niet gezegd, en zoo zal 't dan
			 ook wel wezen, want er is veel onwaars onder de kunstregels die hy met
			 stilzwygen voorbygaat. De man schynt er op gerekend te hebben dat er
			 ten-allen-tyde overvloed van letterprofessers wezen zou, die by gebrek aan
			 eigen degelyk werk, zich bezighouden met geleerde pogingen om 't schryflustig
			 jonge volkje van den wal in hun kompileersloot te helpen. Dat ikzelf tegen
			 zulke lessen niet altyd bestand ben, heeft de lezer aan de alexandrynen van 
			 Oosterwyk Bruyngezien. Sommigen zullen
			 meenen dat ik ze maar aanhaalde om te gispen, en den laaflustigen lezer
			 afkeerig te maken van z'n bron. 't Zou kunnen schynen alsof ik door 't wyzen op
			 'n paar onnauwkeurigheden, leiden wou tot de slotsom dat sommige verzenmakers
			 de beste reisgidsen niet zyn naar Haarlem en schryversroem. Schynen, ja, maar
			 de zaak is anders. Ik voel niet den minsten lust iemand z'n laafbron te
			 bederven, en had met m'n kritiek juist 'n tegenovergesteld doel. Ik wilde
			 namelyk opmerkzaam maken op de dichterlyke integriteit van den zanger die in
			 twee lange regels maar drie leugens vertelt. En wèlke leugens? Zyn 't
			 wel leugens? Dat die schipper schreeuwde, waszyn zaak, en misschien
			 bracht het gebruik in vroeger eeuwen dat zoo mee. Ook de zwanen hebben weleer
			 gezongen. We lezen namelyk by Herodotus... neen, 't klassieke volgt straks. En
			 dat de man ‘verheugd’ was... wel, wie is niet soms verheugd? Mag 'n
			 haarlemmer-schipper niet verheugd wezen? Misschien was hem 'n erfoom gestorven,
			 of 'n kind geboren, of 'n prys uit de lotery ten-deel gevallen. Wie weet of
			 niet de man op dat oogenblik zoo byzonder goed gehumeurd was omdat-i Wouter zag
			 aankomen in z'n mooie jas? Misschien ook was-i zoo vroolyk omdat-i er nu
			 eenmaal pleizier in had vroolyk te wezen. En wie verzekert ons dat z'n
			 verheuging niet ontstond uit de vriendschappelyke bedoeling om Oosterwyk Bruyn
			 aan de maat van z'n alexandryn te helpen? Haarlemmer-schippers waren
			 ten-allen-tyde... neen, ik kan niet bewyzen dat hun vak 't mecenassen
			 onvoorwaardelyk meebracht, maar wel is de gissing geoorloofd dat Mecenas
			 hoofdaandeelhouder was in de trekvaart-reedery van Aricia naar
			 Feronia, en dit komt, professoraal-kritisch-letterkundiglyk gesproken,
			 op 'tzelfde neer. Dat ook de schuit waarvan 
			 Horatius in z'n vyfde hekeldicht spreekt,
			 maar door 'n ezel werd getrokken
			  * zou hoogstens bewyzen dat zoo'n ding 
{==247==} {>>pagina-aanduiding<<}
 in zyn
			 tyd niet zwaarder was dan tegenwoordig 'n professoraat in de letteren, en
			 ligtheid was ten-allen-tyde 'n groote verdienste... in 'n trekschuit. Daarover
			 zyn 't alle ezels die ooit zulke dingen te trekken kregen, volkomen eens. Thans
			 is men wel genoodzaakt er paarden voortespannen, liefst Pegasus-zelf die, gelyk
			 algemeen bekend is, entier, en dus op z'n hollandsch uitgedrukt, 'n
			 rechte hengst was. Ikzelf weet niet of ik hier van trekschuiten of
			 hoogleeraarschappen spreek. 
			 Pliniusnamelyk beweert in navolging van 
			 Stuart Mill... och, de klassiekerigheid
			 begint me te overstelpen. ‘Men moet soms voorzichtig wezen’ zegt
			 onze 
			 Hesiodus in z'n Dagen en
				Werken - 'n bron waaraan groenteboeren en jeugdige schryvers zich
			 nooit te veel kunnen laven - men moet soms voorzichtig wezen, en ik mocht eens
			 wegens voortydige overmaat van klassicismus verraderlyk ontmand worden tot
			 letterprofesser, voor dit hoofdstuk uit is. Wie zou dan de Wouter-geschiedenis
			 voortzetten en tot 'n eind brengen? Niets van Plinius alzoo! We zyn en blyven
			 by Oosterwyk Bruyn en z'n verheugden haarlemmer-schipper. Welke wysneus heeft
			 zich veroorloofd aanmerking te maken op 't jaargety waarin de dichter z'n held
			 gelieft te plaatsen? Waar zou 't heen met de licentie, als 'n poëet geen
			 recht had z'n maanden en dagen te kiezen? Mag en moet niet de Ziener -
			 na behoorlyk gebruik altoos van papieren laafbronnen - in de tweede plaats z'n
			 oog richten op God, die de wereld schiep toen 't hem in z'n hoofd kwam, zonder
			 in den minsten Vondel-almanak nateslaan of 't voor zoo'n wanhopig experiment
			 wel de rechte tyd van 't jaar was? Dat het nederlandsch menschdom in Juli
			 verkeerde, toen pater Jansen en Wouter daar kwamen aanstappen, kan waar zyn,
			 maar wie verzekert ons dat er in die maand niet eens by-toeval 'n najaarsdag
			 kon verzeild geraakt zyn? Er zyn landen waar de zon zoo ongeveer tegen
			 schemeravend opgaat - het wordt verzekerd door den heer Strabo in
			 de Débats - waarom zou dan 't jaar juist altyd in den fleur van
			 z'n leven moeten wezen, als Wouter op 't punt staat naar Haarlem te gaan?
			 Onzin! En er is nòg meer ten-voordeele van Oosterwyk Bruyn intebrengen.
			 Zekere korrespondent 
{==248==} {>>pagina-aanduiding<<}
 van de Times - nu word ik benoemd tot
			 Staatsman ook! - verzekert ons op z'n eerewoord van onbekende, van 'n
			 abyssinischen prins dien-i interviewde, vernomen te hebben dat onze
			 zanger by 't betokkelen van z'n haarlemmer-schuitreis, niet aan pater Jansen en
			 Wouter gedacht heeft. Dit moge oneerbiedig gevonden worden - en daar is wel
			 iets van aan - maar 't zuivert den man volkomen van den blaam dat-i almanakken
			 verkracht en dichterlykheid verdraaid hebben zou. We lezen in den brief
			 van Paulus aan de Thessalonicensen... neen, als ik dàt
			 citaat geef, maken ze me nog doctor in de S.S. Theologie ook, en dit is
			 meer dan 'n eerlyk mensch verdragen kan.
		
		
		  1263.

		  Nu heusch aan 't laven! M'n toestand is moeielyker dan menig lezer
			 wel denkt. Ik moet vertellen of Wouter behoorlyk aankomt waar-i wezen wil, en
			 kan dit niet te weten komen zonder gevaar te loopen van 'n aanstelling in de
			 vaderlandsche Letterkunde. Beseft men wat dit zeggen wil? In 'shemels-naam! Ik
			 zal trachten dit gevaar te bezweren door later eens weer 'n paar hoofdstukken
			 oorspronkelyk werk te leveren. Voor 't oogenblik heb ik mezelf nu eenmaal
			 veroordeeld tot het aanhalen en gedeeltelyk behandelen van 'n fameuzen schryver
			 uit den perkamenttyd, dus: hoeden af! We hebben te doen met 
			 Scriverius, of liever met Mr. 
			 Brughman, z'n vertolker, z'n uitbreider,
			 z'n toelichter, z'n kornak by den ‘Duytschen leser’ die
			 achterlyk genoeg was om Scriverius' latyn niet te verstaan, en toch zoo graag
			 iets weten wou van al die hoogstbeminnelyke hollandsche graven. Brughman was
			 alzoo 'n zeer verdienstelyk man, en zou 't in de vaderlandsche Letterkunde
			 zeker tot iets voornaams gebracht hebben, indien niet ook hy, meegesleept door
			 den zoo verderfelyken kunsthartstocht, de onprofesserlyke fout geleverd had,
			 soms eigen werk te begaan. Deze klad op 's mans nagedachtenis valt moeielyk
			 uittewisschen, zelfs niet door de verdienste dat hy in z'n
			 ‘korte Beschrijvinge der Landen’ waar al die
		  graven van Scriverius gehaspeld hebben, zich de moeite getroost ons
		  voortelichten omtrent den vermoedelyken afloop van Wouter's reis met de
		  haarlemmer-schuit. Want, lezer, dáárop zal de zaak neerkomen. 't
		  Is volstrekt m'n gewoonte niet, de nieuwsgierigheid kunstmatig te spannen, ik
		  zeg daarom liever terstond waar ik met m'n Brughman heen wil. Toch is 't noodig
		  dat de lezer wete met wien we hier te doen hebben, ten-einde straks in-staat te
		  zyn tot behoorlyke waardeering van 't licht dat-i ontsteekt. De getuigenis
		  	immers van 'n obskuur schry-
{==249==} {>>pagina-aanduiding<<}
ver  - tenzyd-i 'n vreemdeling ware,
		  natuurlyk! - zou ons niet baten. Hooren wy alzoo hoe de man geprezen wordt door
		  den ‘dichter’ 
		  Westerbaen. Wie zich hier niet laaft, is
		  voor geen laving vatbaar, en zal 't nooit ver brengen in de nederlandsche
		  letteren.
		  
			 	Op de // Beschryvinge // der // GRAEVEN
			 VAN HOLLAND // ende haere Regeeringe, // in 't
			 Nederduytsch uytgegeven // door // Mr. Pieter
			 Brughman, // Rechts-geleerde.
			 Die gaeren wist wie dat wel eer de Graeven waeren 
			 Van Holland: hoe zy meer als seven hondert jaeren 
			 Daer heerschten en geboon als Princen van het Land 
			 Tot dat het zigh in 't eynd gedwongen vond de hand 
			 Van haeren laetsten Graef, den derden van de Flippen, 
			 En 't jock van Spanje zich t' ontwringen of t' ontslippen 
			 En swoer den Koningh af nae langh en taey geduld 
			 Omdat hy woord noch eed, waer op hy wierd gehuldt, 
			 Den ondersaeten hiel: die hoeft niet wyd te soecken 
			 Noch veel historien, kronycken, brieven, boecken 
			 Te gaen doorsnuffelen: dit eenigh boeck alleen 
			 Kan hem daer in voldoen, daer hy in 't kort by een 
			 Sal vinden wat daer af van veelen is beschreven, 
			 So 't van Schryverius wel eer is uytgegeven 
			 Die het versaemelt had, en nu uyt het Latijn 
			 Door Brughman voor de luy die ongelettert zijn 
			 (Op dat een leecke mee daer voordeel uyt mocht haelen) 
			 Getrouwelyck en wel in Duytsch is doen vertaelen 
			 En so ter pers gebraght. Nu viert een duytsman mee 
			 Van Schryvers arbeyd wel, die hem geen dienst en dee 
			 Eer dese gingh te beurs, en voor de Batavieren, 
			 (Die geen latijn verstaen) aen druck-loon en papieren 
			 Wat gelds uytschieten wouw, maer dat wel haest weer in 
			 De sack, daer 't quam van daen, sal keeren met gewin.  
			 Hollanders, die nu mee hier van gedient kunt wesen 
			 En in uw moeders tael al dese dingen lesen 
			 Die Schryver eertyds met veel moeytens heeft vergaert, 
			 Waer aen oock Brughman nu geen kosten heeft gespaert, 
			 Komt maer en wilt uw geld hier vryelijck aen waegen, 
			 Ghy sult dees koopmanschap u nimmermeer beklaegen, 
			 Maer Schryver dancken, die den arbeyd heeft gedaen 
			 Van so veel boecken en kronycken op te slaen, 
			 En Brughman loven, die 't zich niet en liet verdrieten 
			 Zyn geld voor uw vermaeck en voordeel uyt te schieten 
			 Wanneer ghy leest hoe 't hier in Holland heeft gegaen 
			 Doe 't onder het gebiet der Graeven heeft gestaen, 
			 Wat kanssen dat het liep van winnen en verliesen  
			 Met Stichtse, Gelderse, met Vlaemingen, met Vriesen, 
			 Hoe het van buyten van zyn buyren is bestreen, 
			 Wat het van binnen al beroerten heeft geleen, 
			 Hoe de eene voor de moer en d' ander voor het kind was, 
			 Hoe dese kabbeljaeuws en die weer hoecks gesindt was, 
{==250==} {>>pagina-aanduiding<<}
 
			 Hoe d' een den ander van de plecht af stiet, en 't roer 
			 Van 't schip in handen kreegh, die voor geen stierman voer, 
			 Wat overlast het van tyrannen heeft geleden, 
			 Hoe dapper dat het voor zyn vrydom heeft gestreden 
			 En alles opgeset, en om het Spaensch geweld 
			 T' ontzeylen fock, besaen, en mars-zeyl by-gestelt 
			 Tot dat het eyndelijk door barningen en stroomen, 
			 Ten ancker op de ree des Vryheyds is gekoomen, 
			 Daar 't God bewaeren will! Hy die ons heeft bevrydt 
			 Van Spanje, maeck ons oock de quae gebuyren quyt! 
		  

		  De lezer is me dank schuldig voor de mededeeling van dit gedicht,
			 dat men anders niet zoo ligt onder de oogen krygt.
			  * Gulheid behoeft eigenlyk
			 niet verontschuldigd te worden, maar voor m'n eigen genoegen wil ik 'n paar van
			 de redenen opgeven die me bewogen dit prachtstuk uitteschryven. Er zyn er
			 zes-en-dertig, natuurlyk buiten de alles beheerschende hoofdoorzaak, die
			 gelegen is in de zucht om eens 'n oogenblikje lang voor 'n begaafd Letterman te
			 worden aangezien. In de tweede plaats dan, heeft 
			 Westerbaen alweer 'n doorslaand bewys
			 geleverd van Gods goedheid, die verordend heeft dat er uit alles wat te leeren
			 zou vallen. Wie ziet niet, byv. uit z'n stuk dat myn afkeer van de leelyke
			 dubbelletter iejejé geenszins 'n vond is om aan 't jonge Holland
			 te behagen? In den ganschen lierzang komt dat malle ding slechts 'n paar maal
			 voor, en in-verband met de rest mogen we 't er voor houden dat dit aan
			 slordigheid van de zetters te wyten is. De man schynt dus niet zooals sommige
			 Hilaridessen (V, blz. 323 tweede druk, 279) in den waan verkeerd te
			 hebben dat 'n hollandsche y 'n grieksche upsilon met 'n staart
			 wezen zou.
			  † Ten-derde maak ik opmerkzaam op
			 de aardige reklame waaruit 
{==251==} {>>pagina-aanduiding<<}
 men zien kan dat de Koster- en
			 Bolle-advertentien evenmin nieuw zyn als myn y's. Wel looft de man geen premien
			 uit, maar toch: ‘de leser moet te-beurs gaen’ om Brughman's
			 ‘sack’ schadeloos te stellen voor ‘uytschot aen
			 druckloon en papieren.’ 't Kan niet beter, en men dient er by te
			 weten dat Brughman - ‘advocaet’ overigens - zelf 'n drukkery had.
			 Ten-vierde moet het ieder nadenkende in 't oog vallen, hoe kiesch de poëet
			 voorbygaat dat Brughman z'n vertaling bedorven had door 't leveren van eigen
			 werk. Letterkunde - vooral de gerymde - verteedert het hart, en er blykt
			 duidelyk dat de dichter onzen verdienstelyken vertaler den weg naar Leiden niet
			 versperren wou. Brughman-zelf is minder omzichtig. In 'n voorrede bekent hy
			 heel onnoozel dat-i by 't vertolken van ‘dit heerlijck werck van dien
			 voortreffelijcken schryver’ zich veroorloofd heeft het te
			 ‘vergrooten, soo in sijn Historie, als met een byvoeginge van eene
			 korte Beschrijvinge der Landen daer dese Graven geregeert hebben.’
			 Och, wat zou 't gebaat hebben, z'n vergryp te ontkennen? Ter verlichting van
			 straf moge aangevoerd worden dat-i reeds in den vierden regel van z'n
			 ‘Toe-eygeningh aen den Leser’ heel devotelyk ‘de
			 Ouden’ te-hulp roept. Zoo hoort het! Ook zy schreven Geschiedenissen,
			 zegt-i, zeker om te voorkomen dat men 't Scriverius kwalyk nemen zou dat-i zich
			 aan iets dergelyks gewaagd had. Want men moet nooit iets doen zonder precedent,
			 'n stelling die weer heelemaal overeenstemt met het heilig leerstuk van de
			 laafbronnen, en dus wel gegrond wezen zal. Om nog ten-overvloede te doen blyken
			 dat-i niet in àllerhoogsten graad 'n onakademische muiteling was, bewyst
			 Brughman in 'n ‘Voorreden aen den goetgunstigen Leser’ de
			 oorbaarheid van Scriverius' werk uit 
			 Cicero. Die ‘vermaerde Romeynsche
			 Orateur’ moet by zekere gelegenheid eens iets gezegd hebben dat
			 ‘by alle geleerden bekend’ is. Nu, dan hoef ik 't m'n lezers
			 niet te vertellen. Hoofdzaak is, dat er iets van vader Cicero aangehaald wordt,
			 wàt dan ook, en dat we dus onzen Brughman, in-weerwil van z'n
			 afdwalingen, eenigen eerbied schuldig zyn. Straks kan de vraag geopperd worden
			 of Wouter dezen keer Haarlem bereiken zal, en dan moet hy ons
			 terechthelpen in den doolhof van gissingen die zoo'n vraagstuk in 't leven
			 roept.
		
		
		  1264.

		  - Wel, jongeheer, daar schynt wat vreemds voortevallen. Hoor me die
			 vrouwspersonen eens schreeuwen!
		  - Ja, m'nheer, ze schelden. Ik geloof zeker dat er ruzie is.
		  
		  De opmerking van pater Jansen was gegrond, en Wouter's 
{==252==} {>>pagina-aanduiding<<}

			 geloof ditmaal eens byzonder goed. Er was inderdaad iets byzonders aan de hand,
			 en er werd gescholden. Op 't voetspoor van een ‘Oude’ moet ik er
			 wat van zeggen. Want ook 
			 Horatius laat het lawaai niet onvermeld,
			 dat by 't afvaren van de Feronische schuit plaats vond, en we mogen
			 hieruit leeren hoe, behoudens 'n oneindige verscheidenheid in de byzaken, de
			 aard der dingen zich ten-allen-tyde gelyk blyft. Die onmisbare verscheidenheid
			 wordt in dit geval geleverd door 't verschil der oorzaken van 't geschreeuw by
			 de twee gelegenheden, die ik hier in m'n hoedanigheid van
			 aspirant-letterkundige moet samenkoppelen omdat ze in de werkelykheid 'n eeuw
			 of negentien van elkaar gescheiden zyn. Daar nu van-oudsher 'n voedster meer
			 beteekent dan 'n zuigeling, is 't billyk dat ik met het klassieke begin. Eerst
			 Horatius, en dan ik. Zonder den minsten broodnyd verheugt het me den lezer te
			 kunnen meedeelen dat de trekschuit-reedery van z'n vrindje Mecenas blykbaar
			 goede zaken deed. Of - tòch broodnyd! - zou men zekere passage in 't
			 Ve Hekeldicht, die dit schynt te bewyzen, voor 'n reklame
			 moeten houden? Geheel ondenkbaar is dit niet, want ‘de pers’ die in
			 later tyden wegens overmaat van goed gedrag tot koningin der aarde bevorderd
			 werd, was in die heidensche dagen maar 'n veile deern. En dit kòn niet
			 anders, omdat er nog geen kranten bestonden, die de hoogheid van haar afkomst,
			 roeping en werkkring aan 't licht brachten en tweemalen daags feitelyk
			 staafden. 't Staat nu geheel aan den lezer, of-i geloof wil slaan aan de
			 verzekering van den auteur dat de schuit van Aricia naar Feronia
			 een zoo ‘geliefkoosd’ vervoermiddel was - vóór 't
			 uitvinden van de kranten namelyk ‘liefkoosde’ men zulke dingen:
			 thans weet ieder beter, en gebruikt men dat woord by 't schetsen der verhouding
			 tusschen 't publiek en 'n danseres - nu dan, Horatius verzekert dat er getwist
			 en gevochten werd om 'n plaats. Men verweet den schipper dat-i wel driehonderd
			 personen in z'n schuit zou willen stoppen als men hem maar begaan liet. Maar
			 men liet hem niet begaan, en 
			 Casaubonus verzekert ons stilzwygend in
			 z'n de Romanorum satira, dat de reedery by die gelegenheid door 't
			 verbolgen publiek gedwongen werd tot het leveren van 'n byschuit. Immers die
			 geleerde zegt in bedoeld werk geen woord over al de ongelukken die 't
			 noodzakelyk gevolg zouden geweest zyn van hardnekkige weigering. De vernuftige 
			 Justus Lipsius heeft almede de goedheid
			 gehad deze zaak tot zekeren graad van helderheid te brengen door ze niet
			 aanteroeren in z'n 
			 Antiquarium lectionum libri V, 'tgeen ieder
			 vryheid geeft als mogelyk aantenemen 
{==253==} {>>pagina-aanduiding<<}
 dat al de schreeuwende
			 passagiers waarvan Horatius gewag maakt, dien dag behoorlyk te Feronia
			 zyn aangekomen. Ook in z'n Epistolae selectae spreekt die schryver geen
			 woord over achterblyvers. Dat nu onze Brughman zich implicite tegen deze
			 meening verzet - gelyk straks blyken zal - zou kunnen worden toegeschreven aan
			 geloofshaat, want hy was hollandsch advokaat in 1667, en Lipsius katholiek.
			 Misschien ook had Brughman gelyk, en sproot de zwygende bewering van Lipsius
			 voort uit de zucht om by-tyds tegentespreken wat er 'n eeuw nà hem door
			 'n protestant zou gezegd worden. Geleerden zyn zoo.
		  
		  - Och, och, wat scheelt dat mensch, hooren we Wouter zeggen, tegen
			 wien heeft ze 't toch?
		  
		  Ik roep 
			 Plato tot getuige dat ik, op slechts 'n
			 paar uitzonderingen van weinig belang na, niets liever wil dan Wouter's vraag
			 beantwoorden en tevens den nieuwsgierigen lezer tevreden stellen, maar men moet
			 al heel weinig besef van letterkunde hebben om niet intezien dat ik me vooraf
			 behoorlyk moet laven aan 'n bron. 't Zou 'n onverantwoordelyke ligtzinnigheid
			 wezen als ik aan 't schetsen ging van die zeer moderne scheldparty, voor ik
			 eerst had nageslagen hoe de antieken gewoon waren zulke zaken te behandelen. De
			 lezer is dus wel genoodzaakt zich met my nog eens te laten drenken door
			 Horatius. Oppervlakkig gezien is 't zog deze keer wat schraal, maar we zeggen
			 met 
			 Galenus en Dr 
			 Allebé dat het wanhopen den
			 zuigeling leelyk staat. We hopen dus, en onze hoop is gegrond ook. 't Is wel
			 waar dat onze auteur zich tot het vermelden van den wrevel over 't volstoppen
			 bepaalt, en dus de zaak wat te kort afdoet om 'n volledig model te leveren van
			 'n schuitafvaarttwistbeschryving, maar hy stelt ons hiervoor schadeloos door 't
			 zeer nauwkeurig relaas van 'n andere ruzie, waarvoor hy opzettelyk de
			 voedendste deelen van z'n zog schynt bewaard te hebben. Om menschelyker te
			 spreken, hy bezingt 'n assaut op de tong, waarmee zekere Sarmentus en
			 Messius Cicirrus elkaar en de reizigers vermaakten, toen deze waren aangekomen
			 op de villa van Cocceus, waar ze 't middagmaal gebruikten. Met andere geleerden
			 vermoed ik dat deze Buitenplaats in die dagen de funktien waarnam van
			 Bloemendaal, 't Brouwerskolkjen of Kraantjelek, 'n gissing
			 waarin ik versterkt word door de opmerking dat er nooit 'n voet gezet werd door
			 Voetianen, gelyk straks uit de terminologie van Sarmentus voldoende blyken zal. Die theologant namelyk
			 scheldt z'n tegenparty voor 'n paard uit 
{==254==} {>>pagina-aanduiding<<}
 - equus staat er,
			 en niet quagga, zebra of dsjaggetai, gelyk Balthasar Huidecoper verkeerdelyk schynt gelezen te hebben
			 - en ik beweer dat Sarmentus uit eerbied voor den gastheer ezel zou
			 gezegd hebben, als er Voetianen in 't gezelschap waren geweest. De hoorn die hy
			 z'n vrind Messius toedicht, en andere byzonderheden die tot-nog-toe de aandacht
			 der meeste uitleggers ontsnapten... och, ik word al te scherpzinnig, zelfs voor
			 annotator van 'n oud boek.
		  
		  Wie meent dat ik blyk geef van te weinig zelfvertrouwen, door 't
			 zoeken naar 'n voorbeeld hoe men 'n twist beschryft, wordt verwezen naar m'n
			 modelschryver-zelf, die tot het wèl bezingen van die Messiade heel
			 uitdrukkelyk de hulp van z'n muze inroept:
		  
			 Nunc mihi paucis 
			 Sarmenti scurrae pugnam Messique Cicirri 
			 Musa velim memores, et quo patre natus uterque 
			 Contulerit lites. 
		  

		  't Ligt nogal in de rede, vind ik, dat ik niet kan doen zonder 
			 Horatius, wat Horatius niet doen kon
			 zonder muze. En wèl is juist hy waard tot model te worden gekozen, hy
			 die in z'n eigen werk zoo duidelyk aantoont dat het niet te-pas komt iets
			 voorttebrengen zònder model. Het aanroepen van die muze, byv. had-i van 
			 Homerus die, naar we letterkundiglyk
			 vertrouwen, zoo'n kordaten greep ook niet op z'n eigen houtje zal gewaagd
			 hebben. En meer nog. Voor we van Horatius te weten komen welke onaangenaamheden
			 die twee Cocceanen elkaar te zeggen hadden, vergast-i ons op 'n soort van
			 extrakt uit het register van den burgerlyken stand der twee partyen. De heer
			 Messius was 'n Oscier, en de identiteit van Sarmentus wordt omschreven -
			 homeriaanscher kan het niet! - door 't bericht dat z'n meesteres nog in leven,
			 m.a.w. dat-i maar 'n vrygelatene of misschien wel gedrost was. Sarmenti
			 domina exstat, lezen we. Dit beteekent zooveel alsof men in onze dagen
			 iemand verweet dat z'n ouwelui niet in 'n toehuis woonden, of dat een van z'n
			 voorouders minister van Kolonien geweest was. Vervolgens... komaan, ik zal de
			 vertaling van onzen 
			 Huydecoper geven. Heel letterlyk is ze
			 niet overal - dit zagen we reeds aan equus - maar toch voldoend duidelyk
			 om te doen zien hoe geestig men elkaar uitschold in de dagen toen de Heilige
			 Simeon nog in de kracht van z'n leven was
			  * en hoe
			 noodzakelyk 't alzoo voor 'n schryver 
{==255==} {>>pagina-aanduiding<<}
 is, zich naar modellen uit
			 den gryzen voortyd te richten. Dit is nu eenmaal in dit hoofdstuk onze tekst.
			 We geven 't woord aan Horatius-Huydecoper:
		  
			 Zing nu, ô Zanggodin, op eenen toon, niet droef, 
			 Den strijd van Messius Cicirrus met den boef 
			 Sarmentus; en uit wie dees helden zijn gesprooten, 
			 Zo dapper. Messius is eene van de looten 
			 Der Osciers: De vrouw, wier slaaf Sarmentus was, 
			 Die leeft noch. Zulk een paar, wiens glorie blinkt als glas, 
			 Kwam hier met moed ten strijd. Sarmentus gaf het teken, 
			 En vong den krijg eerst aan, toen hy begon te spreeken: 
			 'k Zeg datje 'r uitziet als een woudpaard. Zulk een
				groet 
			 Deedt ons uitschaatren. Maar Messius, wiens bloed 
			 Van eedle gramschap, op dien laster, raakte aan 't kooken, 
			 Verheft zich, schudt het hoofd; en hadt byna gesproken. 
			 Och, voer Sarmentus voort, hoe goed is 't, dat men
				u 
			 Dien hoorn sloeg van den kop! wat deedt gy niet, die nu 
			 Verminkt zo fel noch dreigt? Cicirrus hadt ter zijden 
			 Van 't hoofd een teken, dat met hair van lange tijden 
			 Begroeid, hem hadt gemaakt afschuwelijk van schijn. 
			 Maar de ander, noch al voort kortswijlende met zijn 
			 Campaansche landziekte en gestalte, sprak: Ter eeren! 
			 Tsa luchtig! dans ons eens een Cyclops, 'k wil u
				zweeren! 
			 Dat gy noch mom noch laars van doen heb tot dien dans. 
			 Hier zweeg hy eindelyk. Cicirrus, ziende kans 
			 Om zich, op zijne beurt, kloekmoedig te verdeedigen, 
			 Vraagde: Of Sarmentus, om de Huisgoon te bevredigen,  
			 Zijn slaafsche keten reeds aan hun hadt toegewijd? 
			 't Recht uwer Meesterresse, ofschoon gy schrijver zijt,
				 
			 Is noch het zelfde op u, die stil zijt doorgedroopen. 
			 En om wat reden zijt ge uit uw' dienst geloopen? 
			 Was 't ook uit honger? neen: want zulk een hallif man 
			 Heeft daags aan een pond brood meer dan hy bergen kan. 
			 Aldus versleeten wy die maaltijd wel te vreden. 
		  

		  Veeleischend op 't stuk van geestelyk voedsel waren alzoo die heeren
			 uit den voortyd niet. En iets dergelyks mag, naar me voorkomt, getuigd worden
			 van letterkundigen en lezers die zich weten te verzadigen aan de van
			 zùlken disch gevallen kruimeltjes.
		
		
		  1265.

		  Met verwyzing naar 't nootjen op de vorige blz. betuig ik hier
			 uitdrukkelyk dat ik veel vanHoratius houd, en dat
			 m'n spot - of moest ik liever zeggen: m'n medelyden? - met de stumperts,
			 die uit armoede van ziel altyd en eeuwig hun voedsel by anderen zoeken,
			 geenszins hèm geldt. Juist hy had, meer dan de meeste anderen, den moed
			 natuurlyk te zyn en te beschryven wat-i waarnam of ondervond. Ziehier,
			 byv. eenige 
{==256==} {>>pagina-aanduiding<<}
 regels uit datzelfde (zoogenaamde) hekeldicht, die hy
			 waarachtig niemand naschreef! Na geklaagd te hebben dat hy en z'n gezellen
			 te Trivicum zoo'n last hadden van:
		  
			 den rook en smook die tranen perste uit de oogen 
			 Door 't groene hout dat onze huiswaard, zonder droogen 
			 Op 't vuur lei, 
		  

		  gaat-i met koddig verdriet 'n ander ongeval beschryven, en wel
			 zonder 't raadplegen van welken ouden auteur ook. Zelfs roept-i dezen keer z'n
			 muze niet te-hulp, in de meening zeker dat-i meer van de zaak wist dan zy hem
			 voorzingen kon, en dit zal ieder verstandige met hem eens zyn.
		  
			 Hic ego mendacem stultissimus usque puellam 
			 Ad mediam noctem exspecto; somnus tamen aufert 
			 Intentum veneri; tum immundo somnia visu 
			 Nocturnam vestem maculant ventremque supinum. 
		  

		  Zie, daar is iets menschelyks in deze vertelling, iets ongemaakts
			 dat vertrouwen inboezemt. Het zyn juist zulke passages in 'n boek, die den
			 denker bewegen - doch nooit dan in zeer nauw verband met veel andere
			 opmerkingen - den schryver voor 'n braaf man te houden.
			  * Ik weet zeer goed dat weinigen dit met my eens zyn, maar in onze
			 dagen van verdraaide zedelykheid is dit nu juist geen reden om van opinie te
			 veranderen. Hiertoe bestaat te minder aanleiding, omdat er zoo zelden blyk
			 wordt gegeven van scherpzinnigheid in 't maken van die onmisbare
			 ‘andere opmerkingen.’ En dan bovenal het byna algemeen
			 heerschend gebrek aan oprechtheid! Telkens ontwaren we dat men er
			 tweeërlei moraal op nahoudt, één voor de fraze, en
			 een voor huisgebruik in de werkelykheid. We mogen aannemen dat Horatius deze
			 dubbele boekhouding niet gekend heeft, en al staan nu sommige lezers laag
			 genoeg om verheffing te zoeken in 't onevenredig-streng veroordeelen van iets
			 natuurlyks, ze kunnen zich toch niet ontslagen achten van wat eerbied voor de
			 oprechtheid waarmee Horatius z'n grappig ongevalletje beschryft. Dàt
			 zullen 
{==257==} {>>pagina-aanduiding<<}
 weinigen hem nadoen, al ontbreekt het niet - en vooral
			 onder de neusoptrekkende moraalventers niet! - aan personen die z'n misrekening
			 by ervaring kennen.
		  
		  Om nu evenwel rechtvaardig te zyn, en ook aan Horatius niet meer eer
			 toetekennen dan-i voor z'n openhartigheid verdient, moeten we bedenken dat-i
			 met 'n verlicht publiek te doen had, en in zyn tyd niet de minste kans
			 liep voor z'n kwajongensstreek gesteenigd te worden. Want... 'n
			 kwajongensstreek blyft het! De dichter van 't justum ac tenacem had z'n
			 nachten ànders moeten doorbrengen. Waarschynlyk zyn er onder de
			 huichelaars die z'n komieke oprechtheid shocking vinden, maar zeer
			 weinigen die zooveel recht hebben zouden hem 't verslonsen van z'n gezondheid,
			 denkvermogen, tyd en gemoed, kwalyk te nemen als ik. Met meer dan
			 horatiaanschen moed (254) durf ik zeggen dat ik
			 sedert meer dan veertig jaren me nooit ter-ruste legde zonder probleem. Dat de
			 oplossingen die ik leveren mocht, noch in aantal noch in belangrykheid met die
			 inspanning evenredig zyn, doet hier niet ter-zake. Die inspanning
			 bestond, en misschien vloeit de zachtmoedigheid waarmee ik pekelzondjes
			 beoordeel, juist hieruit voort, dat ik nooit konkurrenten heb meenen te zien in
			 Horatius - in den Horatius van Trivicum, wel te verstaan - en in
			 juffrouw Laps. Wat die konkurrentie aangaat, zeker soort van moralisten
			 behoorden zich in hun eigen belang wat beter in-acht te nemen tegen de
			 verdenking dat ze in de termen vallen van 't volkje waarover ik iets zeide in
			 de noot op blz. 11 van m'n IIn bundel. (Uitgaaf 1872.) En nog
			 ten-overvloede verwys ik naar zekere hoofdstukken in bundel V.
			 Ten-overvloede? Misschien niet eens! Om m'n bedoeling goed te vatten,
			 zouden m'n lezers wysgeeren en oprecht moeten wezen, en geen
			 nagemaakte jonge juffrouwen. Hieruit zal dan ook wel voortvloeien dat zoovelen
			 den betrekkelyken lof dien ik Horatius geef, nog altyd niet begrypen. Om
			 dan duidelyk te wezen tot het vervelende toe: ik keur z'n voorgenomen
			 pleziertje in die herberg te Trivicum af, en zou hem ongetwyfeld
			 strafwerk opgegeven of met ezelsooren op de schoolbank gezet hebben, als ik by
			 die gelegenheid z'n Mentor geweest was. En ik had hem uitgelachen op den
			 koop toe, wat ook zeker Mecenas wel zal gedaan hebben. Maar méér
			 niet, brave lezer, méér niet, want men behoort z'n toorn en z'n
			 verontwaardiging te besparen voor erger dingen. Voor afgunst en huichelary,
			 by-voorbeeld.
		
		
{==258==} {>>pagina-aanduiding<<}

		  1266.

		  Nog iets over 't navolgen en ‘laven.’ In 't nootjen op
			 blz. 246 noemde ik 't stuk van 
			 Horatius ‘alleraardigst.’ En,
			 om het te pryzen in minder algemeene bewoording, voegde ik er kwalificeerend
			 by: 't is hollandsch. In-weerwil van de kikkerts en muggen die me deze
			 uitdrukking in de pen gaven, moet ze wel byzonder slecht gekozen zyn als er
			 waarheid ligt in 't voorschrift: dat we by de ‘Ouden’ behooren
			 school te gaan. Men verheft immers den Meester niet door de betuiging dat z'n
			 werk op dat van den leerling gelykt? Hieruit volgt, òf dat ik me
			 verkeerd uitdrukte, òf dat die ‘Ouden’ onze leermeesters
			 niet behooren te zyn.
		  
		  Welnu, m'n uitdrukking was goed, en geen kikkert hoeft er berouw van
			 te hebben dat-i me haar influisterde, noch ik dat ik geluisterd heb. De
			 inkleeding van den lof dien ik Horatius toekende, werd in de voorbaat gewettigd
			 door 'n autoriteit in Kunst en Litteratuur, die vooral in deze zaak bevoegd en
			 onwraakbaar is, door den heer 
			 Vosmaer. Ieder weet hoe deze schryver en
			 kunstkenner ingenomen is met de Grieken, meer eigenlyk dan verwacht mocht
			 worden van 'n ridder die zoo overtuigend bewees dat men niet juist op 'n
			 geleend en oud (stok-) paardje behoeft te zitten om met eere z'n sporen te
			 verdienen. Hoe dit zy, Vosmaer zal waarachtig z'n beminde Hellenen niet
			 te-kort doen. En hoe pryst hy nu, o.a. den ouden 
			 Theokritus, wiens ‘Syrakuzische
			 Vrouwtjes’ hy zoo keurig vertaalde? Het stukjen is aardig, zegt-i,
			 vlug, levendig, aanschouwelyk ‘en, vraagt hy, is 't niet, of we hier de
			 gesprekken afluisterden van 'n paar moderne fransche vrouwtjes die samen
			 uitgaan om 'n pretje bytewonen?’
			  * Juist! De antieke dichter a bien mérité de la
			 littérature omdat z'n werk nu eens gelykt op den arbeid dien 'n goed
			 schryver van vandaag leveren zou. Maar, eilieve, om dit doel te bereiken
			 schreef Theokritus de auteurs van vandaag niet na! Voor modellen van
			 aardige Syrakuzische vrouwtjes nam-i... aardige Syrakuzische vrouwtjes (250, 
			 251) en daar deed-i wel aan.
			 Dááraan heeft-i te danken - begaafde studie in menschkundig
			 opmerken en technisch weergeven, als vanzelf-sprekend aangenomen - dat z'n werk
			 de eeuwen overleefd heeft, thans nog met genoegen wordt gelezen, en door Mr.
			 Vosmaer in 't hollandsch vertaald is. Zeker zou 't Theokritus genoegen doen
			 als-i weten kon 
{==259==} {>>pagina-aanduiding<<}
 dat men nog altyd z'n gedicht pryst, en dat z'n
			 ‘Vrouwtjes’ zich verblyden mogen in meer dan
			 tweeduizendjarige jeugd. Maar juist op aktualiteit is de hem toegekende
			 lof gegrond, en daarom zou hy 't dwaas vinden indien men hem de vraag
			 voorlegde: ‘by welken ouden schryver - oud in de tweede macht dan, oud in
			 de oogen van Theokritus - by welken schryver uit uw oudheid vondt ge de
			 modellen waarnaar ge uw eeuwig-jonge vrouwtjes geschetst hebt?’ De man
			 zou niet vatten wat men bedoelde, en misschien meenen dat men hem voor gek
			 hield.
		
		
		  1266a.

		  Heel toevallig levert juist iets anders dan er met hetzelfde stuk
			 van den griekschen dichter gebeurd is, 'n helder voorbeeld van 't bespottelyke
			 der navolging. De gedachtenloop van brekebeenen in de kunst - van hen liever
			 die zich door verkeerde en dikwyls baatzuchtige raadgevingen op 'n
			 doolweg lieten voeren - zal wel nagenoeg aldus zyn: ‘ik wil 'n portret
			 maken. Ook de Griek A heeft 'n portret gemaakt. Het portret dat de Griek A
			 maakte, wordt geprezen. Om geprezen te worden, zal ik 't portret naschilderen
			 dat de Griek A gemaakt heeft.’ Hier zyn allerlei vragen te doen, en veel
			 opmerkingen te maken. Had misschien 't antieke stuk 'n byzondere bestemming?
			 Droeg men wellicht den Griek 't vervaardigen van 'n Zeus op, terwyl uw
			 bedoeling eigenlyk was 'n schoothondje te konterfeiten? Waartoe moest
			 zyn stuk dienen, en waartoe 't uwe? In welk licht zou zyn
			 stuk geplaatst worden, en waar denkt ge 't uwe te expozeeren? Wie waren
			 zyn rechters, en door wie zal uw arbeid beoordeeld worden? Was
			 niet misschien de lof dien men uw antieken voorganger toezwaait, wat
			 overdreven, en - wie weet! - geheel ongegrond? Moest ook soms z'n
			 gelauwerde schedel dienen tot het steenigen van 'n tydgenoot die in den weg
			 staat? (657) Of, zoo dit niet het geval is, zyt ge
			 verzekerd uit uw model juist de eigenaardigheden te zullen kiezen - en te
			 kunnen navolgen! - die 't aanspraak verschaften op vereering, en niet
			 de fouten waarvoor uw voorganger vergeving wist te erlangen door
			 volkomenheden die gy misschien niet bereiken kunt? Ziet ge ook soms 'n
			 vergoelykend in-weerwil voor 'n lovend omdat aan? Is 't uitgemaakt
			 welk deel van den behaalden roem en ik spreek nu van den welverdienden -
			 slechts betrekkelyk is, en hoeveel daarvan in nauw verband moet
			 beschouwd worden met zeden, tydgeest, vooroordeelen, maatschappelyke vormen,
			 beschavingsperiode, staatkundigen toestand, psychologische nei-
		  	
{==260==} {>>pagina-aanduiding<<}
gingen, driften, krankheden en behoeften, altemaal zeer onstandvastige
			 faktoren van 't produkt: aanspraak op vereering? We zouden den armen
			 navolger nog veel vragen van deze soort kunnen voorleggen, doch al ware het
			 dat-i zich verstoutte op allen 'n antwoord te geven dat in zyn oog de
			 rechtvaardiging van z'n naknutselen meebracht, dan zoud-i toch immer blyven
			 optornen tegen deze ééne bedenking: dat navolgen geen
			 scheppen is, en dat juist de voorganger waarby hy zweert - tenzydi 'n
			 slecht model koos - niet navolgde. We behoeven ons in den gedachtenloop
			 dien ik hier aangeef, geenszins te bepalen by 't zoogenaamd antiek. Om kort en
			 goed m'n meening te zeggen, die van bedroevend-aktueele strekking is: niemand -
			 vader Cats en de plompste Kappelman niet uitgezonderd
			 - gelykt zóó weinig op Heine, als zy
			 die, Heine navolgende, op Heine meenen te gelyken. Het slagen is hier
			 verongelukken, en wie den zoodanige 'n kompliment maken wilde, zou daartoe de
			 stof moeten zoeken in 'n - zeer onwillekeurige! - afwyking van Heine, in
			 'n vermeende fout. ‘Hier zyt ge nu waarlyk eens 'n oogenblikje
			 uzelf geweest, zou 't dan kunnen luiden, de passage is wel niet schoon,
			 niet fyn, niet natuurlyk, niet... al wat men wil, maar ze is ten-minste niet
			 Heinisch, en dit is altyd iets!’ Het spreekt vanzelf dat
			 deze lof vervallen zou als er bleek dat de by-ongeluk begane zelfheid,
			 wèl nagespoord, het eigendom van 'n derde was, van dezen of genen 
			 Stuart Mill uit 'n àndere
			 modelbuurt. Het aantal verlokvormen dat God in z'n ondoorgrondelyke valsheid
			 te-pronk hing aan den beproevingsboom, is groot! Dewyl er onder de velen die
			 zich lieten foppen, sommigen zyn die ik liefheb, waarschuw ik hen uit
			 hartelykheid zoo ruw mogelyk. En... ik doe 'n beroep op hun eigenliefde.
			 ‘Weest toch 'n beetje hoogmoediger, roep ik hun toe, en tracht eens te
			 gelyken op uzelf! Bevalt u dat model niet? Meent ge dat uw eigen
			 indrukken beneden de aandacht zyn? Vindt ge de vormen niet fraai, waarin uw
			 eigen ziel haar gewaarwordingen kleedt? Ik heb reden om te beweren dat
			 ge u vergist, al moet ik dan erkennen dat het soms veel moeite kost die
			 indrukken te zuiveren van aangeleerde fouten, en die vormen ongeschonden aan 't
			 licht te brengen. Het is dan ook meestal slechts afkeer van den hiertoe
			 noodigen arbeid, die 't ‘navolgen’ zoo verleidelyk maakt, en ge
			 vergt dus wat veel als ge verwacht dat men als nederigheid zal pryzen, wat
			 weinig anders is dan 'n dekmantel uwer traagheid. Wie zich over dorheid of
			 onmacht van z'n geest beklaagt, gelykt - op zeer weinig uitzonderingen na - den
			 dwaas die,
{==261==} {>>pagina-aanduiding<<}
 verzuimd hebbende z'n akker te bebouwen, wrevelig
			 beweert geen akker te bezitten. Elke akker kàn iets voortbrengen, neen:
			 elke akker brengt iets voort, want de Natuur luiert niet! Het staat aan
			 ons het voortgebrachte nuttig aantewenden, doch lang vóór dien
			 stryd reeds kunnen wy door yver, zorg, oefening van smaak en oordeel, op de
			 soort daarvan grooten invloed uitoefenen. Onmogelyk evenwel is 't
			 bereiken van dit doel, wanneer wy in-plaats van flinkweg de handen aan 't werk
			 te slaan in eigen bodem, heil verwachten van 't staroogen op den tuin van 'n
			 buurman, of op de plekken waar 'n grieksch en romeinsch voorgeslacht eenmaal
			 iets geplant heeft. ‘Maar vraagt men, indien zoo'n plantsoen uit vorige
			 eeuwen vruchten draagt?’ Ik antwoord dat we die vruchten plukken, en
			 daarvan genieten wat genietelyk is - 'n groot deel der nalatenschap kan zonder
			 schade worden weggeworpen, tenzy men het beware als bydrage tot de
			 geschiedenis der dwaling, als waarschuwend baken alzoo! - doch, smakelyk
			 of niet, plukken is geen voortbrengen! 't Zou er slecht uitzien
			 met de ontwikkeling der Mensheid, als de sedert eenige eeuwen gevolgde en dezer
			 dagen met vernieuwden aandrang opgehemelde navolg- model-
			 of school-theorie ten-allen-tyde geheerscht had! Ik heb de vraag
			 al meer gedaan: van waar zouden de voorgangers gekomen zyn, indien elke
			 voorganger behoefte had gehad aan... 'n voorganger? Hoe zou Theokritus 't
			 gemaakt hebben om te weten... nu ja, dit zagen we reeds. In 'n oud boek zocht-i
			 z'n modellen niet, en juist dáárom is z'n werk
			 goed!
		
		
		  1267.

		  Doch ik zou op 'n voorbeeld wyzen van wat we voortbrengen, wanneer
			 wy ànders handelen dan hy, wanneer we wèl in oude boeken naslaan
			 hoe de vorm behoort te zyn die wy aan onze indrukken geven. Zoo'n voorbeeld
			 wordt ons ditmaal geleverd door iemand die waarachtig te goed was voor zoo'n
			 dienst, door 
			 Staring. By 't heerschen der meening dat
			 ‘navolgen’ plicht is, by den overvloed van navolgingen waaronder
			 onze Letterkunde gebukt gaat, bedolven ligt... 
		  
		  Druk ik me hier misschien te meewarig uit? Moest ik wellicht zeggen
			 dat we in zekeren zin geen eigen Letterkunde bezitten, en dat nagenoeg
			 alles wat daarvoor doorgaat, niet veel anders is dan geleend - d.i.
			 gestolen - goedje?
		  
		  ...by den stortvloed van ‘navolging’ en navolgingen dan,
			 die onze Letterkunde overstelpen, en die my een zoo ruime keus van voorbeelden
			 aanbiedt, mag 't verwondering baren 
{==262==} {>>pagina-aanduiding<<}
 dat ik juist iets van Staring
			 aanhaal, van iemand wien we eerbied schuldig zyn. Och, 't moet wel! Vooreerst,
			 omdat de aardige ‘Vrouwtjes’ van 
			 Theokritus by de zaak zullen te-pas komen,
			 en vervolgens omdat niemand beter dan hy ons 'n blyk levert, hoe zelfs 'n knap
			 man zich in 'n onbewaakt oogenblik van de wys kan laten brengen door
			 School. De uitdrukking ‘'n knap man’ is te flauw, en ver
			 beneden de waarde van Staring. Lezer, bedenk dat hy de dichter was van
			 ‘Herdenking’ en ontbloot uw hoofd! Dat korte stukje -
			 slechts vier-en-twintig regels lang - is door 'n landgenoot gevoeld, gedacht,
			 geschreven... inderdaad, er bestaat 'n Nederlandsche Letterkunde!
		  
		  Maar dezelfde Staring die zoo schitterend bewees dat-i voor eigen
			 rekening wist te voelen, te denken en uittedrukken, schynt soms last te hebben
			 gehad van de bekende... nederigheid die naar modellen omziet. O, meen niet dat
			 ik hem te hard vallen zal! Voor ik nog z'n misdaad noem, wil ik verschoonende
			 omstandigheden pleiten. Hy leefde en bloeide in 'n tyd toen 't zuigen aan
			 verdroogde uiers nog algemeener werd aangeprezen dan tegenwoordig. Wat
			 heden-ten-dage slechts 't recept is van 'n verongelukten kwakzalver die z'n
			 kommentaar en annotaties aan den man brengen wil, was in Staring's tyd de
			 heerschende meening. Het opstoven van gedroogde vruchten - hoe rimpeliger hoe
			 liever - ging voor verdienstelyk door, en aan 't planten van nieuwe stekken,
			 met het doel om eens eindelyk ook versche vrucht te bekomen, werd niet
			 gedacht. Misschien ook wèl, doch dan door 'n enkele slechts - door
			 Staring-zelf, byv. - maar de pogingen van 'n zoodanige gingen voor excentriek
			 en... onklassisch door. Om nieuw te zyn, moet men gelyken op iets ouds,
			 en wie zich verstoutte tegen den leer te zondigen, werd in de ban gedaan.
			 Helden zyn zeldzaam, en ook Staring bezweek soms, ja dikwyls. Misschien zou
			 juist hy een van de zeer weinigen zyn geweest - in zyn tyd de eenige, liever! -
			 die de kracht had gehad weerstand te bieden aan 't overal heerschend bederf,
			 indien niet 'n boosaardig Noodlot z'n natuurlyke gaven had gekortwiekt. Er
			 bestonden in die dagen in 'n paar steden van ons land zekere inrichtingen, die
			 misschien in halfbeschaafde Maatschappyen nog niet kunnen gemist worden, maar
			 'n zeer nadeeligen invloed uitoefenen op jongelieden van byzonderen aanleg, en
			 de ouders van onzen Staring, waarschynlyk niet vermoedende dat er aan hem
			 zooveel te bederven viel, hadden de onvoorzichtigheid hem aan zoo'n inrich-
		  	
{==263==} {>>pagina-aanduiding<<}
ting overteleveren. De jongeling-zelf kreeg smaak in de verkeerdheid
			 die z'n gaven smoorde, en niet tevreden met de geestelyke verminking waaraan hy
			 in z'n vaderland was onderworpen geweest, bezocht hy bovendien uit eigen
			 beweging, om toch vooral de maat voltemeten, 'n dergelyk etablissement in
			 Duitschland. Ook daar namelyk bestaat groote behoefte aan middelmatigheid, en
			 't ontbreekt er niet aan professoren die deze eigenschap door les en voorbeeld
			 weten meetedeelen. Kan men 't 
			 Staring kwalyk nemen dat-i - vooral kort
			 na 't gebruik van zùlke middelen - niet meer was wat de lieve Natuur van
			 hem zou gemaakt hebben? 't Is waarlyk al zeer wél dat-i op rypen
			 leeftyd, toen de uitwerking van 't middelmatigheids-recept aan 't verflauwen
			 was, blyk gaf niet geheel bedorven te zyn!
			  *
		  
		  Maar kort na de kuur? Och, de arme, arme Staring! Men leefde in de
			 dagen van de zoogenaamde restauratie, en er zou 'n prins of prinses door 't
			 land trekken. Wie 't was, weet ik niet, en dit doet er ook niet toe, want de
			 onbeteekenende personen die ons vorstenhuis gewoon is opteleveren, zyn me
			 volkomen onverschillig. Maar niet onverschillig is het, 'n Staring in den waan
			 te zien vervallen dat-i behoudens z'n dichterhoogheid zich met zoo'n
			 gebeurtenisje kon inlaten. Hy die de dichter van
			 ‘Herdenking’ worden zou, bleek niet te weten 
{==264==} {>>pagina-aanduiding<<}

			 hoe hy derogeerde door 't bezingen van de een of andere Hoheit auf
			 Reisen!
			  * 't Is verdrietig, 't is misselyk, 't
			 is vies, maar... de zaak ligt er toe, 't is gebeurd: Staring maakte by die
			 gelegenheid 'n vers! Welke Styntje zal de ontelbare kousen breien, die noodig
			 zyn om den losprys optebrengen voor zóó'n vergryp? Ach, ik wou er
			 mee schertsen, maar 't gaat niet. Waarheid is, dat zulke onzedelyke afdwalingen
			 my bedroeven. Wat moet wel zoo'n prinsjen of prinsesje - zy die dan toch wel
			 eenig besef zullen gehad hebben van hun onbeduidendheid - wat moeten zy gedacht
			 hebben van 't dichterschap waarmee ze een man als Staring bereid vonden
			 zich neertebuigen tot kennisneming van hun potverteeren? En voegde het
			 hèm, meetewerken aan gedeeltelyke rehabilitatie van den woesteling die
			 zich verkneuterde in z'n liefelyk ideaaltje van den éénen
			 cervex? Staring, o Staring! Waren er geen prulschryvers genoeg in ons land,
			 om de waardigheid van 't hooge te-grabbel te werpen in den slik der gekroonde
			 alledaagsheid? Moest juist gy, of moest óók gy, 't
			 uwe bydragen tot bederf van dat Volk en van die vorstjes? Wie of wat zal staan
			 blyven als de poëzie zich tot voetwisch maken laat?
		  
		  Neen, de Poëzie heeft niets met de zaak uittestaan! Zy
			 hangt goddank niet af van de verbystering des jongen mans die pas van de
			 akademie, in z'n opgedrongen onnoozelheid meent háár te dienen
			 door ook eens 'n versje te maken, 't bekende ongeluk dat zoo velen overkomt, en
			 by uitzondering soms - gelyk hier 't geval was - zelfs den dichter!
			 (56) Maar die dichter had het besef van z'n waarde
			 achtergelaten op de schoolbank waar-i werd afgericht op 't uiten van
			 denkbeelden die de zynen niet waren, en gemeenzaam gemaakt met de stelling dat
			 'n wèl onderwezen persoon geen eigen denkbeelden noodig heeft, jazelfs
			 dat ze misstaan. Misschien schaamde hy zich nu-en-dan - als de lichtekooi over
			 't eelt dat verwytend aan den eerlyken arbeid van vroeger dagen herinnert! - by
			 't bespeuren dat de geknotte oorspronkelykheid van z'n aanleg nog altyd niet
			 geheel-en-al was uitgeroeid. En, om trouw te zyn aan de zoo professoraal
			 gedoceerde ontrouw, moest vooral de vorm waarvan by zich bedienen zou,
			 van iets vreemds getuigen. Grieksch, latyn, laplandsch als 't wezen
			 
{==265==} {>>pagina-aanduiding<<}
 moet... neen, laplandsch niet. Die taal werd niet onderwezen aan
			 de akademie, en de letterkunde van Samojeden en Kamschadalen werd dus byna even
			 onbruikbaar geoordeeld tot het behandelen van 'n hollandsch onderwerp, als die
			 van Holland zelf. Er was onnatuur noodig, o ja, maar ook daarin bestaan soorten
			 en schakeeringen. De onnatuur die den klassisch-beschaafden man kenmerkt, moet
			 zeer bepaald de kleur dragen van 't ding dat Universiteit genoemd wordt,
			 ter-eere zeker van den hardnekkigen stryd dien 't sedert eeuwen gewoon is te
			 voeren tegen universeele ontwikkeling.
		  
		  Een pas gerestaureerd prinsje zou den Wildenborch
			 voorbytrekken. Wat gevoelt 'n rechtgeaard Nederlander by gelegenheden van dien
			 aard? En hoe behoort men de aandoeningen die zoo'n bezoek opwekt, aan den dag
			 te leggen? Ik weet het niet, en daarom zou ik eenvoudig gezwegen hebben
			 als 'n prins van de hier bedoelde soort zich de eer had gegeven in m'n buurt te
			 komen, en de oneer van 't voorbygaan zonder bezoek. Onze 
			 Staring dacht er anders over. Wel blykt er
			 dat-i evenmin als ik wist wat hier te dithyrambizeeren viel, maar 'n dithyrambe
			 moest er wezen, meende hy. Z'n ouweluî - en die fameuze prins! - moesten
			 toch weten dat-i niet voor niemendal in klassiekery gedaan had! En 't schynt
			 wel dat-i den gedachtenloop volgde dien ik zoo-even ver onderstelde by den
			 brekebeen die 'n portret maken wou. Ik herhaal dat ik Staring niet voor 'n
			 brekebeen houd, maar om te ‘Herdenken’ had-i niet genoeg
			 geleefd, en vooral... de akademische geur was hem nog niet afgewaaid, en dit
			 komt in dit geval op 'tzelfde neer. Alzoo: ‘de prins is terug - o ja,
			 zeer velen in 't land hadden hem terdeeg gesproken! - en er moet 'n mooi stuk
			 wezen. Zekere Theokritus maakte een stuk op den - N.B. symbolieken! -
			 terugkeer van Adonis. Dat stuk was mooi, en wordt geprezen. Als ik dus 'n
			 voorbeeld neem aan 't stuk van Theokritus, zal ook myn stuk mooi wezen en
			 geprezen worden. Probatum est!’
		  
		  Welzeker, wie niet weet wat-i zeggen zal, en hoe hy iets
			 zeggen zal, zoekt 'n model, en liefst uit de oudheid. C'est bien
			 porté! Niets is gepaster dan 'n geldersche boerenfamilie die
			 uitloopt om den prins te zien, in 't gewaad te steken van grieksche vrouwen op
			 'n Adonis-feest? Gepast? Gepast? Méér dan gepast! De keus getuigt
			 zelfs... van armoed aan denkbeelden, nu ja, maar toch ook van grooten rykdom
			 aan fyne politiek. Hoe ter-wereld kan men 'n vorst aardiger stemmen tot het
		  	uitdeelen van 'n leeuwen-orde, dan door hem toete-
{==266==} {>>pagina-aanduiding<<}
spreken alsof-i
			 de lieveling was van de uit schuim geboren godin? Maar de zinspeling zit nog
			 dieper. We willen nu niet eens gewagen van de balsamieke verwantschap tusschen
			 oranje-bloesem en de Myrrheplant waaraan 't bevallige knaapje de helft van z'n
			 aanzyn te danken had. Ook slaan we nu eens de grootvaderlyke eigenaardigheid
			 van Cinyras' vaderschap over, en staan niet stil by al de rozen en anemonen
			 waarin 't prille bloed veranderde dat by Quatre-bras zoo zuinig mogelyk
			 gestort was.
			  * Maar we vragen
			 of men niet byzonder ònakademisch-bot wezen moet, om niet intezien dat
			 de fabel van Adonis zonneklaar de terugkomst van 'n welriekend vorstenhuis
			 beteekent? Niets is duidelyker. Een verdreven vorst logeert in de hel, d.i. in
			 Engeland, en z'n terugkeer in de armen van al de onderdanige schuimdames die
			 hem met reikende halzen staan te wachten langs de heggen van den
			 Wildenborch, moet, mag en zal mythologisch-klassisch bejubeld worden. De
			 geleidelykheid van dit alles - en vooral de op zooveel waars gegronde
			 zedelykheid! - springt ons vonkend in de oogen. En ook in Staring's
			 oogen... 
		  
		  Gekheid! Hy was verstandig genoeg om beter te weten, maar... die
			 ‘akademische leiding!’
		
		
		  1268.

		  Heel aardig dat het stuk van den griekschen menschteekenaar ons
			 in-staat stelt de hier behandelde zaak zoo in één greep duidelyk
			 te maken. Het schetsje van Theokritus is fraai. De heerVosmaer deed met z'n uitstekende vertaling 'n
			 verdienstelyk werk. EnStaring leverde door
			 z'n ‘navolging’ 'n zotterny.
		  
		  't Gebeurt me vaak dat ik by 't betoogen van 'n stelling, gedurende
			 de bewysvoering vrees begin te voelen dat men de waarheid die ik verdedig, te
			 helder vinden zal voor al de moeite die ik me geef om haar in 't licht te
			 stellen. Het oneerlyke ‘dat wisten wy al lang!’ klinkt me
			 telkens in de ooren, en dan zou er van myn kant weer 'n aanwyzing moeten volgen
			 van al de blyken dat ‘men’ minder wys was dan-i après
			 coup blieft voortegeven. Misschien doet ‘men’ dit ook hier. Ik
			 werp hem dus, tot straf voor z'n onhebbelykheid, uitdrukkelyk 
{==267==} {>>pagina-aanduiding<<}

			 voor de voeten dat-i sedert 'n paar eeuwenHooft voor
			 'n groot schryver houdt: ook en vooral omdat-i zooveel gelykt op iemand
			 die inderdaad 'n groot schryver was. Kan ‘men’ dit ontkennen? Is 't
			 waar, of is 't niet waar, dat ‘men’ meent hem te
			 pryzen door den bynaam van Nederlandsche Tacitus? Zoo ja, dan is
			 't ònwaar dat m'n stelling: ‘de aap van 'n groot schryver is
			 géén groot schryver’ aan ‘men’ bekend wezen
			 zou. ‘Men’ heeft het recht m'n stelling aftekeuren, maar
			 ‘men’ heeft het recht niet haar voetstoots ‘'n peer
			 uit eigen tuin’ te noemen, d.i. my te bestelen (270) en dergelyke voorbeelden van oneerlykheid zyn er
			 velen.
		  
		  Dat Hooft in z'n speciaal-vak van aap ver gevorderd was, erken ik
			 volmondig. (731, 
			 1017) Hy had dan ook, om zich daarin te
			 bekwamen, den heelen Tacitus van-buiten geleerd - z'n voedstermoer ingeslikt,
			 had ik haast gezegd - en deed dus juist wat vermeden zou geworden zyn door
			 iemand die wat beteekende. (1181) En hy deed dit
			 niet als 'n artist, toegevend in den speelschen luim van 't oogenblik, maar met
			 de opzettelyke bedoeling om zich voortedoen als iets anders dan zichzelf. Met
			 het doel alzoo, zich te maken tot één stelselmatig georganizeerde
			 leugen. En deze stumperige onzedelykheid werd en wordt toegejucht! Durft men
			 nòg beweren dat m'n yveren tegen nabauwen geen grond heeft?
		
		
		  1268a.

		  Ik spreek van 'n artistenluim, en wel in-tegenstelling van
			 ambachtelyke kunstgrepen. Aan zoo'n luim hebben we Vosmaer's
			 Londinias te danken. Juist dàt stuk haal ik aan -
		  och, de keus was niet heel groot - omdat zekere lezers, van den weg gebracht
		  door den homerischen toon, ook dáárin misschien
		  ‘navolging’ meenen te ontdekken. De zoodanigen hebben my slecht
		  begrepen, en weten niet wat dichterlyk scheppen is. (244) De twee tinten van antiek en modern die in de
		  Londinias wiegelend dooreenkrinkelen, brengen 'n
		  moîré voort, dat in zeer stipten zin 't eigendom van den
		  auteur is, en, meer nog: ze schilderen hemzelf. 't Is 'n
		  wáár gedicht. In 't weefsel dat de dichter ons te aanschouwen
		  geeft - aktueelen inslag met hellenistische scheering: vandaar de ondeugende
		  kleurspeling, 't foppend changeant - levert hy 'n trouwe adreskaart met
		  signalement en fotografie van den kunstvriend, en letterbeoefenaar 
		  C. Vosmaer. 't Kon niet beter! Maar spreekt
		  het nu niet vanzelf dat ieder ander die zich voornam ‘eens iets te
		  leveren in den trant van Londinias’ 'n gek figuur zou... behooren
		  te maken? Ja, behooren te maken, want de schyn-
{==268==} {>>pagina-aanduiding<<}
baar 
		  eenvoudige waarheid dat men zich niet bedienen kan van 'n vreemd visitekaartje,
		  moet nog altyd bepreekt worden. De voortdurende behoefte aan preeken van deze
		  strekking blykt me dagelyks
		   * en 't is m'n plicht den tegenzin te overwinnen die 't zoo herhaald
		  en zoo hevig kloppen op 't zelfde aambeeld my natuurlyk inboezemt.
		
		
		  1268b.

		  De ware naam der vuile ziekte die ik bestryd, is armoed van
			 geest, gekompliceerd met de zucht om zich als welvarend voortedoen,
			 en by hen die haar opzettelyk en stelselmatig aankweeken, nog bovendien met
			 nyd. By dezulken is zelfs dit laatste een hoofdbestanddeel. Wanneer we
			 echter by die uitgeoefende - of zelfs aangeprezen - ‘navolging’
			 slechts te doen hadden met antieke modellen, zou wel de aard der
			 krankheid dezelfde blyven, doch waarschynlyk waren de gevolgen iets minder
			 nadeelig. 't Is er ver vandaan dat alles wat ons de zoo hooggeroemde oudheid
			 naliet, van voortreffelyk gehalte wezen zou. Een zeer groot gedeelte
			 daarvan heeft slechts waarde als antikwiteit, en levert evenmin 'n geschikt
			 voorbeeld ter navolging, als 'n romeinsche sandaal of 'n Babylonische ploeg.
			 Het staven van deze bewering is 'n gemakkelyke maar vervelende arbeid. Men zou
			 'n werk van zéér grooten omvang moeten uitgeven, met de zekerheid
			 dat niemand het lezen zal. Wie heeft daar lust in? Wie heeft er tyd toe? En...
			 reeds die ‘Ouden’ leden aan 't euvel der ‘navolging’
			 'tgeen zeer natuurlyk voortvloeide uit de toen zoowel als nu bestaande oorzaken
			 van de kwaal, want armoed, pronkzucht en nyd zyn zoo oud als de wereld. Maar al
			 schreven ook die klassieke auteurs zoo vaak elkander na, of al poogden zy
			 opgang te maken door 't nabootsen van eigenaardigheden in styl en wyze van
			 inkleeding, juister gezegd: van ‘manier’ - niets is gemakkelyker! -
			 ze roemden er niet op dat ze maar kopiïsten waren. Integendeel, er
			 blykt hier-en-daar wel 
{==269==} {>>pagina-aanduiding<<}
 degelyk dat ze beseften
			 verschooning noodig te hebben voor iets dat in onze dagen wordt
			 aangeprezen als verdienste. Terentius, byv. die zich niet eens de moeite
			 gaf - en hieraan deed-i wèl - de grieksche stukken van 
			 Menander te romanizeeren, beroept zich als
			 ter verontschuldiging van dat ‘navolgen’ op 
			 Naevius, Plautus
			 en 
			 Ennius ‘die, zegt-i, 't ook gedaan
			 hebben.’ Maar... waarom dan niet liever zich vertaler genoemd? Het
			 zoogenaamd ‘verwerken’ is juist de klip waarop de
			 vóór alles noodige oorspronkelykheid onmisbaar stranden
			 moet. Toch ligt niet hierin 't zwaartepunt van m'n klacht over 't
			 ‘navolgen.’ Ik yver tegen 'tgeen men noemt: ‘doortrokken
			 zyn van den geest’ of zoo-iets. Men moet doortrokken zyn van z'n
			 eigen geest. Terentius, die Menander met eenige
			 wyzigingen vertaalde, was nader aan oorspronkelykheid dan 
			 Staring toen-i de aandoeningen die 't
			 bezoek van 'n hollandschen vorst in hem opwekte, meende te mogen gieten in
			 antieken vorm. Dit was gemaakt, onwaar, valsch, en dus: ondichterlyk,
			 want juist in 't vinden van den eigenaardigen hemzelf toebehoorenden
			 vorm, bestaat het dichterschap.
		
		
		  1268c.

		  Hoe dit zy, de oude letterman die de specialiteit beoefende,
			 grieksche blyspelen geschikt te maken voor de opvoering te Rome,
			 verontschuldigde zich. De kurieuze ontdekking dat men eerst dan iets
			 beteekende, wanneer men niet oorspronkelyk was, moest nog gedaan worden.
			 Bovendien, de ouden waren iets ryker dan wy in gebrek aan modellige
			 voorbeelden, en werden - op weinig uitzonderingen na, die bovendien van 'n
			 anderen aard zyn - niet tot het aanbiddend vereeren van die voorbeelden
			 opgeleid en afgericht. Ten-onzent straalt er van de duizelingwekkende
			 heerlykheid der grieksche en latynsche grammatika, altyd iets af op de
			 schryvers die by deze schoolstudien behandeld worden. Zeer wel weet ik dat
			 hieruit te-gelykertyd 'n verschynsel voortvloeit dat zeer weinig op vereering
			 gelykt, namelyk: tegenzin in 't klassieke (866, 
			 867, 
			 868, 
			 869, 
			 870, 
			 871, 
			 872, 
			 1053) maar deze tegenzin sluit het blind
			 vereeren niet uit. De verveling die oude schryvers, op zulke wyze
			 behandeld, den knaap inboezemen, heeft dit met andere eerediensten gemeen,
			 dat ze 't gemoed in ketenen slaat, en meewerkt tot versterking van 't al te
			 nederig vooroordeel: ‘wat ik begrypen kan, is zeker niet veel
			 byzonders.’ De voortreffelykheid van sommige stukken uit de Oudheid,
			 wordt door zeer velen slechts beaamd omdat ze zich niet in-staat voelen de
			 waarde daarvan te beseffen, en zich nooit leerden ontslaan van den kathedralen
		  	indruk dien ze van de eerste kennisma-
{==270==} {>>pagina-aanduiding<<}
king  opvingen. Op verreweg
			 de meesten van dezulken is van toepassing wat ik in 
			 1104, 
			 1105, 
			 1106 zeide over gebrek aan beoefening
			 van 't klassieke. Het niet-bestudeeren van oude auteurs is 'n fout.
			 Ten-eerste omdat men zeer dikwyls ook van hen leeren kan hoe men niet behoort
			 te schryven (58) en vervolgens omdat zy 'n belangryke
			 plaats innemen in de geschiedenis der algemeene ontwikkeling. Voorgangers zyn
			 ze slechts in kronologisch-historischen zin, en leermeesters voor-zoo-ver we
			 hun arbeid gebruiken als onderwerp van vry-oordeelende studie. Maar bruikbare
			 voorbeelden, modellen, leveren ons die Ouden niet, en dit zou de
			 waarheid blyven, al ware alles wat ze ons nalieten, uitstekend.
		
		
		  1269.

		  De naam dien ik aan 't ongelukkig ‘navolgen’ meende te
			 moeten geven (1268b) beschryft de kwaal vry
			 nauwkeurig. Om duidelyk te wezen tot het overvloedige toe, en ieder in-staat te
			 stellen haar op 't eerste gezicht te kennen, haal ik hier 'n voorbeeld uit m'n
			 herinnering aan, dat ter-zake dienen kan. Zeker tooneelspeler mocht zich
			 verheugen in 't bezit van 'n zware stem, breede schouders en 'n onvergelykelyke
			 brutaliteit. De bewering dat dit alles was wat de Natuur aan hem
			 te-koste legde, zou onjuist wezen, want door den man tevens te voorzien van de
			 by z'n laag standpunt als mensch en artist behoorende afgunst, had ze hem
			 gestempeld tot 'n voortreffelyk studie-exemplaar. 't Leek wel of hy opzettelyk
			 ter-wereld was gekomen om my bytestaan in 't leveren van de diagnose der
			 model-verhefziekte. Door middel van de volkomenheden die ik hem zoo-even
			 toekende, en vooral omdat er aan zeker Hoftheater behoefte was aan
			 iemand dien men de kotzebuesche majoors- of ifflandsche houtvestersrollen kon
			 opdragen, had-i zich weten te doen aannemen by een van de beste
			 tooneelgezelschappen van Duitschland. Maar weldra bleek er dat Herr
			 Hoff-Intendant - gelyk trouwens 't grootste gedeelte van Publiek, en
			 ik ook - zich had laten verschalken, en dat onze bulderbast, zonder den
			 minsten aanleg overigens, slechts 't kunstje had verstaan zich dragelyk
			 voortedoen in 'n paar proefrollen die hy tot z'n strydpaardjes gemaakt had.
			 Daartoe bepaalde zich de gansche voorraad van z'n verdiensten als kunstenaar,
			 en ieder vond dit byzonder weinig. Toen hy op zekeren avend den
			 Lindenwirth in Dorf und Stadt verknoeid had, en z'n bedroefd
			 vrouwtje wel bemerkte dat niemand met z'n Leistung tevreden was, klaagde
			 ze my haar nood, en verklapte daarby ook wel 'n beetjen 't
			 coulisse-geheim van haar man, al was dit dan de bedoeling van de
		  	stum-
{==271==} {>>pagina-aanduiding<<}
pert niet. ‘Sie können es mir glauben, mein
			 lieber Herr, er kann nicht spielen ohne militären Rock, oder wenn es denn
			 durchaus nicht militär sein soll, etwas jägerisches doch, etwas
			 grünes im Anzüge, etwas vom Walde, begreifen Sie? Er liebt es, eine
			 Flinte zu handhaben, oder mit dem Säbel zu rasslen. Jeder Künstler
			 hat so etwas eigenthümliches in seinem Talàng! Das ist nun einmal
			 so!’ Och, ze zag wel dat de Keurvorst heel boos was - m'n tafereeltje
			 speelt te Kassel, waar de souverein zich zeer veel aan het tooneel liet gelegen
			 liggen - en dat alzoo het anggaschemang dat maar voor één
			 jaar gesloten was, gewis niet zou verlengd worden. Dit beteekende voor haar
			 zooveel als dat weldra de armoe voor de deur zou staan, en van deze bittere
			 artseny had de ongelukkige vrouw reeds meer dan genoeg geproefd! Ik wist dit en
			 had medelyden met haar, maar kon weinig troost geven. De man was nu eenmaal
			 geen artist, en daaraan viel niets te doen. Tot overmaat van ramp bleek er dat
			 de eigenaardigheden van z'n Talàng zich nog verder uitstrekten
			 dan 't arme vrouwtje wel meende, want by 'n voorstelling van den Hamlet
			 wist hy inhoedanigheid van Geest middel te vinden 'n laagte van Kunst te
			 bereiken, die toeschouwers en kameraden verbaasde. Niemand had durven gissen
			 dat er uit die rol een zoo vreemdsoortig effekt te halen was, als hy metterdaad
			 bewees. Een fiasco was het dus niet - tenzy voor Hamlet en
			 Horatio, die geheel van de wys raakten - neen, 'n fiasco was 't
			 niet, want allen berstten in lachen uit, allen... op den Keurvorst na, die er
			 luidkeels over wetterde tegen de prinses van Hanau, z'n
			 Trüdchen, de welgevulde vergaarbak van z'n boos humeur. Ook moet ik
			 den ouden schraal-gepensioneerden, meer dan half blinden kapelmeester
			 uitzonderen, die om vuur en licht te sparen, gewoon was alle avonden in 'n zeer
			 bescheiden hoekje van 't orkest 'n slaapje te doen.
			  * Onze talentvolle akteur was woedend. Hy
			 zou, naar-i achter de schermen onder aanroeping van allerlei
			 natuurverschynselen verzekerde, al die lachers verpletteren. Maar 't is nooit
			 zoover gekomen. In-plaats daarvan 
{==272==} {>>pagina-aanduiding<<}
spitste hy zich op 't verkleinen
			 van den roem dien anderen behaalden, en volgde hierin de edele methode die we
			 dagelyks zien gebruiken in Letterkunde. Het getal snaren dat de man op
			 z'n denigreerfiedeltje bespeelde, was niet groot, maar hy behielp er zich mee
			 zoo goed als 't gaan wilde. Ze heetten: Farbenlehre en Breslau.
			 Ziehier hoe hy die dingen aanwendde.
		  
		  Het tooneel is... achter het tooneel. Een gevierd kunstenaar wordt
			 daverend toegejuicht, teruggeroepen, weer toegejuicht, nogeens geroepen... dat
			 is voor den nydigaard niet uittehouden! Hy stampt met den voet, en:
		  
		  - Sind denn hier die Leute rein zum einsperren verrückt? Es
			 ist zum todtlachen! Das soll Kunst heissen, dàs? Auf Ehrenwort,
			 ich versichere Sie, mein verehrtester Herr, der Mann hat nicht einmal
			 Farbenlehre studirt! Aber nein, ich sage es ihnen, nicht einmal Farbenlehre!
			 Ich bitte Sie, um Gottes willen, was ist Kunst... Kunst - ich rede von
			 Kunst, verstehen Sie? - ohne Farbenlehre? Dèr Mann sollte 'nmal in
			 Breslau spielen! In Breslau, ich sage es Ihnen, mein lieber Herr, in
			 Breslau... 
		  
		  In die stad was de tooneeldirektie 'n blauwmaandag met den
			 schreeuwer opgescheept geweest, en men had zich zoo spoedig doenlyk van hem
			 ontslagen.
		  
		  ...in Breslau, mein Verehrtester! Da würde man ihn
			 von den Brettern... 
		  
		  ‘Schmeissen’ meende ik in m'n onnoozelheid toen
			 ik de litanie nog niet van-buiten kende. Maar ik vergiste my, en weldra wist ik
			 grif wat er volgen zou.
		  
		  ...von den Brettern niesen und husten! Denken Sie sich 'nmal an,
			 mein liebster Herr... aber ich sage es Ihnen unumwunden: sogar nicht einmal
			 Farbenlehre! In Breslau würde das Publikum den Mann von den Brettern
			 niesen, husten und speien... ja, bei Gott, auf heiligstes Ehrenwort: speien!
			 Fortschppp... eien würde man ihn!
		  
		  En, om duidelyk te maken wat-i met het woord speien bedoelde,
			 spuwde hy dan op den grond, die tot verwondering van alle aanwezigen niet
			 siste. Ook werd er geen brandlucht of rook bespeurd. Och, de man had zonder
			 baat gespuwd, er vloog niets in vlam, en hyzelf bleef na z'n ontlasting van gif
		  	en gal, even nydig als tevoren. Even impotent als kun-
{==273==} {>>pagina-aanduiding<<}
stenaar ook,
			 en ik kreeg m'n ontslag uit de betrekking van lieber, liebster en
			 verehrtester, toen ik hem eens na zoo'n uitbersting van afgunstigen
			 wrok, 't voorstel deed: z'n kunstbroeders, 't publiek en my met de heilryke
			 gevolgen van z'n Farbenlehre en verdere Breslausche volkomenheden op
			 aanschouwelyke wys in kennis te brengen.
		  
		  Iets dergelyks roep ik zeker soort van lettermannen toe, die in den
			 waan blyken te verkeeren dat hun voetstampen, spuwen, en ophemelen van vreemde
			 of ver-afliggende en meermalen twyfelachtige verdienste, iets kan
			 toebrengen tot staving van hùn aanspraken op lof. Heel gaarne wil ik
			 Breslau geven wat Breslau's is, en genoegen nemen met de
			 vereering van de - my redelyk onbekende - Farbenlehre. Meer nog: ik zal
			 erkennen dat er geen ander licht schittert, noch schynen kan zelfs, dan 't
			 Breslausche, en dat Farbenlehre de verhevenste van alle wetenschappen,
			 ja de eenig-noodige wetenschap is, mits zy die hoestend en niezend en spuwend
			 op die erkentenissen aandringen, eens metterdaad bewyzen dat het volgen
			 van Breslausche modellen tot uitstekendheid leidt, en dat de beoefening der
			 Farbenlehre de gaaf meedeelt, liefelyker tinten voorttebrengen dan 't
			 geile geel dat van-oudsher de livreikleur der slaven van den nyd geweest is.
			 Waarlyk, m'nheeren model-aanpryzers, de arme oude 
			 Vondel is er te goed toe, om door de
			 Schmoels gebruikt te worden tot aanvulsel en surrogaat van de vieze
			 projektielen waarmee ze trachten te schenden wat boven hen geplaatst is. Gaat
			 de onvruchtbaarheid van die edele zielen reeds zóó ver, dat ze
			 zelfs in de behoefte aan dàt artikel - hùn onwelriekende
			 specialiteit toch! - niet meer uit eigen middelen weten te voorzien? Staat ons
			 nu misschien te wachten dat ze eerstdaags... 
		  
		  Basta voor heden over dat onsmakelyk onderwerp! De lezer meene
			 evenwel niet dat het uitgeput is. Tot m'n spyt is er alweer in dit hoofdstuk
			 geen plaats voor 't beantwoorden van de vraag of Wouter Haarlem zal bereiken?
			 M'n vraagbaak 
			 Brughman zegt dienaangaande... neen, we
			 laten nu de letterkunde 'n oogenblik rusten. Professer maakt men my, om redenen
			 die den lezer bekend zyn, toch niet. Ingodsnaam!
		  
		  Onze Wouter en pater Jansen staan daar alzoo nog altyd te wachten by
			 die haarlemmer-schuit. Wie 't verveelt, mag heengaan. Ik sluit m'n hoofdstuk.
			 En ik doe dit niet zonder 
{==274==} {>>pagina-aanduiding<<}
 de aangename bewustheid van wèl
			 te handelen, daar ik verneem dat het ook eens gedaan is door 'n oud schryver
			 die model van beroep was. Dit althans wordt beweerd door 'n groot aantal even
			 modellige andere schryvers die hem daarin onbeschroomd hebben nagevolgd.
		
		
{==275==} {>>pagina-aanduiding<<}
 
		  Wouter en deugdzame lezers worden teleurgesteld door
			 Fancy, die 'n lynch-vonnis kasseert. Ter vergoeding levert ze
			 bydragen tot de physiologie van zekere nyverheid, en benoemt ze Wouter
			 tot trooster van 'n diep bedroefde moeder. De lezer wordt gepaaid met het
			 stuk volksroem, waarop hy al zoo lang gewacht heeft. Of Wouter Haarlem
			 bereikt? De hoogberoemde schryver Brughman verzekert het ons,
			 maar... 

		  1270.

		  En alweer vroeg Wouter waarom die vrouw zoo schold, en ‘tegen
			 wien ze 't had?’ Hy kon aanvankelyk niet uit de zaak wys worden, en deed
			 hiermee tot m'n groot genoegen z'n leermeesters by dat postkantoor weinig eer
			 aan. Uit de onnoozele vragen die hy tot z'n bejaarden vriend richtte, bleek
			 duidelyk dat hun onderwys niet best aan hem besteed was geweest. En pater
			 Jansen was nu juist de rechte man niet om hem behoorlyk intelichten, want er
			 was by die schuit iets zeer gemeens te doen, en daarvan had-i geen verstand.
			 Wel kende hy in z'n hoedanigheid van zielengeneesheer de gewone verschynselen
			 van de ziekten die men hem in theologie-derde als ‘zonde’
			 had leeren kennen en behandelen - de kursus liep, excusez du peu, in
			 theologie-eerste tot en met genezen toe! - maar juist omdat-i ze
			 slechts als zoodanig 
{==276==} {>>pagina-aanduiding<<}
 bestudeerd had, stond-i met de handen
			 verkeerd, zoodra de vyand tot wiens verdelging hy ambtshalve geroepen was, zich
			 in levenden lyve aan hem vertoonde, wat hier werkelyk 't geval bleek. De goede
			 pater mocht van geluk spreken dat-i, eenigszins verlegen door de verrassing, en
			 misschien ook weerhouden door de stoffeering van het tooneel dat byzonder
			 weinig op 'n biechtstoel geleek, niet terstond aan 't bedokteren ging van de
			 zieken die hier overvloedige blyken gaven van behoefte aan wat beterschap. De
			 goede man zou zeker 'n gek figuur hebben gemaakt, en dit ware jammer geweest.
			 Hy vernam by deze gelegenheid byna evenveel nieuws als Wouter, en ook zonder
			 deze overeenstemming was 't opmerkelyk in hoevéél opzichten de
			 indrukken die zy hier opvingen, elkander geleken. Jansen was in wereld- en
			 menschenkennis ongeveer blyven staan op 't standpunt dat Wouter onlangs bereikt
			 had, en alzoo steeds minderjarig in de boosheid gebleven. Het verschil tusschen
			 deze beide kinderen bestond hoofdzakelyk hierin, dat de ontwikkelende knaap
			 méér weten wilde en zichzelf beschuldigde van domheid, terwyl de
			 volwassen man heel tevreden was met z'n verstandelyke toerusting. En waarom
			 zoud-i niet? Hy had immers alle voorgeschreven examens achter den rug, en wist
			 dus precies wat er in zake zielenherderschap kon geweten worden. Z'n
			 tevredenheid sproot volstrekt niet uit eigenwaan voort, maar uit plichtmatig
			 vertrouwen op de knappe luî die verklaard hadden dat-i behoorlyk volleerd
			 was en raad wist met alle zonden. Hy had er latynsche getuigschriften van, met
			 zegels er op. Wat wil men meer?
		  
		  Ik kan de meening niet deelen van sommige die beweren dat 'n
			 katholiek geestelyke zoo byzonder veel menschkunde zou opdoen in den
			 biechtstoel. Het komt me voor, dat men daarby over 't hoofd ziet hoe moeielyk
			 het is zichzelf te schetsen, en dat de biechteling, ook by de hoogstdenkbare
			 oprechtheid - volkomen oprechtheid is onmogelyk! - slechts daden en
			 feiten kan openbaren. Vanwaar immers zou hy de psychologische
			 ontwikkeling halen, die niet ontbeerd worden kan door iemand die al de
			 schakeeringen van de roersels zyner handelingen uit elkaar wil houden?
			 En vanwaar de welbespraaktheid om die duidelyk blootteleggen voor 'n ander?
			 Waarlyk, wie dit kan, knielt niet naast 'n biechtstoel om de geheimen
			 van z'n ziel toetefluisteren aan 'n priester! Niet voor dezulken is de
			 oorbiecht uitgevonden, en niet voor hèn wordt ze in-stand gehouden. Wie
		  	dit betwyfelt, lette eens op den graad van verstan-
{==277==} {>>pagina-aanduiding<<}
delyke
			 ontwikkeling waarmee 't meerendeel der geestelyken blykt te kunnen volstaan. Er
			 hing me hier 'n beeld in de pen, waarmee ik 't verschil in soort van hun
			 werkzaamheid wilde schetsen, doch ik houd het terug. 't Was iets als 'n
			 vergelyking tusschen den Schwartzwalder boer die houten klokjes snitselt, en
			 den fabrikant van fyne zakuurwerken te Genève. Deugt niet, deugt niet!
			 Er is hier geen spraak van 't onderscheid tusschen grof en fyn, niet eens zelfs
			 altyd van meer of minder ingewikkeldheid der organismen. Op 't oneindig wyd
			 gebied van menschkunde heerschen àndere verschillen! Reeds zeer lang
			 geleden zagen we hoe tevreden pater Jansen was over Femke's ziel - geen
			 Schwartzwalder snitselwerk, op m'n woord! - en onlangs stelde ik den lezer in
			 de gelegenheid 'n brok theologischen kursus bytewonen, door hem in kennis te
			 brengen met Styntje. Hoe gelieft men nu den toon te noemen, waarop die beide
			 personen zich uitlieten over zaken die door anderen slechts werden behandeld
			 met konynenmondjes en in pontifikaal! Ondeftig was die toon, o zeker! Maar toch
			 - en ik bedoel dit in zéér hoogen zin - onaesthetisch, grof,
			 onzedelyk dus, was die toon niet! Er was hart in, en kinderlykheid, en
			 overtuiging. De uitdrukkingen die pater Jansen en z'n dienstbode zich
			 veroorloofden... och, ze wisten niet dat er iets te veroorlooven viel! Van
			 kinds-af vereenzelvigd met hun naïf geloof, bespraken zy de dingen die
			 daarmee in verband stonden, met dezelfde gemakkelykheid als andere belangen van
			 hun huishoudentje, en Styntje's tevredenheid over 't vereffenen der schuld van
			 haar moeder was van gelyke soort als haar voldoening zou geweest zyn over 't
			 wèlslagen van ingemaakte zuurkool. 't Spyt me dat ik op 't oogenblik
			 niemand tot getuige roepen kan die haar aankomst in den hemel heeft bygewoond,
			 maar we mogen ons verzekerd houden dat ze by die gelegenheid even onbevangen
			 gevraagd heeft: ‘wel, waar is ze nu... m'n moeder? Ze weet immers dat ik
			 alles krek in-orde heb gebracht?’ als ze Wouter opdroeg haar teerbeminden
			 pater te beschermen tegen z'n goedgeefsheid. En ook hyzelf was er de man niet
			 naar, om z'n God en goddelyke dingen terugstootend te maken door deftigheid.
			 Z'n geloof en al wat daaruit voortvloeide, was hem de meest dagelyksche zaak
			 van de wereld.
		
		
		  1271.

		  Maar... die wereld-zelf kende hy nu eenmaal niet! Hy wist er niet
			 veel meer van dan z'n biechtelingen hem konden of wilden meedeelen, en deze
			 zeer gebrekkige inlichtingen namen nog bovendien steeds de kleur aan van z'n
			 eigen 
{==278==} {>>pagina-aanduiding<<}
 schuldeloos gemoed. Elk bedreven kwaad scheen hem 'n
			 ongeluk toe, en de vermaningen die hy uitsprak, of de boetedoening die hy soms
			 meende te moeten voorschryven, geleken meer op 'n vriendschappelyk toegediende
			 hartsterking dan op berisping en straf. 't Was waarlyk geen wonder dat-i niet
			 recht vatte wat er by die haarlemmer-schuit verhandeld werd! Een der
			 hoofdpersonen in het drama-bedryf dat hier werd afgespeeld, de vrouw die door
			 haar luidruchtigheid en gemeenen opschik de aandacht van 't publiek tot zich
			 trok, was te Amsterdam geweest om wat koopwaar optedoen voor haar winkel te
			 Haarlem. Die koopwaar bestond in 'n tweetal... meisjes, neen - twee
			 ‘meiden’ zeg ik ook niet graag - uit twee jeugdige vrouwspersonen
			 dan, die ze door geschenken en de voorspiegeling van 'n lui leven tot zich had
			 weten te lokken. Wat ik hier ‘geschenken’ noem, was in werkelykheid
			 'n driedubbel geboekt woekervoorschot. En ‘ze had het zwart op wit’
			 zei ze, op haar dy slaande, waar de kostbare dokumenten geborgen schenen die
			 haar woorden konden bevestigen. Deze bewysvoering was tegen de moeder van een
			 der beide schepseltjes gericht, die lucht van de zaak gekregen, en gezorgd had
			 vóór 't afvaren van de schuit daar te zyn. 't Woord
			 ‘moeder’ klinkt liefelyk, en de goedige lezer verwacht dat de vrouw
			 zich daar bevond om haar kind te ontrukken - ‘zoo noemt men zulks’
			 zou Stoffel zeggen - aan de klauwen des verderfs... och, ik ben daar jammerlyk
			 op 'n boekenfraze verzeild geraakt. Dat komt er van, als men z'n schryftafel
			 zoo vol modellen heeft liggen! Die ‘moeder’ was doodeenvoudig
			 daargekomen om 'n aandeel te vorderen in 't reeds genotene, en vooral om 'n
			 aandeel te bedingen in de toekomstige winst. Het toegeschoten publiek was
			 verontwaardigd, of toonde zich zoo, en verdeelde de uiting van z'n misnoegen
			 vry gelyk tusschen de moeder en de waardin. Deze beiden aan 't kyven! De twee
			 rekruten zwegen, maar toch kon 'n opmerkzaam toeschouwer te weten komen wie van
			 de strydvoerende partyen met haar sympathie vereerd werd, en wel door de plaats
			 die zy innamen, of die ze trachtten te hernemen als ze voor 'n oogenblik
			 vandaar waren weggedrongen. Blykbaar schaarden ze zich, zoowel in
			 overdrachtelyke, als in letterlyke beteekenis van 't woord, aan den kant der
			 waardin. En er was reden toe! Deze had ‘so werachtlich as
			 Chot’ niets minder verzekerd dan dat haar kontubernaaltjes 'smorgens
			 zoo lang konden slapen als ze maar verkozen, en 's avends zouden ze onthaald
			 worden op jenever met suiker... als ze maar 'n ‘heer’ wisten te
			 bewegen die versnaperingen 
{==279==} {>>pagina-aanduiding<<}
 voor zyn rekening aan 't buvet te
			 bestellen. Nu, hiertoe meenden de meisjes kans te zien. Maar 't zou haar
			 tegenvallen. Ze overschatten den invloed en den marktprys van haar
			 bekoorlykheden - de goedkoopste zaak ter-wereld! - en ook wel 'n beetje de
			 mildheid van de ‘heeren.’ Maar de beminnelyke waardin liet haar
			 aanstaande voedsterlingetjes in den waan dat er met nagebootste huurliefde
			 terdeeg wat te verdienen viel. En er werd nog meer beloofd. Ze zouden
			 Krelien en Sefie heeten, en door de meid ‘juffrouw’
			 genoemd worden. Om 'n voorsmaak van die heerlykheid te geven, en tevens van den
			 toon die in haar etablissement heerschte, sprak 't wyf gedurig van haar
			 ‘dames.’ Wat kon, tegenover zulke schitterende aanloksels, de
			 moeder bieden, zy die maar 'n arme werkster was? Ik weet wel dat sommige
			 boekenluî 'n antwoord op deze vraag gereed hebben. Ze spreken by zulke
			 gelegenheden van tucht, reinheid van ziel, eer, gemoedsrust, moederlyke
			 teederheid... och, onze beide Kaatjes hadden liever jenever met suiker! Maar ik
			 moet er by zeggen dat de keus haar niet zóó moeielyk gemaakt
			 werd, als de papiermoralisten van zoo-even wel denken zouden, want de moeder
			 hield zich met al die roerende dingen niet op. Ze reklameerde haar deel van de
			 zaak, en eischte vóór alles 'n bonten voorschoot terug, dat ze
			 volgens haar beweren aan haar dochter geleend had.
		  
		  - En zal ik er nou dàt niet eens van hebben, riep ze, dat ik
			 m'n eigen goed weerom kryg? Hy heeft me drie skelling en 'n oortje gekost!
		  
		  Er van? Wáárvan, o vrouw?
			 Wáárvan? Ik vraag u, wáárvan? Nu, dit kon
			 háár niet schelen, en:
		  
		  - Dat kan my niet schelen, schreeuwde ook de waardin. Mensch,
			 je moest je schamen, dat moest je! Wel ja, wat zeg jylui - dit was 'n beroep op
			 de kiesheid van de omstanders, die deze onderscheiding ten-volle verdienden -
			 wat zeg jylui? Is 't geen schande dat 'n moeder haar eigen kind 'n standje komt
			 maken om 'n boezelaar?
		  - Ik wou maar dat we-n-afvoeren, zuchtte een van de Kaatjes. Wat
			 treuzelt die schipper!
		  - Drie skelling en 'n oortje, zoo waar as er 'n God in den hemel is,
			 op de Numàrt in den bontjeswinkel! Geef hier, m'n goed! 't Is
			 myn goed, zeg ik je! Geef hier!
		  
		  Een poging om 't betwist voorwerp met geweld machtig te 
{==280==} {>>pagina-aanduiding<<}
 worden, mislukte. Op-eens wendde de teedere moeder de zaak over 'n
			 anderen boeg. Ze trachtte haar stem aandoenlyk te maken, en huilde:
		  
		  - Heb ik je dáártoe opgebracht?
		  
		  Wel zeker! Waartoe ànders, o teedere moeder?
		  
		  - 't Is om te besterven, menschen, dat is het! En zeg, wat zal je
			 vader daarvan zeggen?
		  - Nou, laat er je man maar buiten, zou ik je raden! Die zit hoog en
			 droog in de rooie zaagsel.
			  *
			 Wat zeg jy, Ka?
		  
		  Kaatje bevestigde de zaak wel niet uitdrukkelyk, maar gaf toch 'n
			 antwoord dat heel weinig op verontwaardigde ontkenning geleek, door op-nieuw
			 moeite te doen om zich van haar moeder te verwyderen, en 'n veilig plaatsje te
			 krygen achter de waardin. Deze haastte zich 'n zegel op de beteekenis van
			 Kaatje's manoeuvre te zetten:
		  
		  - Wel ja, meid, 'n woord 'n woord, 'n man 'n man, niet waar? En...
			 ik heb ommers al de papieren in m'n zak. Wat zeg jyluî? Een mensch kan
			 toch niet meer verlangen als zwart op wit!
		  
		  De vrouw had weer op haar dy geslagen, en scheen antwoord te
			 wachten. Er gingen dan ook uit het publiek eenige stemmen op, maar ze getuigden
			 van verdeeldheid der meeningen. Wel hoorde men hier-en-daar: ‘zieje, 't
			 is toch altyd haar moeder!’ maar ook toonden sommigen zich verontwaardigd
			 over de vreemde soort van 't moederschap dat hier vertoond werd. Een stemming
			 by zitten-blyven en opstaan kon moeielyk verordend worden, omdat de
			 heele zaak in de letterlyke termen van 'n ‘standje’ viel.
			 Bovendien, de strydvoerende partyen wachtten zich wel 'n beroep op de
			 meerderheid te doen, voor ze met eenige zekerheid berekenen konden die
			 meerderheid op haar hand te hebben. En hiertoe bestonden aan geen van beide
			 zyden voldoende gegevens. Velerlei scheldwoorden rezen uit de vergaderde
			 menigte op, maar 't viel moeielyk te beslissen tot wie ze gericht waren, omdat
			 ze meestal nogal toepasselyk konden geacht worden op ieder van de vier
			 vrouwspersonen in 't byzonder. De hieruit voortspruitende verwarring bewees hoe
			 groot de behoefte was - 
{==281==} {>>pagina-aanduiding<<}
 ook zelfs in de laagste standen der
			 Maatschappy - aan eenig besef van onderscheid tusschen schelden en
			 beschuldigen, en 't is den lezer bekend dat ik in 
			 1031 getracht heb aan dat misverstand 'n
			 eind te maken. Of ik geslaagd ben, zal de tyd leeren. Wel jammer dat ik
			 verzuimd heb er by te zeggen dat de plaats ergens by... 
			 Cicero - of 'n ander - gevonden wordt. Nu,
			 dit verzeker ik by dezen.
		  
		  - M'n drie skellinge wil ik hebben, kryschte de vrouw, terwyl ze
			 trachtte haar dochter by den voorschoot te grypen. Ik wil m'n geld, m'n drie
			 skellingen, of anders... 
		  
		  Haar schreeuwen herinnerde Wouter aan de wanhoop der edele Hersilia
			 over die verloren zeven gulden dertien, en langs de rails van al
			 wat er sedert 'n etmaal weer met hem was voorgevallen, liep z'n herinnering uit
			 op de vyftig guldens die hy in z'n zak had. ‘Als hy eens die arme
			 vrouw aan 'n nieuw voorschoot hielp? God zou 't zeker weer niet doen, en daar
			 er nu toch eenmaal in 't helpen iets goddelyks ligt:
		  
		  - Wat dunkt u, m'nheer? vroeg-i aan pater Jansen?
		  - Ik ben erg bedroefd over die menschen, zei de goede man.
		  - O zeker, m'nheer! Maar... die boezelaar? Drie schellingen is nog
			 geen volle gulden, en als wy nu eens... 
		  - Dat mag volstrekt niet, jongeheer! Het doet my in de ziel leed dat
			 die menschen op zoo'n verkeerden weg zyn - want dit moet ik er haast wel van
			 gelooven - maar 't geld dat je by je hebt, is je niet gegeven om... 
		  
		  - M'n drie skellinge, huilde het wyf, of anders ten-minste m'n kind
			 weerom!
		  
		  Dit ‘ten-minste’ was verrukkelyk! Zal er misschien
			 straks blyken dat prinses Erika onzen Wouter die vyftig guldens geschonken
			 heeft om 'n radelooze moeder weer in 't bezit van haar verloren kind te
			 stellen?
		  
		  - Ze is heel ongelukkig, m'nheer... hoor maar! Och, wat komt er nu
			 voor òns die ééne gulden op aan? En... 't is nog niet eens
			 'n volle gulden!
		  - We mogen 't heusch niet doen, jongeheer! Kom, kom mee in de
			 schuit! Ik word er koud van, en kan 't heusch niet langer aanzien.
		  
		  't Scheen wel dat pater Jansen z'n eigen standvastigheid
			 
{==282==} {>>pagina-aanduiding<<}
 wantrouwde en de verlokking ontvlieden wou. Maar hy aarselde. Ook
			 Wouter volgde slechts heel langzaam, en niet zonder telkens op-nieuw by z'n
			 geleider aantedringen op interventie.
		  
		  - Wat is voor òns 'n enkele gulden, m'nheer!
		  
		  Kyk me-n-eens zoo'n kleine rykaard! Jansen antwoordde niet, bleef
			 weer staan, en scheen te weifelen. De vrouw die met 'n eigenaardig
			 armeluî's-instinkt iets bemerkt had van wat er tusschen die twee gaande
			 was, vond het raadzaam van tekst en toon te veranderen, en begon te jammeren
			 over de drie ‘wurmen die ze thuis had, en die nu zouden moeten vergaan
			 van ongemak en kou.’ In-hoever deze verdrietige omstandigheden 't gevolg
			 konden wezen van Kaatje's wangedrag, of van 't bankroet dat ze aan haar
			 boezelaar leed, liet zy onopgehelderd. Toch had vooral de beweerde plotselinge
			 temperatuurverlaging van die ‘wurmen’ zoo in 't hartje van den
			 zomer, best eenige meteorologische toelichting kunnen gebruiken. Maar hiernaar
			 werd door de tegenparty niet gevraagd. Zoowel de waardin als anderen uit den
			 hoop beantwoordden haar klachten slechts met onwetenschappelyke scheldwoorden,
			 doch ter-eere van 't stukje publiek dat hier vergaderd was, moet ik erkennen
			 dat ook de koopvrouw uit Haarlem niet verschoond werd. Haar beroep leverde
			 overvloedige stof tot schimp en smaad. Maar 't scheen dat ze de uitdrukkingen
			 waarmee men haar zedelyk en maatschappelyk standpunt kwalificeerde, wel eens
			 meer gehoord had, en niet gewoon was flauw te vallen om 'n beetje schande.
			 Tartend, en als om te pronken met haar ongedeerdheid, bauwde zy de
			 scheldwoorden na die men haar naar 't hoofd wierp, en wanneer daarin zekere
			 eentonigheid begon te heerschen, omdat de voorraad wat klein bleek in
			 verhouding tot den duur van de scène, hielp zy de schreeuwers op
			 den weg door 'n sarrend: ‘nou mot jelui dàt weer 'ns
			 zeggen!’ of: ‘ik heb in lang niet dàt of dàt gehoord,
			 koman, bedenk jelui je nou 'reis goed of je niet ereis wat nieuws weet!’
			 Deze betrekkelyke kalmte prikkelde tot opwinding, en op zeker oogenblik nam de
			 afkeer van haar ellendig bedryf zoo de overhand... neen, dit is onjuist, men
			 werd zóó boos over de onverschilligheid waarmee ze 't schelden
			 opnam, dat de moeder hoop begon te scheppen. Het blyft 'n raadsel wat die vrouw
			 eigenlyk van plan was met haar ‘kind’ aantevangen als 't bevryd
			 wezen zou uit de handen van de waardin, doch zonder zich hierover te bekommeren
		  	begon de meerderheid haar byte-
{==283==} {>>pagina-aanduiding<<}
vallen.
		  
		  Wouter zou weer ruimschoots in de gelegenheid geweest zyn de
			 physiologie van de massa te bestudeeren, als-i niet te zeer vervuld ware
			 geweest van z'n zucht om... ja wat? Hy wou helpen, redden, te-rechtbrengen, hy
			 wou iets doen. Wel ja, 'n mensch heeft niet alle dagen twintig heele
			 ryksdaalders in z'n zak! En niet dikwyls valt zoo'n schitterend standpunt samen
			 met 'n drama als hier vertoond werd, noch met de akeligheid waarmee 't - niet
			 gansch onverhoopt, om de waarheid te zeggen - straks dreigde of beloofde te
			 sluiten. Er werd namelyk geroepen: ‘te-water!’ en dit woord klinkt
			 vreeselyk in de ooren van 'n hollandsch jongetje, opgebracht in de vreeze voor
			 kou-vatten en den wallekant!
		  
		  - Te-water, allo, dat wyf de vaart in, sebiet! En die meiden na
			 huis!
		  
		  Naar huis, o onbesuisde menigte? Naar wèlk huis? Naar de
			 krotten waar ze onder opzicht komen zouden van zùlke moeders? Ik ben
			 overtuigd dat geen myner lezers, indien hy 't hier beschreven voorval had
			 bygewoond, zich met die hoogstonfatsoenlyke zaak zou bemoeid hebben. Maar,
			 lezer, gesteld eens dat ge hadt moeten stemmen? Zoudt ge in-gemoede
			 hebben durven roepen: die meisjes naar huis? Men behoeft waarlyk niet
			 zoo onnoozel als pater Jansen te wezen, om verlegen te zitten met de keus
			 tusschen twee hellen. En wat het lynch-vonnis tegen die waardin
			 aangaat... onze Maatschappy - hier niet byzonder oneigenaardig vertegenwoordigd
			 door 'n troep gemeen - is wel zonderling! Het schepsel dat men hier tewater
			 wilde dringen, was een van háár leden, en 'n lid ook van 't gild
			 dat diezelfde Maatschappy blykens eeuwenlange ervaring nooit heeft kunnen
			 ontberen. Waarom nu, als zoo'n onmisbaar meubelstuk onzer beschaving zich in 't
			 openbaar vertoont, op-eens zooveel verontwaardiging voorgewend? Verbiedt niet
			 de wysheid der volkeren 't schenden van z'n aangezicht? Bedenk toch, o
			 preutsche Maatschappy, dat zoo'n winkelierster in ontucht een uwer meest
			 vooruitstekende neuzen is!
		  
		  - Te-water met dat wyf, werd er weer geroepen, de vaart in!
		  
		  Er viel optemerken dat de hevigheid van dit geschreeuw in omgekeerde
			 rede stond tot de nabyheid van de plek waar de bedoelde exekutie zou plaats
			 hebben, en hieruit bleek dat 
{==284==} {>>pagina-aanduiding<<}
 de verst-afstaanden 't meest
			 verontwaardigd, d.i. de deugdzaamsten waren. We mogen aannemen dat ze zich in
			 hun braafheid wel 'n beetje gesterkt voelden door de betere kans zich snel uit
			 de voeten te maken, zoodra het deugd-zoenoffer zou liggen te spartelen in de
			 Haarlemmer-vaart. Ieder weet immers dat niets op aarde onvermengd is, tot en
			 met de courage van de braven toe? Hierop scheen de waardin dan ook te rekenen,
			 want ze gaf weinig blyk van angst, en de uitkomst bewees dat ze gelyk had. Het
			 doet me leed dat ik den lezer, die waarschynlyk braaf is, en - als die
			 verst-afstaanden! - met fatsoenlyk verlangen uitziet naar de zegepraal der
			 deugd, eenigszins moet teleurstellen. Het wyf werd beschimpt en gehoond,
			 maar... ze bleef droog. Wie er spyt van heeft, trooste zich met de
			 kameraadschap van Wouter, die by mangel aan ander emplooi van moed, gulheid en
			 goeden wil, zoo byzonder graag eens iemand uit het water gehaald had. ‘'t
			 Komt zoo zelden voor!’ mymerde hy, en dit vind ik ook. Het redden van
			 drenkelingen moet 'n vervelend vak wezen, tenzy men er compérage
			 by te-pas brengt, en hieraan werd noch door Wouter noch door 't
			 kandidaat-offerlam gedacht.
		  
		  Wel ver van zich op 't altaar der zedelykheid te laten zoenofferen,
			 noch zelfs blyk te geven dat ze zich rechtens als de zwakste beschouwde,
			 dreigde de waardin met de policie.
		  
		  - Wel nou nog mooier! Jy, schandvlek, wou jy de policie roepen,
			 jy? Je mag God danken dat er geen diender in de buurt is, jy, die hier
			 de meissies komt verdibbeseeren!
		  - Ik heb 't zwart op wit, schreeuwde zy weer. En, als er policie
			 was, zou ik 't jelui laten zien!
		  
		  Wàt? Haar dy? Neen, denk ik. Dat ze in haar recht was? Dit
			 ook wel niet, maar toch was de kans dat de vertegenwoordigers der autoriteit
			 haar niet geheel-en-al in 't ongelyk zouden gesteld hebben, grooter dan
			 sommigen wel meenen.
		
		
		  1272.

		  Ten-allen-tyde stond het volkje dat 'n bedryf als 't hare
			 uitoefende, op goeden voet met de publieke macht, of liever met het deel
			 daarvan dat met de uitvoering van algemeene verordeningen, of der
			 van-hooger-hand gegeven bevelen belast was. Het is in deze zaak geenszins de
			 geschreven Wet die in de laatste instantie tusschen goed en kwaad
		  	beslist. Dit gewysde wordt geslagen door de onverbiddelyke ei-
{==285==} {>>pagina-aanduiding<<}
schen der werkelykheid, gelyk ik terstond zal aantoonen. Vry
			 algemeen, en niet het minst by de betrokken personen-zelf, heerscht het
			 wanbegrip dat de dwaze schepsels die zich by bordeelhouders in schuld hebben
			 gestoken, 't recht verloren zich aan den daarvoor gevordenden infamen dienst te
			 onttrekken, en zeker is 't dat de policie meermalen door 't arresteeren en
			 terugbrengen van gevluchte publieke vrouwen, aan dit onzedelyk vooroordeel
			 kracht byzette. Om voorbeelden van deze schynbare ongerymdheid aantehalen, zou
			 men waarlyk niet behoeven terugtegaan tot de donkere dagen waarin ik de
			 Wouter-geschiedenis geplaatst heb. Nu zoowel als toen, blyken de meeste
			 maatregelen welke - met meer goede bedoeling meestal, dan menschkundig inzicht
			 - in dergelyke zaken genomen worden, machteloos tegen 't gezag dat ik zoo-even
			 voorstelde als belast met de uitspraak in het laatste ressort. Slechts weinige
			 jaren geleden nog, voelde zich 'n pas opgetreden Minister van Justitie genoopt
			 z'n efeméren werkkring intewyden met 'n circulaire aan de
			 prokureurs-generaal, waarin herinnerd werd aan de - nogal eenvoudig schynende -
			 waarheid: dat niemand tegen z'n wil mocht worden vastgehouden in 'n huis van
			 ontucht. Wel, m'nheer de minister, dit mag evenmin geschieden in welk ander
			 lokaal ook, al was 't 'n bidkapelletje! Er is me niet ter-oore gekomen dat een
			 der prokureurs-generaal Z.E. met den verschuldigden eerbied onder 't oog bracht
			 dat z'n herinnering aan iets dat niet kon vergeten worden zonder verregaand
			 plichtverzuim, wel eenigszins beleedigend was. De aanschryving zal 't gewone
			 lot gehad hebben. Van 't Ministerie naar 't Parket - als de lezer niet weet wat
			 dat voor 'n ding is, zyn we even wys - van 't Parket naar 'n Bureau, van 't
			 Bureau naar 'n Kantoor, van 'n Kantoor naar 'n Onderbureau... enz. tot in de
			 schilderhuisjes van de nachtwachts toe. Ja zeker, tot dááraan
			 toe! Want wie de zaak goed doordenkt, komt tot het besluit dat juist die
			 beambten 't meeste kans hebben met de feitelyke toepassing van de pas
			 herinnerde billykheid belast te worden. Toch verlangt misschien de lezer, even
			 welwillend dan als die Minister, dat er nog meer geschiede met het stuk papier
			 dat de vlaag van officieel zedelykheidsgevoel vertegenwoordigt. Hy vordert dat
			 dit dokument worde opgehangen in elk lokaal waar zich personen bevinden wie
			 't zou kunnen aangaan. Misschien ook schreef de Minister dit wel voor. Zoo
			 niet, er is nog tyd toe. In dit geval opper ik het voorstel, de begrippen
			 ‘lokaal’ en ‘personen die 't zou kunnen aangaan’
			 zéér wyd uittebreiden, zoodat de moraliteitsbui de al-
		  	
{==286==} {>>pagina-aanduiding<<}
lerkleinste hoekjes doorwaait. Ik geef in overweging de circulaire tot 'n
			 patroontje van meubelsits te verheffen, en te gelasten dat voortaan alle
			 venster- en ledekantgordynen in breede plooien 't getuigenis uitwapperen van de
			 vaderlyke zorg die de regeering draagt voor 't zedelyk welzyn van verdoolde
			 onderdaninnen. Misschien ook zal er dan nog wel hier of daar in 'n vergeten
			 hoekjen 'n dichter worden gevonden die de zaak op rym en wiegemaat zet, en ik
			 vraag welke baker of min - mits P.G. en gehuwd - in dat geval weigeren zou haar
			 voedsterling de ontzagwekkende blyde boodschap voortezingen dat onwettige
			 gevangenhouding... onwettig, en het dwingen tot ongeoorloofde
			 handelingen... ongeoorloofd is?
		  
		  Of 't baten zou? Zy die dit meenen, zien voorby dat de praktyk boven
			 theorie gaat, de noodzakelykheid boven de wet, en de natuur boven de leer.
		  
		  Praktyk boven theorie. 't Spreekt vanzelf dat ik hier spreek
			 van verkeerde theorie, van 'n zoodanige waarby niet alle gegevens behoorlyk in
			 rekening zyn gebracht. (500) De Minister die in z'n
			 circulaire aandrong op 't handhaven van 'n bestaande Wet - iets anders toch
			 deed hy niet! - meende misschien naar z'n beste vermogen z'n plicht te
			 vervullen, doch waarschynlyk hoopte hy op beteren uitslag van z'n poging, dan
			 volgens ervaring en aprioristisch betoog kon verwacht worden. Reeds de door
			 hemzelf ingeziene noodzakelykheid van z'n maatregel bewyst dat de ondervinding
			 't beoogde doel als moeielyk bereikbaar doet kennen. Geen minister toch zal op
			 't denkbeeld komen z'n ondergeschikten te herinneren aan de strafbaarheid van
			 diefstal, van moord, van gewonemishandeling. En betoogenderwys had-i
			 kunnen weten dat zyn in herinnering gebracht rechtsbeginsel, zoo niet in
			 strikten zin onuitvoerbaar, dan toch ten-gevolge van zekere by-omstandigheden
			 onuitvoerlyk was. Ik laat nu in 't midden of 't onderscheid gegrond is, dat ik
			 hier aanneem tusschen 't stellig-onmogelyke, en 'n moeielykheid die 't
			 onmogelyke zóó naby komt dat ze in de praktyk daarmee
			 overeenstemt. De hier bedoelde Minister - 'n jurist, natuurlyk - was
			 opgebracht by... papier, en verkeerde zeker in de meening dat de Maatschappy
			 voornamelyk, zoo niet geheel-en-al, door wetten en bepalingen kan geregeerd
			 worden. Nooit openbaart zich dit misverstand duidelyker dan in gevallen waar 't
			 officieel Gezag meent te moeten optreden als bevorderaar van deugd en goede
			 zeden, zaken waarvan 'n Regeering, als zoodanig, geen verstand heeft, en
		  	geen verstand hebben màg. Alle be-
{==287==} {>>pagina-aanduiding<<}
moeienis van bestuurswege
			 met zedelykheid werkt òf rechtstreeks onzedelyk, of levert indirekt door
			 onhandige uitvoering de bewyzen van onbevoegdheid. Het zou me gemakkelyk vallen
			 dit aantetoonen in 't algemeen, doch ik bepaal me nu tot het byzonder geval
			 waarmede we thans bezig zyn. Ik doelde reeds op de uit des Ministers
			 aanschryving blykende waarheid dat de arme schepsels die tot ontucht vervielen,
			 in de meening verkeeren door de Wet gedwongen te zyn haar jammerlyk bedryf
			 te blyven uitoefenen. Vanwaar die meening? Ze schynt toch aantedruischen
			 tegen alle begrippen van recht, en de geringste zaakwaarnemer, prokureursklerk,
			 of beunhaas in de leer van 't myn en dyn, had haar kunnen zeggen dat 'n civiele
			 schuldvordering - gewoonlyk ten-laste van 'n minderjarige nogal! - geen recht
			 geeft op handelingen als die welke de hier bedoelde schuldeischers zich
			 veroorloven. Het meisje dat zich, in-weerwil daarvan, als gevangen en tot
			 ontucht genoodzaakt beschouwt, weet er meer van dan al die wetuitleggers
			 tezamen, meer ook dan de Minister van Justitie, en waar dit niet het geval
			 wezen mocht, wordt het haar spoedig geleerd. Gesteld eens dat 'n onnoozele,
			 steunende op de geschreven wet, haar kerker ontvluchtte, en door 'n agent van
			 policie werd aangehouden, zou dan niet haar weigering om hem te volgen,
			 oogenblikkelyk worden gekwalificeerd als ‘verzet tegen de openbare
			 macht?’ Zoodra de schraal bezoldigde dienaar van 't Recht - in dit
			 geval tevens de ruim betaalde dienaar van waard of waardin - de zaak over dezen
			 boeg wendt, heeft ze slechts de keus tusschen de gevangenis van den Staat, en
			 den kerker dien ze zoo-even verliet. Doch haar dreigt nog 'n ander gevaar.
			 Niets is gemakkelyker dan door de voor-de-hand liggende en byna altyd
			 wáárschynende beschuldiging van diefstal, den
			 rechtstoestand der vluchtelinge zeer ongunstig te maken, bezwarend genoeg
			 althans om met voldoenden zweem van wettigheid tot 'n voorloopige arrestatie
			 overtegaan. ‘De kleederen die ze draagt, zyn haar eigendom niet!’
			 aldus luidt dan 't gewone voorwendsel om haar te behandelen als 'n diefegge. Of
			 deze beschuldiging later blyken zal ongegrond te zyn geweest, doet niet
			 ter-zake. Het onmiddelyk gevolg daarvan is steeds dat ze zich liever
			 laat terugbrengen naar 't gevloekt verblyf dat ze ontvlieden wilde, dan in
			 haar toestand aftewachten of 'n rechter verschil zal gelieven te ontdekken
			 tusschen 't aannemen van opgedrongen krediet en diefstal. In zeer
			 veel gevallen ook heeft 'n agent van policie niet eens 'n voorwendsel noodig.
			 De vrouw die hy - om de gereedliggende premie te verdienen! - terugleveren
{==288==} {>>pagina-aanduiding<<}

			 wil in 't bordeel, durft zich op haar familie niet beroepen, en kan maar zeer
			 zelden naar den eisch der Wet antwoorden op de vragen naar ‘vaste
			 woonplaats’ en ‘middel van bestaan.’ Ze valt dus
			 gewoonlyk in de termen der bepalingen op 't stuk van
			 ‘landloopery.’
		  
		  Dit alles weten die schepsels, en zonder de minste rechtskennis,
			 want het werd haar geleerd door de traditie van 't vak. Maar wist de Minister
			 die de bedoelde circulaire uitvaardigde, dat alles niet? Was-i inderdaad
			 papierjurist en onnoozel genoeg om zich 'n redelyk gevolg van z'n poging
			 voortestellen? En... was 't hem ernst met de zaak? Eilieve, waarom dan
			 niet - eenmaal nu zoo vaderlyk bezig met herinneren aan 'n rechtsbegrip dat elk
			 prokureur-generaal ook zònder herinnering behoort te kennen - waarom
			 niet 'n stap verder gegaan, en aangedrongen op 'tvervolgen van hen die zich
			 aan onwettige gevangenhouding en bevordering van ontucht - zegge: dwang
			 tot ontucht! - schuldig maken? Daartegen bestaan toch wetten, niet waar?
			 Wacht de ten-uitvoerlegging dáárvan op den tyd dat gevluchte
			 publieke vrouwen den policie-agent 'n premie zullen toeleggen voor 't opvatten
			 van waard of waardin die haar gevangen hield en tot ontucht noodzaakte? De hier
			 aangetoonde leemte in die ministerieele aanschryving zou veel te denken geven,
			 indien we niet daarby moesten verdacht zyn op de gewone onhandigheid
			 waarvan ik reeds 'n woordje zei. Van wysgeerige onthouding kan in dit
			 geval geen spraak wezen. Dan immers ware de geheele circulaire achterwege
			 gebleven. Ja, want de minister zou geweten hebben dat:
		  
		  De noodzakedykheid boven de Wet gaat. Gesteld dat de
			 hinderpalen die de uitvoering der hier behandelde aanschryving belemmeren,
			 konden worden weggeruimd, dan nog zou de goede bedoeling van den minister
			 schipbreuk lyden op de omstandigheden van de personen-zelf die hy beschermen
			 wil. Herhaaldelyk sprak ik van ‘onwettige gevangenhouding’ en ik
			 gebruikte dit woord om my te plaatsen op 't standpunt vanwaar men by 't stellen
			 dier circulaire uitging. Maar in de werkelykheid is dit het standpunt
			 niet! Ook niet de zeer verzwarende omstandigheid van dwang tot
			 ontucht, of al ware het slechts 't bevorderen daarvan. De
			 bordeelhouders zyn tegen 't gevaar dat hun industrie verloopen zal, volkomen
			 gedekt door den toestand waarin zich hun winkelwaar bevindt, en hebben tot het
			 kompleet-houden van hun inventaris niet de minst behoefte aan inbreuk op de
			 Wet. Om in den geest van de 
{==289==} {>>pagina-aanduiding<<}
 circulaire des ministers te blyven,
			 stelde ik in den voorgaanden paragraaf de zaak voor, alsof 'n uit zoo'n huis
			 weggeloopen schepsel bezig was met terugkeeren op 't pad der deugd -
			 ‘zoo noemt men zulks’ zou Stoffel zeggen - maar dit is onjuist. Ze
			 zyn op weg naar 'n ander bordeel, ziedaar alles! De door waard of waardin
			 uitgeloofde premie voor 't opvatten of terugbrengen, behoeft waarlyk niet
			 geboekt te worden op 't hoofd: kosten van den stryd tegen opwellende
			 bravighedens. ‘Ze is doodeenvoudig 'n uitgaaf in den konkurrentie-oorlog
			 tegen de een of andere Maddam X te Z, die - en dit nog slechts als de
			 vraag 't aanbod te-boven gaat, wat volstrekt niet altyd het geval is! - de
			 meisjes tot zich lokt door gunstiger voorwaarden. Doch, ook zonder reklame van
			 mededingers, de werkzaamste prikkel tot wegloopen ligt in de zucht om eens 'n
			 flinken streep door de schuldrekening te halen. Niet alle
			 confrères zyn delikaat genoeg om zich te houden aan de traktaten
			 van afwyzing, die ter-dezer-zake meestal door de leden van 't gild onderling
			 gesloten zyn, en gewoonlyk is 't slechts de hoop by zoo'n deloyalen konkurrent
			 'n nieuwe rekening te beginnen, die tot vluchten aandryft. Van 'n beoogd
			 ‘terugkeeren op het pad der deugd’ vertoont zich by zulke
			 gelegenheden zelden of nooit het minste blyk. Reeds eenige malen nu gebruikte
			 ik die aangehaalde uitdrukking, en wel met al den afkeer dien de heerschende
			 frazenmakery my inboezemt, maar eilieve, lezer, zoudt gy de goedheid
			 willen hebben my te zeggen welken weg de gevluchte publieke vrouw moet inslaan
			 om dat fameuze pad te bereiken? Ik weet het waarachtig niet. Zyzelf ook
			 niet, en dit zou zoo blyven al had ze zich de vraag ernstig voorgelegd, wat
			 nooit het geval was. Zeker kunnen we ons in 't afgetrokkene een vrouw van de
			 hier bedoelde soort voorstellen, die inderdaad naar zedelyke verheffing smacht,
			 en bereid is haar geheel volgend leven toetewyden aan den stryd tegen 't kwade.
			 Maar... in 't afgetrokkene slechts, en dan schept onze fantazie 'n
			 heldin. 't Is de vraag of iemand in wie zooveel sluimerende deugd aanwezig
			 bleek, laag genoeg kon gevallen zyn, om tot opstaan 'n deugd van dàt
			 gehalte noodig te hebben? Hoe dit zy, in de werkelykheid komen zulke
			 heldhaftige krachtgrepen niet voor, en men zou dus verkeerd doen by 't
			 beoordeelen der zaak zich te laten leiden door de gedachte aan ideale
			 uitzonderingen. We hebben hier met ordinaire wezens te doen,
			 zóó ordinair dat ik ze zelfs in bescherming nemen moet tegen de -
			 óók ordinaire - dwaling van sommigen die aan zeker fatsoen
		  	meenen verplicht te zyn haar voor monsters uittema-
{==290==} {>>pagina-aanduiding<<}
ken. Dit
			 vooroordeel hinkt aan velerlei gebreken, waarvan domheid een der meest in 't
			 oog vallenden is. Zoolang de wereld staat immers waren er personen die de
			 ontucht tot 'n beroep maakten
			  * - en hierby hoeft volstrekt niet
			 uitsluitend aan vrouwen gedacht te worden - terwyl toch 't aantal
			 monsters dat de Natuur voortbrengt, steeds zeer gering bleef. Wie onontwikkeld
			 genoeg is om 't zeer gewone te beschouwen als hemeltergende afwyking, mag niet
			 meespreken, en behoort evenmin te-huis in beschaafd-zedelyke kringen, als de
			 stumperts-zelf voor wie hy zoo preutsch den neus optrekt.
		  
		  Terugkeeren op 't pad der deugd? Maar, lezer, zet gy uw huis
			 voor de vluchtelinge open? Uw huis, uw gezin, uw hart? Dit
			 doet ge niet! Of meent ge aan uw voorgewend-padwyzerige verplichting
			 voldaan te hebben, door op 't een of ander ‘Asyl voor gevallen
			 vrouwen’ te wyzen, inrichtingen die schimp en hoon uitschreeuwen tot
			 in haar uithangbord toe? Wie verzekert u dat gyzelf niet 'n gevallen vrouw of
			 man zyt, hierom alleen niet kloppende aan de poort te Steenbeek, omdat
			 ge, vallende, gevallen, kruipend en liggend, by al die evolutien beter dan de
			 armen die ge daarheen wilt zenden, gelet hebt op 't eene noodige: op geld,
			 goed, huis, onderhoud en konsideratie? 't Is de vraag ook, of ge 't bezit van
			 al die heerlykheden niet juist aan uw gedurig vallen en kruipen of - wie weet?
			 - liggen-blyven te danken hebt? Wees toch zoo verwaand niet, gy
			 Nederlander, landgenoot van den door u hooggeachten en rykgepensioneerden 
			 Duymaer van Twist die 
{==291==} {>>pagina-aanduiding<<}
 't
			 bordeelhouden tot 'n regeermiddel verhief!
			  * Waarom jaagt ge
			 dien man niet naar 'n Asyl voor gevallenen. Wèl, omdat hy - 'n
			 misdadiger, maar uw hooggeachte en rykgepensioneerde landgenoot, lezer!
			 - zich wist voltezuigen aan onrecht, en dus niet verlegen zit om dak en brood.
			 Zoo gewikst waren de schepsels die men by-voorkeur tot het beknutselen van
			 filanthropische proefneminkjes gebruikt, nu eenmaal niet! Zy weten niet
			 waar ze ‘by terugkeer op 't pad der deugd’ het hoofd zullen
			 neerleggen, en zyn wel genoodzaakt, òf by de edele Maddam X te
			 blyven, òf - wanneer ze, om welke reden dan ook, 't gastvrye huis van
			 die dame verlieten - zoo spoedig mogelyk 'n onderkomen te zoeken by 'n andere
			 Maddam van gelyke soort. Men ziet alzoo dat agenten van policie die de
			 ministerieele cirkulaire wat luchtigjes opvatten, by-ongeluk minder afbreuk
			 doen aan de ‘deugd’ dan 'n oppervlakkige beoordeelaar wel meenen
			 zou, en dat deOndeugd, krachtig bygestaan door de noodzakelykheid, hun
			 premielievende hulp best zou kunnen ontberen.
		  
		  En: de Natuur gaat boven de leer. Al kon men alle uitwendige
			 hinderpalen die de verbetering in den weg staan, vernietigen of ter-zyde
			 schuiven, de wezens die eenmaal in bedoelde omstandigheden geraakten, zyn op
			 zeer weinig uitzonderingen na, bedorven. Sommige lezers zullen deze uitdrukking
			 ongerymd vinden, uit overmaat van eenvoudigheid. Welnu, dan lazen ze slordig,
			 of dachten niet na. Ik zeide: ‘de wezens die in zulke omstandigheden
			 geraakten’ en niet: ‘die er in verkeeren.’ Dat de
			 zóódanigen bedorven zyn, spreekt vanzelf, meent men. Niet
			 altyd, en niet daarom. Gewoonlyk vergist men zich in de ontleding van de
			 in deze zaak te bestryden verkeerdheid, en schryft aan ziekelyk-wellustige
			 driften toe, wat hoofdzakelyk geweten moet worden aan geheel andere ondeugden,
			 waaronder 'n groote rol wordt gespeeld door snoeplust, koketterie - niet
			 veel hooger stygende dan de begeerte om als juffer of ‘dame’
			 gekleed te gaan, en dus niet te verwarren met 'n fyner soort van behaagzucht -
			 en boven alles: luiheid. De schepsels die zich in zoo'n huis bevinden,
			 zyn niet zoozeer bedorven omdat ze zich daarin bevinden, ook niet om de
			 ellendige funktien die ze ter kwyting van onderhoudskosten uitoefenen, maar om
			 de organieke karakterfouten die haar in dien toestand gebracht hebben.
		  	Deze fouten wor-
{==292==} {>>pagina-aanduiding<<}
telen niet in de omgeving maar in haarzelf,
			 en ze nemen die by 't verlaten van zoo'n huis onverzwakt mede. Hieruit vloeit
			 voort dat de menschenvriend die haar aan deze omgeving ontrukt, niets degelyks
			 verricht heeft. Ik weet wel dat deze slotsom treurig is, maar men heeft zyne
			 konkluzien niet voor 't kiezen. Wie verandering in dezen staat van zaken wil
			 te-weeg brengen, zou moeten zoeken naar middelen om snoeplust,
			 pronkzucht en luiheid te genezen. De som die noodig wezen zou om
			 alle slavinnen van bordeelhouders vrytekoopen, gaat niet boven 't bereik van
			 den Staat, en zou ook dat der private filanthropen niet te-boven gaan indien ze
			 daartoe de handen wilden in-een slaan. Toch is dit nooit voorgesteld, en
			 te-recht! Het zou 'n onzinnige onderneming wezen. De wyze onthouding die
			 te-dezer-zake wordt in-acht genomen - tenzy ze voortsproot uit gierigheid en
			 mangel aan belangstelling! - zet het zegel op de slotsom die ik zoo treurig
			 noemde. Of er dan op dit gebied niets, volstrekt niets te doen valt? Ik
			 geloof het wel, doch vóór alles behandele men de zaak als
			 algemeene kwaal, en niet als proefkeur op byzondere individuen. Men moet
			 zoeken naar voorbehoedmiddelen tegen pest, en niet geld, inspanning en
			 verdwaald sentiment ten-offer brengen aan de pogingen om 'n pestlyder
			 gezond te maken, Wie beschaving bevordert - ik bedoel 'n zoodanige die smaak
			 inboezemt voor edel genot - strydt tegen prostitutie en ondermynt het bordeel.
			 Wèl zonderling dat men zich by 't behandelen van deze zaak gewoonlyk
			 slechts bezighoudt met vrouwspersonen! Waar zyn de Steenbeeker Asylen
			 voor 't manvolk dat arm genoeg aan verstand en hart is, om tevreden te
			 zyn met de genietingen die men in zoo'n huis voor weinig geld koopen kan?
			 Beschaving, beschaving! Niet 'n kwazi-geleerde beschaving, niet 'n
			 politisch-kranterige koffihuis-beschaving, niet 'n salonfrazen-beschaving, niet
			 de beschaving die heet bevorderd te worden door zeker soort van preuts-zedelyke
			 boeken
			  * maar... de ware. Zy, die den lust inboezemt, en de
			 bekwaamheid meedeelt, om genot te vinden in arbeid. De oplettende lezer
			 kan uit 
			 1184 weten dat ik met deze woorden 'n
			 bydrage meen geleverd te hebben tot de omschryving van 't begrip
			 zedelykheid. Waarlyk, de handel in ontucht zou weldra te-
		  	
{==293==} {>>pagina-aanduiding<<}
gronde gaan, indien men door 't verstoppen van
			 débouché, de trafikanten in dat artikel belette hun waren
			 aan den man te brengen. Reeds vroeger (448)
			 roerde ik dit onderwerp aan, en ik zal wel genoodzaakt zyn in de
			 Wouter-geschiedenis daarop terugtekomen. Voor 't oogenblik laat m'n bestek niet
			 meer toe dan 't wyzen op de onvruchtbaarheid der pogingen om 'n individu
			 van de hier bedoelde soort te genezen. Dit is 'n jongensfout, gelyk we terstond
			 zien zullen.
		
		
		  1273.

		  De vrouw uit Haarlem raakte alzoo niet te-water. Een vuil partyblad
			 uit de dagen waarin m'n geschiedenis voorvalt, beweerde dat ze zich redde door
			 den kreet: ‘als jelui niet ophoudt met dringen, laat ik m'n kerel stemmen
			 voor X!’ Dit was gelogen, anakronistisch gelogen, gelyk dan ook slechts
			 van 'n blad dat tot... die andere party behoorde, te verwachten was. Nooit zou
			 men zoo'n afschuwelyk laag verzinsel vinden in 'n blad van de... niet-andere
			 party. Hoe dit zy, 'n leugen wàs het. Ieder beschaafd mensch en
			 krantlezer weet dat het kiesrecht der echtgenooten van zulke dames, eerst van
			 eenige beteekenis is geworden na 't uitsluiten van de arme drommels die zich
			 moeten tevreden stellen met minder winstgevenden werkkring. Onze Maddam
			 dééd niet aan staatkunde, en dit is 't slechtste niet wat ik van
			 haar zou kunnen zeggen. In-plaats daarvan pakte zy een der meisjes by den arm,
			 en duwde haar naar 't gapend luikje van de schuit. ‘Allo, d'r in, as 'n
			 meid! Koman, ik heb nou genoeg van dat gezanik! Toe, allo, d'r in, en jy
			 ook!’ Met deze woorden werd ook het tweede Kaatje ingescheept. De schuit
			 wiegelde by 't opstappen en dreunde by 't neerkomen op den vloer van 't ruim.
			 Van onwil bleek er niets. De bedroefde ‘moeder’ die de zoo vurig
			 begeerde boezelaar uit het oog verloor, verdubbelde haar eentonig misbaar. De
			 waardin scheen nog iets aan den wallekant te doen te hebben. Had ze misschien
			 pas 'n krygsgeschiedenis bestudeerd? Trachtte zy zeker soort van veldheeren
			 natevolgen, die de specialiteit beoefenen, hun overwinnaars jaloers te maken op
			 de kunstige ingewikkeldheid van hun terugtrekken? Wou ze 't slagveld verlaten
			 met kalmte, met majestueuze waardigheid? Och, neen, op eer en roem was ze in 't
			 minst niet gesteld, maar er viel voor haar iets optemerken, en daarom aarzelde
			 zy. Ze wilde weten of er van dien pastoor en dat jongetje wat te halen viel.
			 Wouter's aandringen by Pater Jansen om voorzienigheidje te spelen had haar
			 aandacht gewekt, en ze wilde meer van de zaak weten 
{==294==} {>>pagina-aanduiding<<}
 voor ze die
			 beide personen uit het oog verloor, 'n oplettendheid die rechtstreeks tot de
			 eischen van haar ‘vak’ behoorde. Een gelyke indruk, doch hier
			 slechts 't uitvloeisel van gewoon bedelaars-instinkt, bewoog de
			 ‘radelooze moeder’ nogeens ter-markt te komen met haar
			 radeloosheid:
		  
		  - Hi, hi, hi, m'n arm kind!
		  
		  Wouter vroeg weer aan z'n begeleider, of er dan van hunnentwege
			 volstrekt niets aan de zaak te doen zou wezen?
		  
		  - M'n arm kind! En... m'n boezelaar! Als ik dan in-godsnaam maar m'n
			 boezelaar weerom had!
		  
		  Deze uitroep rymde vry-wel op den loop van Wouter's gedachten.
		  
		  - Drie skelling en 'n oortje!
		  
		  Weer rekende Wouter z'n Mentor voor, dat dit nog geen vollen gulden
			 bedroeg.
		  
		  - Och, m'nheer, nog niet eens 'n volle heele gulden! Wat scheelt
			 òns die eene gulden?
		  
		  De waardin en de moeder bespiedden om 't zeerst wat er tusschen die
			 twee broeide.
		  
		  - Hoor eens, jongeheer, 't mag niet, zei Jansen, 't mag waarlyk
			 niet! Maar... 
		  - Toe, asjeblieft, m'nheer!
		  ...dan zal ik 't er byleggen. Ga je gang! Ik zal om geld
			 schryven aan m'n broer te Vucht. Maar gauw dan, 't is geen pleizierig staan
			 hier.
		  
		  Jansen stapte naar de roef, en Wouter op de vrouw toe. Hy haalde 't
			 grauwlinnen zakje waarin z'n geld geborgen was voor den dag, had 'n beetje tyd
			 noodig om den styf in-eengedraaiden hals te laten ontkrinkelen... 
		  
		  De waardin zag dit heel goed, en berekende den inhoud naar de
			 snelheid van de wenteling. Maar... 't kon kopergeld wezen? Neen, Wouter haalde
			 een ryksdaalder voor den dag.
		  
		  - Hi, hi, hi, m'n arm kind!
		  
		  De treurende moeder stak de hand uit, en gebruikte de ander om zich
			 de oogen rood en blind te schuren met haar voorschoot. Van de ‘drie
		  	skelling’ sprak ze niet meer. Inder-
{==295==} {>>pagina-aanduiding<<}
daad, waarom dien
			 weldadigen jongeheer op de gedachte te brengen dat 'n ryksdaalder
			 méér bedroeg dan de oorzaak van haar gejammer, en dat er volgens
			 de eenvoudigste regelen van komptabiliteit iets viel terug te geven? Ze
			 veranderde dus van tekst, en huilde nu by-voorkeur over haar ‘verloren
			 kind’ 'n onderwerp dat haar voorkwam in beter evenredigheid te staan met
			 'n schadeloosstelling van vyftig heele stuivers. Wouter stond met open mond,
			 en... wachtte? Ja, neen, ik kan waarlyk niet zeggen of-i wachtte. De vrouw
			 droeg wel zorg, genoeg met haar oogen te doen te hebben om geen voedsel te
			 geven aan de gissing dat zy op wachten verdacht was, en misschien was het voor
			 Wouter-zelf 'n verrassing toen hy opeens - in-godsnaam, 't moest wel! - zich
			 aanstelde alsof 't wel werkelyk z'n bedoeling was geweest den ganschen
			 ryksdaalder te offeren op 't altaar van... van... ja, van wàt
			 eigenlyk?
		  
		  - God zal 't je duizendmaal loonen, jongeheer!
		  - Dat 's vier zak guldens, en nog 'n beetje toe! riep 'n rekenaar
			 uit den hoop.
		  - Duizendmaal, jongeheer! Hi, hi, hi, wat zal er van m'n arm kind
			 worden?
		  
		  Er begon waarachtig kans te komen dat Wouter beproeven zou de
			 zedelyke toekomst van dat ‘arme kind’ eenigszins te verbeteren,
			 door de jammerende moeder 'n tweeden ryksdaalder aantebieden.
		
		
		  1273a.

		  Armoed, ondeugd en filanthropie - of wat daarvoor zoo
			 dikwyls doorgaat - zyn drie varieteiten van dezelfde ziekelykheid, die elkaar
			 vice-versa veroorzaken, styven, kompleteeren en in leven houden.
		
		
		  1273b.

		  't Was waarlyk Wouter's verdienste niet dat-i ditmaal bewaard bleef
			 voor 't verergeren van de reeds begane fout. Hy hoorde mompelen: ‘nou,
			 voor twee-gulden-tien levert ze-n-'t heele nest dat ze thuis
			 heeft’ waarmee waarschynlyk de ons reeds eenigszins bekende
			 ‘wurmen’ bedoeld werden. Deze taxatie kwam ons weldoenertje
			 liefdeloos en onhoffelyk voor. Opgewekt tot verzet tegen de ‘massa’
			 die natuurlyk met luid gelach den uitval toejuichte, wilde hy... zou hy... och,
			 't kwam er niet toe. Pater Jansen stond in den stuurstoel te wenken, de
			 schipper nam zyn plaats by 't roer in, de knecht maakte het touw los waaraan de
		  	schuit had vastgelegen, en z'n ‘aan-
{==296==} {>>pagina-aanduiding<<}
boord, wie mee
			 mot!’ maakte aan de vertooning 'n eind. Onder luid spotgejuich van de
			 menigte op den wallekant, gleed de schuit heen. De waardin had heel fatsoenlyk
			 plaats genomen in de roef, misschien wel om den edelmoedigen jongeheer in 't
			 oog te houden, schoon men ook zonder deze strategische byzonderheid erkennen
			 moet dat haar middelen zoo'n gedistingeerdheid wel veroorloofden. 't Scheen
			 haar alweer niet erg te hinderen dat de personen die ze in dat hokje vond,
			 ruimer plaats voor haar maakten dan stipt gezegd noodig was. Elk ander zou zich
			 beleedigd getoond hebben over de verregaande inschikkelykheid waarmee ze
			 ontvangen werd. Maar zy? Onze twee helden hoorden haar by 't binnentreden
			 zeggen: ‘ook goed! Beter zóó, dan allemaal op 'n hoop,
			 lieve menschen! Wie zweeten wil, kan z'n gang gaan, maar ik houd van de ruimte.
			 Wel ja, niet waar?’
		  
		  Dit vraagje werd gericht-tot den état major die in den
			 stuurstoel zat, en ik zou 't overgeslagen hebben als 't me niet tepas kwam om
			 'n opmerking te maken over den oorsprong van de Vrymetselary. Van:
			 vrymetselary liever, zonder lidwoord. Ik vind het wel zonderling dat men
			 nog altyd daarnaar zoekt, alsof 'n aanleiding die zich dagelyks aan onze oogen
			 vertoont, en die zoolang bestaan heeft als er menschen op de aarde wonen,
			 eenmaal in nauwkeurig bepaalbare omtrekken 'n historische gebeurtenis zou
			 geweest zyn. Elke Nyl moet, volgens zeker soort van volksvoorgangers, z'n
			 byzondere bronnen hebben die men met de vinger op de kaart kan aanwyzen, en uit
			 valsche schaamte voor den leerling die er naar vraagt, wil men maar niet
			 erkennen dat die bronnen heel eenvoudig in de wolken liggen. Waarom zou een der
			 tallooze waarneembare spruitjes die 't hunne bydragen om zoo'n rivier te maken
			 tot wat zy is, meer dan elk ànder beekje, meer dan elke àndere
			 vereeniging van doorgesypelde druppels, den naam van eigenlyke bron verdienen?
			 Zoo bestaan er veel vraagstukken welker oorzaak van bestaan... 'n vraagstuk
			 behoorde te zyn, of niet eens 'n vraagstuk. We kunnen de oogen niet opslaan
			 zonder Wording waartenemen, en toch blyft men nog overal droomen van 'n
			 Schepping. 't Lykt wel of zekere natuur- en geschiedfilozofen hun beroep
			 leerden op 'n registratiekantoor, en vandaar de meening meebrachten
			 vóór alles geroepen te zyn de wereld-akten van 'n vasten datum te
			 voorzien. Het boekdrukken, 'n hoogstbelangryk vak zeker, maar slechts in zeer
			 letterlyken zin van 't woord: 'n Kunst, het ‘stichten’ van
			 steden, de volksverhuizingen... 
		  
{==297==} {>>pagina-aanduiding<<}
 
		  Hola, we zyn er! En 'n behoorlyke date certaine hebben wy
			 ook. Wel zeker, de lieftallige herderin was aan 't volksverhuizen met haar twee
			 veroverde schapen, en men schreef: haarlemmer kermis, den zooveelsten
			 dag. Ziedaar registratie! Och, ik moet wel korrekt te-werk gaan. Vanwaar
			 anders dan uit 'n deugdelyk vastgestelden kermistyd zou ik den orgelman
			 bekomen, die straks langs de vaart over den weg moet sukkelen om op 't juiste
			 oogenblik onze Maddam te-hulp te komen in haar natuurvrymetselary? Er is
			 veel talent noodig om dit uitteleggen aan lezers die 't niet zonder uitlegging
			 verstaan. Vooreerst gelieve men te begrypen dat er op den ganschen weg, althans
			 zoover 't oog van onze reizigers reikte, geen orgelman te zien was. Niets
			 natuurlyker. De man was met de zynen - waaronder z'n gewichtig instrument - 'n
			 vol uur voor 't afvaren der schuit van Amsterdam vertrokken, en 't spreekt dus
			 vanzelf dat men hem nog niet had ingehaald. Zonder loggen of zonschieten kan nu
			 de lezer vry precies berekenen hoeveel geografische zoetwater-ellen door ons
			 vaartuig waren afgelegd, toen de edele vrouw die betuigd had van ruimte te
			 houden, aan 't stuurstoelpersoneel vroeg: of 't niet waar was? Strikt genomen
			 hadden Jansen, Wouter en de schipper 't recht gehad, hierop te antwoorden dat
			 ze 't wel gelooven wilden maar niet met zekerheid wisten. Inderdaad, men moet
			 niet alles voor waar aannemen wat er door den eersten den besten gezegd wordt.
			 Die vrouw kon booze redenen gehad hebben om 't publiek in 'n verkeerden waan te
			 brengen omtrent haar opinie over zweeten en benauwdheid. Maar, och, ons drietal
			 dacht zoo diep niet na. Jansen was te bedroefd om te spreken, en Wouter te zeer
			 vervuld van... iets dat op 'n aventuur geleek, om zoo terstond te kiezen
			 tusschen twyfel, geloof en ontkenning. Wat den schipper aangaat, hy
			 hééft geantwoord. Maar, lezer, zoolang ik u niet meedeel
			 wàt de man zei, is 't voor u alsof-i niet geantwoord had, en ge hebt dus
			 't recht niet, u voortestellen dat de schuit 'n haarbreed verder was dan op 't
			 oogenblik toen de belangryke vraag gedaan werd. Hoe kan 't na deze opmerkingen
			 iemand in 't hoofd komen, te meenen dat men dien orgelman reeds had ingehaald?
			 Haasten laat ik me zoomin als 'n haarlemmer-trekschuit zelf. De schipper heeft
			 geantwoord, o ja, maar ik ben aan 't woord over de vrymetselary, en dat gaat
			 vóór. Hoe kan 't anders, daar juist de vraag ‘of 't niet
			 waar was, dat ze van ruimte hield?’ my de opmerkingen in de pen gaf, die
			 nu - misschien niet eens terstond - zullen volgen! Zou ik tuchteloos genoeg
			 wezen my met het antwoord 
{==298==} {>>pagina-aanduiding<<}
 te bemoeien voor ik de vraag heb
			 afgehandeld? Zulke kapriolen... 
		
		
		  1274.

		  Van 
			 Sterne gesproken, 't zal zeker menigen
			 lezer verwonderen als ik verzeker eerst zeer onlangs - en zonder onmatig
			 genoegen - z'n Tristram Shandy gelezen te hebben. Ik wou
		  even in 't voorbygaan zeggen dat de eigenaardige verdiensten van 'n bokkesprong
		  niet in 't springen ligt, maar in 't neerkomen op alle vier. 't Komt me
		  voor dat Sterne wel eens ombuitelt.
		
		
		  1275.

		  Die orgelman dan was door Fancy besteld om zich niet voor 't juiste
			 oogenblik te laten zien, en we zouden verkeerd doen haar beschikkingen vooruit
			 te loopen, vooral wanneer we door geduldig wachten gelegenheid vinden iets zeer
			 wetenswaardigs te vernemen over den oorsprong van vrymetselary. Waar de bronnen
			 van den Nyl zyn, heb ik reeds gezegd, en als ik nu ook dat andere ophelder zal
			 de billyke lezer erkennen dat ik niet gierig met nieuws ben, schoon 't wel wat
			 veel is voor één hoofdstuk.
		  
		  Eilieve, wat ter-wereld bewoog die waardin tot de vraag: ‘of
			 't niet waar was?’ Weetgierigheid? Om-godswil, hoe konden Wouter en de
			 schipper, of zelfs Jansen die 'n ‘gestudeerd’ persoon was, meer van
			 de zaak weten dan zyzelf? 't Mensch was wel zoo oud als ik, dat heel erg is,
			 schoon ik tot eer van haar Publiek erkennen moet dat ze 't veel verder dan ik
			 in de wereld gebracht had. Maar, gewaardeerd of niet, men wordt geen
			 zeven-en-vyftig jaar zonder ruimschoots tyd te hebben tot beoordeeling van de
			 vraag of men aan ruim- of nauw-zitten de voorkeur geeft. Waarom in deze zaak de
			 meening van anderen ingeroepen? Hoe zou ze 't opgenomen hebben, als een van de
			 drie haar geantwoord had: ‘ik ben 't volstrekt niet met u eens, juffrouw.
			 U houdt meer van benauwdheid, want de groote die of die heeft
			 gezegd... enz?’ Ik doe de werkelykheid geen geweld aan, door - vooral in
			 dit by-uitstek letterkundig hoofdstuk - te veronderstellen dat zoo'n
			 tegenspraak niet zou gewaagd zyn zonder beroep op den bekenden grooten dichter
			 die frazen geleverd heeft voor alle gelegenheden. Ik vraag my af wat ikzelf op
			 haar nederig verzoek om inlichting zou geantwoord hebben indien ik in dien
			 stuurstoel had gezeten? Maar ik kan me de mogelykheid daarvan niet voorstellen
			 omdat ik op dat tydstip niet geboren, en alzoo nòg onbekwamer was dan nu
			 in 't oplossen der 
{==299==} {>>pagina-aanduiding<<}
 vraagstukken van zoo aetherischen aard als
			 waartoe afkeer van benauwdheid schynt te behooren. Er is geen woord van waar,
			 van deze klassifikatie, bedoel ik, want op m'n volstrekte onbekwaamheid om
			 vóór m'n geboorte meetepraten, valt niets aftedingen. En
			 ongeboren wàs ik. Er liggen honderd twee en zeventig genien tusschen myn
			 eersten kreet en 't laatste woord van die waardin. De lezer weet dat er in
			 Nederland dertien genien op 'n maaneklips gaan, en kan dus nu precies
			 uitrekenen wanneer ik jarig ben. Men wordt verzocht de miskende meetetellen,
			 anders zou men tot de slotsom komen dat ik nog in de wieg leg.
		  
		  - Maar ik houd van de ruimte. Wel ja, niet waar?
		  
		  Mensch, waarom vraag je dat? Is 't uit wysbegeerte? Heb je aan
			 duitsche filozofie gedaan, en wil je misschien de eigenschappen van 't leelyke
			 ding an und für sich dat je - met permissie - je ikheid noemt,
			 objektievelyk onderwerpen aan de subjektieve reinen-vernunftskritiek van
			 den haarlemmer-schipper die z'n pyp stopt?
		  
		  - Asjeblieft, schippertje?
		  
		  Zoowaar, ze wil hem den koperen vuurbak aanreiken, waarin 'n
			 turfkool ligt te glimmen, voor verstuiving bewaard door 'n deksel van messing,
			 voor uitdooving ook door vyf ronde gaten, juist groot genoeg om aan pypekoppen
			 den toegang open te laten naar 't vuur. Toegang? 't Mocht wat! De schipper,
			 deugdzaam, griffermeerd en verontwaardigd, vader van zes gehuwde kinderen,
			 antwoordde ditmaal niet. Hy haalde 'n tondeldoos uit z'n zak, nam de roerpen
			 onder den oksel, en bikte z'n eigen vuur. Was er geen konsekwentie in dat
			 waardig gedrag van den haarlemmer-schipper? En is 't billyk, my te verwyten dat
			 ik by-voorkeur beelden teeken die thuis hooren op laag terrein? Kan men zich
			 iets verheveners voorstellen dan die tondeldoos en dat vuurslaan voor eigen
			 rekening - als schryver zou de man 'n gek figuur gemaakt hebben! - terwyl hy de
			 hand maar hoefde uittesteken om met z'n pyp den koperen cylinder te bereiken
			 die hem zoo gul... neen, zoo verleidelyk werd aangeboden door de ondeugd? Of,
			 al ware het dat-i met z'n grootkop zou te-kort geschoten hebben om 't altaar te
			 bereiken dat de valsche Vestale hem aanlangde, zou niet Wouter, de hulpvaardige
			 by-uitnemendheid, het vaasje met de meestmogelyke toewyding hebben
			 vastgehouden? Meent ge, lezer - gy die 'n man van ondervinding en oordeel zyt,
		  	en bovendien als Christen bedreven in de ge-
{==300==} {>>pagina-aanduiding<<}
heimenissen der
			 demonologie - meent ge dat ooit aan n haarlemmer-schipper die op 't punt staat
			 z'n eerste pyp aantesteken... 
		  
		  Ze waren alzoo pas by de Eén Honderd Roe, of
			 ter-nauwernood zoo ver. Alweer 'n bewys dat die orgelman nog niet
			 ‘in-zicht’ kon wezen. Finaal onmogelyk!
		  
		  ...meent ge dat ooit de Satan zich aan zoo'n schipper aanlokkender
			 kan vertoond hebben dan in de warme gedaante van 'n gloeiende kool? En
			 tòch deugdzaam! Tòch konsekwent!
		  
		  Deugdzaam? Ja. Maar wie van konsekwentie spreekt, heeft alweer
			 slordig gelezen. Hoe kan men weten of 's mans pyp-opsteken voor eigen rekening
			 en risiko, in overeenstemming kan gebracht worden met het antwoord dat de vrouw
			 zoo-even van hem moet gekregen hebben, zoolang men van dat antwoord geen kennis
			 draagt? Overyling... uw naam is lezer! Stel dat-i gezegd had: ‘Eulalia,
			 ik bemin u meer dan m'n schuit! - en nog altyd weet geen sterveling of-i wat
			 anders zei - zou 't dan niet van onvergeeflyke harteloosheid getuigd hebben,
			 als-i zoo kort daarop Eulalia's vuur had afgewezen? Dat mannen veranderlyk zyn
			 weet ik, en niemand betreurt deze karakterfout meer dan ik, doch juist daarom
			 noem ik 't voorbarig dien schipper te stempelen tot uitzondering, voor wy 'n
			 beetje meer van hem weten. In de eerste plaats alzoo... 
		  
		  Lieve God, wat moet ik nu 't eerst vertellen? De natuurmetselary
			 wacht op verklaring. De schipper zuigt en blaast, de tondel tintelt, en klaagt
			 over m'n spelling, nu ja, maar kan ik 't helpen dat onze taalwetgevers hun
			 eigen wetten niet volgen? De waardin schuift met mismoedig gebaar den versmaden
			 vuurbak zoo ver ze maar eenigszins reiken kan over 't roeftafeltje
			 binnenwaarts, en verbergt haar smart onder den uitroep:
		  
		  - Wel, man, als 't je niet lykt mot je 't maar zevend'half voet van
			 je zetten. Graag of niet! 'n Mensch z'n lust is 'n mensch z'n leven... 
		  
		  En, 't hoofd buiten de deur-opening stekende, herhaalde zy de
			 gewichtige vraag:
		  
		  ...wel ja, niet waar?
		  
		  Jansen en Wouter hadden nu twee zaken voor één
		  	opte-
{==301==} {>>pagina-aanduiding<<}
lossen. De vrouw wilde weten of 't waar is dat 't leven van
			 den mensch in z'n lust bestaat, 'n onderwerp dat weleens tot de konkluzie zou
			 kunnen leiden dat men niet juist alle dooden op 't kerkhof behoeft te zoeken,
			 schoon ik niet verzekeren kan dat de weetgierige vraagster van deze vroolyke
			 slotsom 't ware besef had. Er bleek dat het zoo duidelyk uitgezwegen non
			 tali auxilio van den schipper 't mensch gewond had, en ik verkies nu in
			 haar herhaalde poging om eigen indruk aan 't oordeel van anderen te toetsen, 'n
			 bydrage te vinden tot den oorsprong der maçonnerie. Een mensch
			 heeft eigenschappen. Wie me 't genoegen wil doen, deze uitspraak nu-en-dan te
			 gebruiken als citaat, wordt verzocht bladzy en bundel nauwkeurig aantehalen om
			 den lezer te overtuigen dat ik 't werkelyk gezegd heb, en niet te vergeten my
			 by die gelegenheid te bedeelen met 'n welklinkend predikaat. Voorloopig ben ik
			 tevreden met ‘goddelyk.’ Men kan dan de meer vereerende
			 kwalifikatien bewaren voor 't geval dat ik er in slaagde 'n buitenlandsch
			 schryver te evenaren, altyd in de gewaagde veronderstelling dat ze tegen dien
			 tyd niet zyn opgebruikt, want - alweer 'n citabiliteit! - alles heeft z'n
			 grenzen, tot de bewondering toe.
		  
		  De mensch heeft eigenschappen, zei ik, en ik had meer kunnen zeggen.
			 De eigenschappen van den een zyn niet altyd die van den ander. Ook deze door my
			 ontdekte waarheid kan best dienen ter opsiering van 'n welgekonditioneerde
			 verhandeling. Doch waar zou ik eindigen als ik telkens opmerkzaam wilde maken
			 op de zinnediepte die 'n goed afgericht lezer gewoon is in zulke stalen van
			 wèlzeggen optemerken, of - als ze maar in 'n vreemde taal worden
			 verkondigd - goedmoedig en vertrouwelyk te veronderstellen? Ik wou dan maar
			 zeggen dat er ten-allen-tyde menschen bestonden die meer te zeggen hadden dan
			 'n ander, en dat zy die - zooals op 't oogenblik onze schipper - aan 't roer
			 zitten, wel eens misbruik maakten van hun voordeeliger standpunt. Laat ons
			 onderzoeken wie de vrouw was die daar in de roef zat, en telkens haar hoofd
			 buiten 't deurtje stak alsof ze kennis maken wou. Wie ze was? Wel hoe kan ik
			 dit weten, ik ken 't mensch niet. De vraag is zonderling. Ik weet alleen dat ze
			 zoo-even terdeeg was uitgescholden, en daar ze nog geen gelegenheid had gehad
			 het gepeupel dat haar met zooveel verachting behandelde, te doen verzwelgen
			 door dezen of genen afgrond, bevond ze zich in 'n staat van vernedering die 't
			 midden hield tusschen wrevel en kontritie, wel eenigszins 
{==302==} {>>pagina-aanduiding<<}

			 gematigd of tot nader order teruggedrongen door den wensch om Wouter te
			 ontlasten van z'n ryksdaalders. Wat haar boosheid aangaat, spot er niet mee,
			 verwaten lezer. Ik had U wel eens willen zien, tien minuten na 't
			 afgryselyk oogenblik dat 'n brokje Publiek u gebruikt had als voorwerp van
			 deugdmanifestatie!
		  
		  Tien minuten, zeg ik? Misschien was 't nog wat minder, schoon ik
			 erkennen moet dat de schipper z'n tonteldoos... goddank, met 'n tintelende
			 t dezen keer, 't staat er! Ja, de schipper had z'n vuurtuig geborgen
			 waar zulks te doen gebruikelyk is. Hy dampte deftig en dapper, en reeds had-i
			 aan Jansen verzekerd dat het vandaag mooi weer was. Toch blyf ik beweren dat de
			 schuit nog geen volle tien minuten gevaren had. Zóólang nog maar
			 was de waardin woedend geweest. Dit komt iemand die 't nooit ondervond zoo heel
			 erg niet voor, maar men moet bedenken dat de deugdzame gemaaktheid waarmee 't
			 roefpubliek zich by haar binnentreden tegen 't voorbeschot had gedrongen, geen
			 goed aan de zaak deed. Men kan gerust aannemen dat haar minuten dubbel telden,
			 en waarschynlyk is 't aan deze byzonderheid te wyten dat sommige
			 historieschryvers, haar zielewenteling verwarrende met de kopernikaansche
			 gegevens van 't andere zonnestelsel, in de dwaling vervielen dat onze
			 schepelingen den orgelman reeds in 't oog konden hebben. Niets is minder waar.
			 De man was de Driehonderd Roe al lang voorby, toen de vrouw de eerste
			 keer vroeg ‘of 't niet waar was?’ En nu? Nu, na alles wat er sedert
			 dat gewichtig oogenblik plaats vond? Dat ik in-staat ben op 't kleinste
			 wereldkaartje de plek aantewyzen waar hy zich bevond, mag beschouwd worden als
			 'n billyk schryvers-prerogatief. Maar zoolang ik m'n meerdere kennis voor
			 mezelf houd, baat die alziendheid weinig aan 'n ander. Om nu evenwel bewys te
			 geven dat ik op dat geestelyk overwicht niet groots ben, deel ik gulweg wat van
			 m'n overvloed mee, door alles te vertellen wat ik van de zaak weet. Het zal
			 velen interesseeren, vooral omdat er iets onmogelyks in voorkomt. De
			 orgeldraaier dien ik den lezer vóór den tyd laat zien, was 'n
			 Franschman. Dit is niet volstrekt onmogelyk. Om geloofszaken had-i z'n land
			 verlaten. Ook dit gaat de perken van 't denkbare niet te-buiten. Wie verlaat
			 niet soms z'n vaderland wegens verschil van opinie met z'n medeburgers? Hierin
			 lag alzoo de onmogelykheid van z'n aanwezen niet, maar hy torschte een
			 straatorgel, en dit vind ik ongeoorloofd-byzonder, omdat zoo'n ding in Wouter's
			 tyd nog 
{==303==} {>>pagina-aanduiding<<}
 niet bestond. Zoo ziet men dat alle verbeteringen in
			 armwezen, politiek en industrie worden aangekondigd door 'n soort van
			 voorloopers. 't Voorgeslacht heeft er geen weet van - omdat het overleden is -
			 de tydgenoot miskent en steenigt ze uit broodnyd, en de naneef... nu, dit ben
			 ik in dit geval, en ik zal m'n émigré geven wat hem
			 toekomt. Vooreerst dan kan ik u na 't raadplegen met al de oude schryvers die
			 de zaak behandeld hebben, verzekeren dat-i op 't oogenblik toen de waardin
			 bezig was met de vruchtelooze poging om 't hart van den schipper te doen
			 smelten, in z'n koeterwaalsch stond te kibbelen aan 't Sloterdyker tolhek. Hy
			 trachtte vrye passage te bedingen, maar 't lukte niet. Z'n vrouw - zaagt ge
			 ooit 'n orgelman zonder vrouw? - en haar kinderen - wie zag ooit 'n orgelvrouw
			 zonder kinderen? - nu, 't heele gezin stond om hem heen, en wachtte met angst
			 de beslissing af. Maar de tolgaarder was onvermurwbaar, en betoogde op
			 staathuishoudkundige gronden dat ouwerwetsche kwalen als die waarin hy een zoo
			 nuttig bestaan vond, met de meeste stiptheid moesten gehandhaafd worden, omdat
			 alleen hieruit te-eeniger-tyd de algemeene afkeer kan voortvloeien die de
			 afschaffing zal mogelyk maken. ‘Maar ik zal 't niet beleven, zeid-i, en
			 m'n kinderen ook niet!’ Dit was wèl gezegd, voorwaar, en hy had
			 gerust nog 'n paar geslachten verder kunnen gaan, wat-i zeker naliet uit de
			 bescheiden vrees zich gezegender stamvaderschap aantematigen dan de Heer hem
			 toedacht. Vol karakter, en met 'n aandoenlyk vertrouwen op de taaiheid van
			 misbruik, bleef-i z'n recht tot plicht verheffen, en eischte twee duiten de
			 persoon. Had de man geen gelyk? By de minste weifeling liep de Staat gevaar dat
			 de Regeering in den Haag zyn toegevendheid tot precedent stempelen, en zich
			 daarop beroepen zou om eens 'n enkelen keer met den tyd meetegaan. Wie huivert
			 niet? En wie huivert niet nogeens by de bedenking dat misschien alle
			 Haarlemmers en Amsterdammers op-eens vice-versa aan 't verhuizen zouden
			 gaan, als zoo'n tweeduits-slagboom werd overgebracht naar 'n muzeum? Wie 't
			 wèl meent met z'n dierbaar vaderland en ouwerwetsche zotternyen, huivere
			 ten derden maal. Maar dan is 't ook genoeg.
		
		
		  1276.

		  De vrouw van den orgelman was 'n Duinkerksche, en kon zich redelyk
			 verstaanbaar maken, maar haar aanhouden had even weinig gevolg als de niet
			 verstane hoewel best begrepen vertoogen van haar echtgenoot. Wat te doen? De
			 stumperts waren nu eenmaal de tien, twaalf duiten niet ryk,
{==304==} {>>pagina-aanduiding<<}
 die er
			 noodig waren om Haarlem te bereiken, waar ze zeker opgang en goede zaken zouden
			 maken met hun zeil. Want ze hadden 'n zeil, waarop 'n fraaie geschiedenis stond
			 afgebeeld. Het was, om 'n paar staken gerold, gedragen door de twee oudste
			 kinderen, die nu echter by dien slagboom hun vrachtje moedeloos hadden
			 neergelegd. Ook 't orgel was op den grond gezet, en de vermoeide man ging er op
			 zitten, niet zonder vrees dat men tol zou komen vorderen voor 't beetje rust
			 dat-i waarlyk wel noodig had. De vrouw was uitgepraat, en de tolgaarder had
			 alle verzoeking tot het schenden van z'n plicht afgesneden door zich in z'n
			 huisje terugtetrekken, waar-i z'n werkzaam leven voortzette. De nood was hoog,
			 en alzoo de redding naby. Nu denkt de lezer dat Wouter aan de beurt komt.
			 Welzeker, wat beteekenden voor hem tien duiten, of al waren 't er twaalf! Ik
			 heb de kinderen niet geteld, en weet bovendien niet of de vele zuigelingen die
			 daarby waren, moesten meedragen in 't onderhoud van den straatweg? Maar al had
			 ik ze geteld, en al wist ik dat, om godswil, lezer, hoe kon Wouter hier helpen,
			 hy die nog ver af was, en van de heele zaak geen kennis droeg? Geloof me, als
			 Wouter in dit byzonder geval God met anderhalven stuiver was te-hulp gekomen in
			 't redden van vyf, zes ongelukkigen, ik zou 't zeggen! Reeds voor mezelf houd
			 ik niet van nederigheid, waarom zou ik - ten-koste nogal van m'n roem als
			 nauwkeurig geschiedschryver - preutsch omgaan met de verdiensten van 'n ander?
			 Wouter zat nog altyd lang en breed te peinzen over... die twee meisjes, en wie
			 z'n indrukken gekend had, zou gevonden hebben dat-i ditmaal byzonder weinig op
			 'n plaatsvervangende Voorzienigheid geleek. Er was toch iets aardigs in, dacht
			 hy, zoo op-eenmaal door 'n vrouw uit Haarlem uit z'n gewonen kring gehaald te
			 worden. Hy wou graag gelooven dat ze de wereld niet van den allerfraaisten kant
			 intraden, maar 't was de Wereld toch, 't was 'n uitvlucht, iets
			 ongewoons. Zoo'n meisje had toch veel voor. Wie zou ooit hèm komen
			 halen, wie hèm verlossen van Stoffel, Kopperlith's en gewoonheid? Die
			 meisjes waren ‘gevallen’ o zeker, en dit is heel verkeerd, maar
			 hadden ze niet byzonder prettige genoegens te wachten van 't opstaan? Ieder
			 weet dat God graag vergeeft - men moet bedenken dat het z'n eenige uitspanning
			 is - en ook de Maatschappy strekt tot verrekkens toe haar armen uit om
			 berouwhebbenden aan haar vriendelyke borst te sluiten. Onder al die omhelzers
			 bevindt zich alligt 'n prins die zich zoo verheugt over 't weervinden van 'n
			 verloren schaap, dat-i al z'n koningryken wat
{==305==} {>>pagina-aanduiding<<}
 weinig acht om op 't
			 laatste blaadje van den roman te worden neergelegd aan de voeten... och, hoe
			 jammer dat Jansen plaats had genomen in de roef!
		  Maar met al die overleggingen hebben we niet te maken, omdat we nu
			 te Sloterdyk zyn. Daar Wouter er nog niet was, zag God-zelf zich wel
			 genoodzaakt 'n hand uittesteken. Hy verwekte een verlosser in Israel, in de
			 gedaante van 'n kleinen boerejongen, die uit het dorp over de vaart heen
			 bemerkte dat er by het tolhek iets byzonders aan de hand was, en z'n ontdekking
			 aan twee drie anderen meedeelde. Dezen, gedreven door den geest, maakten er ook
			 geen geheim van, en alles liep uit, de brug over, naar den slagboom: er was
			 Publiek! Wat kan 'n artist meer verlangen? ‘A la bonne
			 heure!’ zei de man, en hy gaf bevel de paaltjes in den grond te
			 slaan, waaraan 't zeil werd opgeheschen, ontrold, vastgehecht... och, zoo
			 kleurig! Heel Sloterdyk stond verbaasd, en er was reden toe. Want, al z'n
			 leven, men kreeg de geschiedenis der schoone Genoveva van Brabant te
			 aanschouwen! Wie 't zag, zou moeten erkennen dat Wouter groot gelyk had, toen-i
			 in z'n print-kleurperiode zoo jaloersch was op dat leven in 'n woesteny. Geen
			 kind in heel Sloterdyk dat er niet precies zóó over dacht. Het
			 zeil was verdeeld in vier kolommen, en overdwars in zeven ryen, 'n verdeeling
			 die me straks kan komen te staan op 't vertrouwen van den lezer. Want zie, de
			 man zong welgeteld negen-en-twintig koepletten, en 't zal dus schynen dat ik
			 òf 'n koeplet van eigen vinding valschelyk onderschuif, òf dat ik
			 - erger nog - te-kort doe aan 't zeil. 't Een is zoo onmogelyk als 't ander.
			 Men schudt geen poëzie als de hier bedoelde uit den mouw, en wat het zeil
			 aangaat, wie zag er ooit een met negen-en-twintig vakken? Blyft men in-weerwil
			 hiervan m'n nauwkeurigheid wantrouwen, 't spyt me wel, maar ik zal trachten my
			 in 't verdriet daarover weer te schikken. Men is nu eenmaal niet voor z'n
			 pleizier op de wereld. Misschien ook voelt de ergdenkende lezer berouw, als-i

			 den tekst van de Complainte gelezen heeft. Hy zal inzien dat men
			 zoo-iets niet machtig wordt zonder nauwkeurige bronnen geraadpleegd te
			 hebben.
		  
		  Ik gaf er veel voor, te weten hoeveel van m'n lezers ontwikkeld
			 genoeg zyn om 't hier volgend staal van volkspoëzie aardig en, als bydrage
			 tot Beschavings-geschiedenis, belangryk te vinden? Men moet daartoe
			 beneden de twaalf jaar zyn, of... véél ouder. Dat de Sloterdykers
			 er niet veel van verstonden, deed weinig schade aan 't effekt. De
			 acht-en-twintig 
{==306==} {>>pagina-aanduiding<<}
 kleurige tooneeltjes op 't zeil schreeuwden
			 wèl zoo hard en spraken duidelyker dan de beide zwervers. En wat men op
			 printjes niet begreep, werd opgehelderd door 't larmoyeerend orgel.
		  
			 Approchez-vous, honorable assistance, 
			 Pour entendre reciter en ce lieu 
			 L'innocence reconnue et patience 
			 De Geneviève, tres aimée de Dieu. 
			 Etant comtesse 
			 De grande noblesse, 
			 Née de Brabant était
				assurément. 
			   
			 Geneviève fut nommée au baptême, 
			 Ses père et mère l'aimaient
				tendrement; 
			 La solitude prenait d'elle même, 
			 Donnant son coeur au Sauveur tout-puissant; 
			 Ses grands mérites 
			 Firent qu'à la suite, 
			 A dix-huit ans fut mariée richement. 
			   
			 En peu de temps s'élève grande guerre: 
			 Son mari, seigneur du Palatinat, 
			 Fut obligé pour son honneur et gloire, 
			 De quitter la comtesse en cet etat; 
			 Etant enceinte 
			 D'un mois sans feinte, 
			 Fit ses adieux ayant les larmes aux yeux. 
			   
			 Il a laissé son aimable comtesse 
			 Entre les mains d'un méchant intendant, 
			 Qui l'a voulu séduire par finesse, 
			 Et l'honneur lui ravir subitement; 
			 Mais cette dame, 
			 Pleine de charmes, 
			 N'y voulut consentir nullement. 
			   
			 Ce malheureux accusa sa maîtresse 
			 D'avoir péché avec son écuyer: 
			 Le serviteur fit mourir par adresse, 
			 Et la comtesse fut emprisonnée; 
			 Chose assurée, 
			 Est accouchée 
			 Dans la prison, d'un beau petit garçon. 
			   
			 Le temps fini de toutes ces grandes guerres, 
			 Ce seigneur s'en revint dans son pays. 
			 Golo s'en fut au devant de son maître 
			 Jusqu'à Strasbourg accomplir son
				désir; 
			 Ce téméraire 
			 Lui fit accroire 
			 Qu'un adultère sa femme avait commis. 
			    
{==307==} {>>pagina-aanduiding<<}
 
			 Etant troublé de chagrin dans son âme, 
			 Il chargea Golo, ce tyran, 
			 D'aller au plus tôt faire tuer sa femme, 
			 Et massacrer son petit innocent. 
			 Ce méchant traître 
			 Quitte son maître, 
			 Va d'un grand coeur exercer sa fureur. 
			   
			 Ce bourreau, à Geneviève si tendre, 
			 La depouilla de ses habillements, 
			 De vieux haillons la fit vêtir, et prendre 
			 Par deux valets fort rudes et très
				puissants. 
			 L'ont amenée 
			 Bien desolée 
			 Dans la forêt avec son cher enfant. 
			   
			 Geneviève, approchant du supplice, 
			 Dit à ses deux valets tout en pleurant: 
			 Si vous voulez me rendre service. 
			 Faites-moi mourir avec mon enfant; 
			 Et sans remise 
			 Je suis soumise 
			 A votre volonté présentement. 
			   
			 La regardant l'un dit: Qu'allons nous faire? 
			 Quoi! un massacre! Je n'en ferai rien. 
			 Faire mourir notre bonne maîtresse, 
			 Peut-être un jour nous fera-t-elle du bien. 
			 Sauvez vous, dame 
			 Pleine de charmes, 
			 Dans la forêt qu'on ne vous voie jamais. 
			   
			 Celui qui a fait grâce à sa maîtresse 
			 Dit: Je sais comment tromper Golo: 
			 La langue d'un chien nous faut par finesse, 
			 Et la porter à ce cruel bourreau: 
			 Ce traître infame, 
			 Dedans son âme, 
			 Dira cest celle de Geneviève au tombeau. 
			   
			 Au fond d'un bois, dedans une carrière, 
			 Geneviève demeura pauvrement, 
			 Etant sans pain, sans feu, et sans lumière, 
			 Ni compagnie que son très cher enfant; 
			 Mais l'assistance 
			 Qui la sustente, 
			 C'est le bon Dieu qui la garde en ce lieu. 
			   
			 Elle fut visitée d'une pauvre biche, 
			 Qui tous les jours allaitait son enfant; 
			 Tous les oiseaux chantent et la réjouissent, 
			 L'accoutumant à leur aimable chant; 
			 Les bêtes farouches 
			 Près d'elle se couchent, 
			 La divertissent elle et son cher enfant. 
			    
{==308==} {>>pagina-aanduiding<<}
 
			 Voilà son mari qui est en grande peine, 
			 Dans son château consolé par Golo, 
			 Ce n'est que jeux et festins qu'on lui mène; 
			 Mais tous ces plaisirs sont mal à propos. 
			 Car dans son âme, 
			 Sa chère dame, 
			 Pleure sans fin avec un grand chagrin. 
			   
			 Jésus-Christ a découvert l'innocence 
			 De Geneviève par sa grande bonté, 
			 Chassant dans la forêt en diligence, 
			 Le comte des chasseurs s'est écarté, 
			 Après la biche 
			 Qui est nourrice 
			 De son enfant qu'elle allaitait souvent. 
			   
			 La pauvre biche s'enfuit au plus vite 
			 Dedans la grotte auprès de l'innocent; 
			 Le comte aussitôt faisant sa poursuite, 
			 Pour la tirer de ce lieu promptement, 
			 Vit la figure 
			 D'une créature 
			 Qui était nue auprès de son enfant. 
			   
			 Apercevant dedans ce lieu obscur 
			 Une femme couverte de cheveux, 
			 Lui demanda: qui êtes-vous, créature? 
			 Que faites vous dans ce lieu
				ténébreux? 
			 Ma chère amie, 
			 Je vous en prie, 
			 Dites-moi donc, s'il vous plait, votre nom? 
			   
			 Geneviève est mon nom d'assurance, 
			 Née de Brabant où sont tous mes
				parents; 
			 Un grand seigneur m'épousa sans doutance, 
			 Dans son pays m'emmena promptement. 
			 Je suis comtesse 
			 De grande noblesse; 
			 Mais mon mari fait de moi grand mépris. 
			   
			 Il m'a laissée, étant d'un mois enceinte, 
			 Entre les mains d'un méchant intendant, 
			 Qui a voulu me séduire par contrainte, 
			 Et me faire mourir semblablement; 
			 De rage félonne 
			 Dit à deux hommes 
			 De me tuer, moi et mon cher enfant. 
			   
			 Le comte ému, reconnaissant sa femme 
			 Dedans ce lieu, la regarde en pleurant: 
			 Quoi! est-ce vous, Geneviève, chère dame! 
			 Que je pleure il y a si longtemps? 
			 Mon Dieu, quelle grâce, 
			 Dans cette place 
			 De rencontrer ma chère bien-aimée. 
			    
{==309==} {>>pagina-aanduiding<<}
 
			 Ah, que de joie! Au son de la trompette, 
			 Voici venir la chasse et les chasseurs 
			 Qui reconnurent le comte, je proteste, 
			 A ses côtés sa femme aussi son coeur; 
			 La femme, la biche, 
			 Les chiens chérissent, 
			 Les serviteurs rendront grâce au Seigneur. 
			   
			 Tous les oiseaux et les bêtes sauvages 
			 Regrettent Geneviève par leur chant, 
			 Pleurent et gémissent par leur doux ramage 
			 En chantant tous d'un ton fort languissant; 
			 Pleurent la perte 
			 Et la retraite 
			 De Geneviève et de son cher enfant. 
			   
			 Ce grand Seigneur pour punir i'insolence 
			 Et la perfidie du traître Golo, 
			 Le fit juger par très juste sentence 
			 D'être écorché vif par un
				bourreau; 
			 A la voierie 
			 L'on certifie 
			 Que son corps y fut jeté par morceaux. 
			   
			 Fort peu de temps notre illustre princesse 
			 Resta vivante avec son cher mari; 
			 Malgré les chères et les grandes tendresses, 
			 Elle ne pensait qu'au Sauveur J.C. 
			 Dans sa chère ame 
			 Rempli de flamme, 
			 Elle pria Dieu tant le jour que la nuit. 
			   
			 Elle ne pouvait manger que des racines 
			 Dont elle s'était nourrie dedans le bois, 
			 Ce qui fait que son mari se chagrine, 
			 Offrant toujours des voeux aux Roi des rois, 
			 Qu'il s'intéresse 
			 A sa princesse 
			 Qui suivait si sincèrement ses lois. 
			   
			 Puissant Seigneur, par amour je vous prie 
			 Et puisqu'aujourd'hui il faut nous quitter, 
			 Que mon cher fils, ma douce compagnie 
			 Tienne toujours place à votre
				côté; 
			 Que la souffrance 
			 De son enfance 
			 Fasse preuve de ma fidélité. 
			   
			 Geneviève à ce moment rendit l'âme 
			 Au Roi des rois, notre Dieu tout-puissant; 
			 Benoni
				 * de tout son coeur et son âme  
{==310==} {>>pagina-aanduiding<<}
 
			 Poussait des cris terribles et languissants, 
			 Se jetant par terre, 
			 Lui et son père, 
			 Se lamentant, pleurant amèrement. 
			   
			 Du ciel alors sortit une lumière 
			 Comme un rayon d'un soleil tout nouveau, 
			 Dont la clarté dura la nuit entière, 
			 Rien n'a paru au monde de plus beau; 
			 Les pauvres et riches 
			 Jusqu'à la biche 
			 Tout suit Geneviève au tombeau. 
			   
			 Pour conserver à jamais l'innocence 
			 De Geneviève accusée par Golo, 
			 La pauvre biche veut par ses souffrances 
			 Le prouver par un miracle nouveau, 
			 Puisqu'elle est morte, 
			 Quoiqu'on lui porte, 
			 Sans boire ni manger sur le tombeau. 
		  

		
		
		  1277.

		  Niemand van de toeschouwers had achtgeslagen op 't naderen van de
			 schuit. Wonder was 't niet, want toen ze begon in-zicht te komen, had men zich
			 even te-voren vermaakt met de exekutie van Golo, die zoo duidelyk op het
			 drie-en-twintigste vakje was voorgesteld dat slechts weinigen er geen kippevel
			 van kregen, en wie in dit ongevoelig geval verkeerde, wachtte zich wel het te
			 zeggen. Niemand beklaagde den booswicht, en als de Sloterdykers zitting hadden
			 gehad in die rechtbank, zouden de stukjes waarin hy gesneden werd, nog veel
			 kleiner uitgevallen zyn. De chères en de grandes
			 tendresses, waarop Genoveva vervolgens onthaald werd, waren op 't zeil heel
			 aanlokkelyk voorgesteld. 't Doet me genoegen dat Wouter er niets van gezien
			 heeft. Ook had de schilder middel gevonden, den toeschouwer te doordringen van
			 haar aanhoudend omgaan met ‘J.C.’ slechts afgewisseld door 't
			 biddend en dankend gebruiken van ongekookte boomwortelen. Och, men hoeft zoo
			 weinig fransch te verstaan om zulke dingen innig te begrypen! Nog
			 één koeplet, en heel Sloterdyk was aan 't bidden en uitgraven van
			 boomwortels gegaan. Ieder ziet in dat het publiekje van den troubadour, in
			 zoo'n gewyde stemming wel wat anders te doen had dan op de schuit te letten,
			 die daar zoo onverschillig kwam aanschuiven alsof er nooit 'n Genoveva in de
		  	wereld geweest was. En die hin-
{==311==} {>>pagina-aanduiding<<}
de! Juist toen 't arme dier bezig
			 was met z'n miracle nouveau, door quoiqu'on lui porte van honger
			 te sterven op dat graf, hoste de jager voorby. De lyn van zoo'n
			 haarlemmer-schuit is tachtig vaam lang... 
		  
		  Hoe ik dit weet? Verdenk my in-godsnaam niet van de onnoozelheid dat
			 ik 't aan 'n deskundige gevraagd, of - o gruwel! - me zou ontletterkundigd
			 hebben door 't ding te meten. De ware wysgeer raadpleegt àndere bronnen!
			 Met deftige huivering wendt hy 't oog af van de dingen die naby hem zyn, om ze
			 te vestigen... kortom, ik heb de Pliniussen geraadpleegd, en vervolgens alle
			 andere schryvers, latynsche, grieksche, fransche, nadowessische, jazelfs
			 hollandsche... allen, allen! Uit m'n bewysvoering zal den lezer blyken dat ik
			 door één overteslaan m'n slotsom op losse schroeven zou gezet
			 hebben, en 't ware gedaan geweest met m'n roem als letterkundige. Ook staat het
			 den toekomstigen geschiedschryver vry, in deze overmaat van geweten en eruditie
			 de oorzaak te zoeken van de langzaamheid waarmee m'n Ideen verschynen. Mochten
			 er tegen dien tyd anderen zyn die uitstrooien dat men hierby aan verdriet,
			 ergenis en walg te denken hebbe... 't zyn lasteraars, vuige!
		  
		  Wat nu de lengte der lyn van die haarlemmer-schuit aangaat, ziehier
			 hoe ik te-werk ging, en bewonder myn methode. Ik stelde mezelf de vraag: is die
			 lyn langer dan tachtig vaam? En toen aan 't snuffelen in de Pliniussen!
			 Ik begon met den Ouden, en blokte de zeven-en-dertig boeken van
			 z'nHistoria Naturalis door. Daarin vond ik wel veel
		  ongerymds, maar geen toestemmend antwoord op m'n vraag. Vervolgens verdiepte ik
		  my in de Brieven van z'n neef, en in diens karaktervollen
		  Panegyricus. Hier of nergens, dacht ik! Inderdaad, by 't lang en breed
		  uitmeten der verdiensten van Trajanus, zou die schryver 'n
		  haarlemmer-trekschuitlyn niet ongebruikt hebben gelaten, indien hy de meening
		  was toegedaan geweest dat de man die hem geholpen had aan 't zeer voordeelig
		  baantje van Consul, daarmee gemeten kon worden, en dat alzoo de lengte van
		  zoo'n ding de tachtig vaam te-boven ging. Op menschkundig-tafellikkende gronden
		  was dit dus het geval niet.
		  
		  Daarop ging ik in m'n tweede periode van onderzoek over. Ik stelde
			 de vraag of de hier behandelde koord korter dan tachtig vaam zou kunnen
			 zyn? Ik las, las, las... nu, dat zei ik al, ik las àlles! Onze
			 Käthchen had meely met me. Ze 
{==312==} {>>pagina-aanduiding<<}
 vreesde dat ik door al die
			 klassiekery m'n oogen en m'n smaak bederven zou - zoo drukte dat ongeleerde
			 schepsel zich uit! - en stelde voor, haar waschtobbe en strykplank in den steek
			 te laten om de zaak in loco te gaan onderzoeken. Verontwaardigd gooide
			 ik haar dood met 'n Plutarchus. Om de bruikbaarheid van dien schryver
			 voor zoo'n exekutie wèl te vatten, behoort men te weten dat myn editie
			 'n latynsche vertaling vanHolzmann, en ook in
			 effektief hout gebonden is, al noemde de man zich geleerdelykXylander. (Heidelberg, MDLXI.) Er zyn sporen aan
			 van koperen hoeken en sloten, en die hebben Käthchen den dood gedaan. M'n
			 verrukking over 't welgeslaagd vergruizelen van zoo'n onklassisch wezen, wordt
			 begrypelyk en zelfs, om zoo te zeggen, intensief godsvingerlyk-rechtmatig, als
			 men bedenkt dat m'n projektiel blykens 'n inschriftjen op 't schutblad, eenmaal
			 't eigendom van vader 
			 Wyttenbach geweest is. Zeker zal 't z'n
			 professerlyke ziel genoegen doen te vernemen - en daarom alleen maak ik de zaak
			 bekend - dat 'n brok van z'n nalatenschap nog heeft kunnen dienst-doen als
			 middel om iets te steenigen dat zich verstoutte op gezond verstand te gelyken.
			 En dat zóó uit de keuken, waar ze tweemaal-twee aardappelen voor
			 vier aardappelen aanzag!
		
		
		  1277a.

		  Plutarchus - in weerwil dan van de
			 onbehelpelykheid die hem belette het beetje latyn te leeren dat-i als
			 historikus zoo hoognoodig had - is 'n achtenswaardig schryver. Wie meenen mocht
			 dat m'n satire hèm geldt, heeft verkeerd gelezen. En nòg 'n
			 woordje ter voorkoming van misverstand. Ik ben zeer vóór 't
			 bestudeeren van oude schryvers, daar ze, als dragers der verschynselen die de
			 geschiedenis van den menschelyken geest vormen, tot de algemeene
			 natuurkunde behooren, welker beoefening de taak van den wysgeer is. Doch
			 juist hierin ligt 'n bewys te meer dat men ze slechts als
			 studie-exemplaren, en niet als modellen gebruiken kan. In de
			 verwarring dezer beide uitdrukkingen ligt de geheele fout van 'n verkeerd
			 begrepen klassicisme. 't Heeft er iets van, alsof 'n ornitholoog meenen zou dat
			 z'n vak 't fladderen, graantjespikken en veerenpluizen meebracht, voire
			 't kippendieven. Wie niet tot vliegen in 't nest gelegd is, zal 't waarachtig
			 niet leeren door 't ontleden van 'n vogel. Maar dat ontleden-zelf is ook iets,
			 en dáármee moet de niet-gevleugelde tevreden zyn. Lukt dàt
			 niet... qu'il se fasse maçon!
		
		
{==313==} {>>pagina-aanduiding<<}

		  1277b.

		  Ik liet onze Käthchen liggen, maar raapte den houten
			 Plutarchus eerbiedig op, en zette m'n onderzoek voort. Otho...
			 Hannibal... Scipio... ik ben er! Neen, de bladwyzer nog, en
			 de annotationes! Ik heb ze doorgeploegd en doorgezwoegd. Wel mag ik
			 met Xylander zeggen... neen, met veel meer recht dan
			 hy, die nergens blyk geeft dat-i ter eere van z'n overtuiging iemand
			 verbryzelde en daardoor zich blootstelde aan onaangenaamheden met de justitie,
			 met veel meer recht dan hy mag ik uitroepen: lezer, pro magnis laboribus
			 gratus esse menento! Dit doe ik dan ook, maar ik voeg er by dat de heele
			 Plutarchus alweer geen woord bevat, waaruit zou kunnen worden opgemaakt
			 dat de lyn van 'n haarlemmer-schuit korter wezen zou dan tachtig vaam. Dezelfde
			 negatieve ervaring had ik opgedaan in de H.S. Daarin vinden we nauwkeurige
			 opgaven van de lengte der Enakskinderen, en van de afmetingen der Arke Noachs.
			 De lokalen van de beide tempel-editien worden ons zoo haarfyn voorgemeten, dat
			 'n hedendaagsch behanger nog altyd weten kan welke vloer- en wandtapyten er
			 zouden te leveren vallen by 'n derde uitgaaf. Maar over 't onderwerp dat me nu
			 bezig houdt, geen woord! De Heilige Boeken zouden - slechts in dit byzonder
			 geval natuurlyk! - even onbruikbaar geweest zyn als de onheilige, wanneer niet
			 juist dat beteekenisvol zwygen voor my 'n bron van duidelykheid geworden was.
			 Daar er wel eens werken geschreven zyn in 'n taal die ik niet best versta - 't
			 modern krant- en novelle-hollandsch by-voorbeeld - liet ik die door
			 zwaarbeëedigde translateurs voor my vertalen. Daar waren bekwame lui
			 onder, niet geheel verstoken van eenig besef dat er onderscheid zou kunnen
			 bestaan tusschen de woordekens: als en toen. Sommigen zelfs gaven
			 blyk dat ze 't verschil tusschen de tyden van 'n werkwoord kenden, en een
			 hunner - maar de man had zich grys geblokt - wist de uitdrukking: als
			 Leonard dezen gil geeft, dan is Amalia flauw gevallen’ grifweg in 't
			 hollandsch te vertalen, 'n haut fait op 't gebied van hoogere taalkunde
			 dat m'n bekende onwetendheid zeer te-stade kwam. De lezer ziet dus dat ik me
			 veel moeite getroost heb, en wanneer men 't niet onbescheiden vindt dat ik na
			 den uitroep van zoo-even wéér aan 't uitroepen ga, dan kies ik
			 ditmaal tot klassieke-schoolkreet de woorden van den jongen 
			 Plinius: quae scripsimus cum labore,
			 cum labore etiam audiri putamus. (Epist, II, 19) Welnu, noch in
			 die Brieven noch in eenig ander geschrift van de plinische familie,
			 nergens, nergens vinden wy 'n spoor van de meening dat de afstand
			 tusschen 'n haarlemmer-schuit en 't paard dat hem 
{==314==} {>>pagina-aanduiding<<}
 trekt, minder
			 dan tachtig vaam bedragen zou. Wat de bocht aangaat, de distantie tusschen
			 plecht en jaaglyn, de vraag of niet nu-en-dan die lyn door vieren en inhalen
			 van lengte verandert, en vooral de pedante bedenking dat de zaak misschien
			 behandeld is in werken die niet tot ons gekomen zyn... hoor eens, met
			 haarkloven houd ik me niet op. Dit heb ik goddank van den Ouden Plinius
			 geleerd. De lezer weet dat men zich nooit van 'n ondeugd moet onthouden, voor
			 er uit 'n eerwaardig boek is gebleken dat 'n ander 't ook eens gedaan
			 heeft.
		  
		  Niet langer alzoo dan tachtig vaam, niet korter dan tachtig vaam...
			 viktorie, we zyn er: de lyn van 'n haarlemmer-trekschuit is tachtig vaam lang!
			 Lezer, wees nu eens oprecht, en zeg of ge ooit - op de hemelsche gelukzaligheid
			 na - een waarheid in helderder licht gesteld zaagt? En wie is in onzen
			 burgerschooltyd ongeleerd genoeg om met zoo'n bazis onder de voeten van z'n
			 redeneervermogen, niet te kunnen berekenen dat onze reizigers 't Sloterdyker
			 tolhek voorbyvoeren, juist op 't oogenblik toen de heesche minnezangster
			 rondging met haar bakje? Wel 'n beetje vermoeid van m'n bewysvoering, maar even
			 gul in 't meedeelen van indrukken als voor Käthchen's overlyden, wil ik
			 met genoegen nog meer van de zaak vertellen. Toen de vrouw 'n paar steentjes
			 opraapte om haar bedelnap tot rammelen in-staat te stellen, herinnerden zich de
			 meeste toeschouwers dat ze door dringende bezigheden naar huis werden geroepen,
			 maar toch mogen wy 't er voor houden dat de strikt-noodige tien of twaalf
			 duiten werden opgehaald, want eenige minuten na 't voorbygaan van de schuit,
			 kon de orgelfamilie de reis voortzetten. En dit deed ze.
		  
		  De kortzichtigste lezer ziet nu wel dat het hoofdstuk byna uit is,
			 en begint dus te vreezen dat ik hem alweer 't brok volksroem zal onthouden,
			 waarop-i reeds zoolang met hollandsche smart zat te wachten. ‘Onzen
			 dagelykschen roem, geef ons heden!’ De verwachting is billyk, en 't gebed
			 finaal overbodig. Welaan dan! Onder de eigenaardigheden van den Nederlander
			 bekleedt de volkomenheid 'n eerste plaats. Vervolgens... 
		  
		  Kyk, dat heb je nu van letterkundige modellen! M'n tafel ligt vol
			 boeken waarin ik sedert maanden zit nateslaan hoe een schryver die zich
			 eerbiedigt - en tevens niet afkeerig is van 'n beetje populariteit - z'n
		  	landgenooten behoort te pry-
{==315==} {>>pagina-aanduiding<<}
zen. Ik meende in 
			 Brughman't ware voorbeeld gevonden te
			 hebben, was heusch van plan 't in dit hoofdstuk meetedeelen, en... daar komen
			 twee heeren me storen. 
			 Sterne? vraagt ge, en wie meer? De vraag
			 is dom. Sterne hinderde me waarachtig al lang genoeg, en zat, God weet sedert
			 hoeveel bladzyden, schrylings op m'n pen z'n leelykste buitelingen te bedenken.
			 Wie dat niet merkte! Neen, m'n gasten heeten 
			 Disraeli en nog een, zekere 
			 Churchill, die door den eersten in z'n 
			 Curiosities of Litterature op
			 allerbeminnelykste manier aan den nederlandschen lezer wordt voorgesteld. Ik
			 zal ze te-woord staan, maar zweer by God en alle Heiligen dat ik daarna geen
			 modellen meer op m'n schryftafel ontvang, voor ik me aan 't voorradige
			 behoorlyk heb volgelaafd, en voor de lezer weet of Wouter Haarlem zal bereiken.
			 Ik hoor zeggen dat voorradig geen behoorlyk woord is, maar weet niet
			 waarom? Bovendien, ik vond het in 'n model op de vierde bladzy van 'n krant.
			 Over puriteinigheid in-zake germanismen, by-gelegenheid 'n woordje. Ik
			 denk daarover heel anders dan m'n meeste medeletterkundigen, maar ben 'n beetje
			 beschroomd m'n opinie te uiten.
		
		
{==316==} {>>pagina-aanduiding<<}

		  Dit hoofdstuk bevat niets dan de beknopte mededeeling van 't
			 overlyden des auteurs.

		  1278.

		  Lezer, ik ben dood. Eenige weken geleden woonde ik 'n voordracht by
			 over ‘het wezen der vlam’ en de voordragende doctor in de
			 chemie begon heusch met de verzekering dat sommige eigenschappen van de vlam
			 reeds aan de ‘Ouden’ bekend waren. Ik weet dat gelyksoortige
			 voorvalletjes jaren geleden reeds stof tot meidingersche anekdoten opleverden,
			 en 't mag me niet verwonderen als men dit exordium van m'n doodbericht voor 'n
			 opgewarmde aardigheid aanziet. Ik antwoord met de ernstige verzekering dat ik
			 de waarheid zeg, en vind de zaak opmerkelyk, juist omdat ze reeds zoo
			 lang heeft uitgediend als bladvulling van lachprullen. Een weldadige hoestbui
			 weerhield me, den begaafden pas-gepromoveerden redenaar toeteroepen:
			 ‘juist, doctor, en die ui ook!’ Maar ik zou ongelyk gehad
			 hebben. Want de man sprak in vollen ernst, en deed me op-nieuw inzien dat ik de
			 waarheid zei, toen ik in m'n verhandeling over Vrye Studie beweerde dat
			 geen anekdotenjager zotternyen bedenken kan, die niet haar tegenhangers vinden
			 in de werkelyke wereld.
		  
		  Welnu dan, lezer, ik ben dood, en wil u vertellen hoe die
			 
{==317==} {>>pagina-aanduiding<<}
 verandering van maatschappelyke konditie zich heeft toegedragen.
			 De dood was reeds by de Ouden bekend. Zelfs hadden sommigen hunner wysgeeren
			 reeds ingezien dat men op meer dan een manier sterven kan. 't Bleef echter voor
			 onze eeuw, en wel bepaaldelyk voor my bewaard, de ontdekking te doen dat men
			 overlyden kan aan 'n paar dozyn tydschriften en letterkundige
			 voorlichtings-verhandelingen. Dáármee hebben m'n vyanden my tot
			 'n grafgenoot van onze Käthchen gemaakt!
		  
		  In m'n hoedanigheid van overleden schryver, kan ik me niet duidelyk
			 uitdrukken. Ook deze eigenaardigheid van het dood-zyn was den Ouden bekend. Men
			 vindt zelfs sporen van personen die na hun dood geen woord meer gesproken
			 hebben, maar dit was uitzondering, gelyk getuigd kan worden door de
			 Emmausgangers, en door ieder die 't XXXIe hoofdstuk van
			 Philostratus' Leven van Apollonius van Tyane gelezen
		  heeft. Mocht de lezer dit werk niet kennen, dan verkies ik me niet met hem
		  intelaten. Als klassisch letterkundige heb ik aanspraak - en ik maak ze - op 'n
		  auditorium dat óók 'n beetje verstand van oude modellen heeft. Ik
		  mag m'n disertie niet voor onkundigen werpen.
		  
		  Toen ik m'n Idee 
			 13 schreef, leefde ik nog. Ga nu eens na,
			 lezer, hoe zwaar 't me valt nauwkeurige mededeeling te doen van de
			 gebeurtenissen die m'n dood te-weegbrachten, my dien 't reeds zoo moeielyk viel
			 me met benaderende juistheid uittedrukken toen ik nog leefde! Welke begrippen
			 men over den dood koestere - 't woord ‘koesteren’ is weer naar
			 model geteekend - hoe men over hem denke, ieder zal erkennen dat-i
			 spraakbelemmerend werkt. Ik vraag dus vergeving als ik in dit hoofdstuk minder
			 duidelyk ben, dan vóór m'n overlyden m'n vaste gewoonte was.
			 Mocht ik by ongeluk herleven, dan zal ik m'n denkbeelden zoo laag by den grond
			 trachten te houden, dat ze de traagste schildpad uitlokken tot 'n
			 allerprettigst haasjen-over. Ja, dan wil ik zoo eenvoudig en geleidelyk
			 schryven, dat zelfs de heeren 
			 Churchill en Disraeli me kunnen begrypen.
		  
		  Wie is Churchill? Wie is Disraeli? Lezer, 't zyn vreemdelingen die
			 wat geschreven hebben, en dus beroemde schryvers. Mochten ze zich in 'n
			 grootmoedige bui vernederen Holland met 'n bezoek te vereeren, ze zullen met
			 gastmalen, feestgejuich en fakkel-optochten, met serenades en drink-oraties
			 ontvangen worden. Het gansche volk van Nederland staat met 
{==318==} {>>pagina-aanduiding<<}

			 bewondering, geestdrift en breekyzers gereed, alle zilversmidswinkels... wat
			 zeg ik, alle magazynen van goudwerkers en diamantzetters te plunderen, om de
			 kruinen der doorluchtige gasten van de verschuldigde lauwerblaren te voorzien.
			 De benedenruggen der koncierges van alle mogelyke lustverblyven wedyveren in
			 oefening van hoekscherpte, om de ware houding te vinden waarin aan de heeren 't
			 eerbiedig voorstel zal gedaan worden, ditmaal voor hun meegebrachte honden
			 genoegen te nemen met ledikanten waarop de vorstelyke voorouders van den huize
			 gewoon waren hun laatsten adem uitteblazen. By de onmogelykheid om die edele
			 dieren 'n spys hunner waardig voortezetten, zal men genoodzaakt wezen zich
			 ditmaal tot ribbetjes en zwezerik van nederlandsche jonkvrouwen te bepalen.
			 Mochten de heeren, vóór 't hun schikt de onderdanige voetkus in
			 ontvangst te nemen, waarmee gastheer en gastvrouw beschroomdelyk de vryheid
			 hopen te mogen nemen hun beslikte schoenzolen te reinigen, naar den
			 Abtritt vragen, men zal ze wyzen op dozynen nederlandsche schryvers die
			 zich, ad hoc wydgapend, en niet zonder yverzucht op eventueele voorkeur,
			 ruggelings op den grond hebben gelegd. . . . . . . . . . . . . . . . . . . . . . . . . . . . . . . . . . . . . . .
		  Etiamsi omnes, ego non! Men wordt beleefd verzocht, den
			 opengelaten regel intevullen met de ruwste vloeken die er te bedenken zyn.
		
		
		  1279.

		  Wees gerust, lezer. Noch Mr. 
			 Churchill noch de 
			 Disraeli dien ik hier bedoel, zullen uw
			 maagden komen opeten. Die heeren zyn dood. Maar wees toch ook niet àl te
			 gerust. Hun ras leeft nog, en houdt het débouché voor uw
			 bewondering en uw lauwerkransen zoo wyd open, dat ons gansche landje - met
			 volksroem en al! - wel eens op den stroom van uw geestdrift zou kunnen
			 afdryven.
		  
		  Nu zal ik u m'n nieuwe gasten voorstellen. Ze zullen 't voor lief
			 moeten nemen als ik ze met wat minder omslag behandel, dan er zeker gemaakt zou
			 zyn wanneer ze aan 't Huis Ten-Bosch waren afgestapt. Men gelieve te
			 bedenken dat de Natie niet aan my reprezentatiegeld betaalt voor 't
			 ophouden van de nederlandsche eer, en dat ik dus wel genoodzaakt ben de tering
			 van m'n receptie naar de sobere nering van m'n bewondering te zetten.
		  
		  Deze heer Churchill werd geboren in 1731, en begon z'n beminnelyke
			 loopbaan... heb ik u al gezegd dat-i 'n genie 
{==319==} {>>pagina-aanduiding<<}
 is? Nu dan, hy
			 droop by z'n admissie-examen voor de univerziteit te Oxford. Wat wil men meer?
			 Hyzelf schynt méér gewild te hebben. Hoor maar:
		  
		  - Ja, 't wondert me dat ik na die prouesse niet terstond 'n
			 aanstelling tot hollandsch professer kreeg.
		  - Edele vreemdeling, uw verwondering is gegrond. Het is u vergund te
			 veronderstellen dat m'n landgenooten op dat oogenblik in aanbidding verzonken
			 lagen voor dezen of genen Laplander die evenals gy te hoog stond om 't beetje
			 latyn en grieksch machtig te worden dat er noodig is om leerling aan 'n
			 akademie te worden.
		  - I am a genius.
		  - Ongetwyfeld! Dat staat ook in 't Conversations-lexicon.
		  - Inderdaad? zeggen ze dat van me?
		  - Letterlyk niet, maar waarschynlyk bleef die betuiging
			 achterwege omdat het vanzelf spreekt. Er staat dat ge mehr lebhaften
			 Geistes waart - 'n zeldzame hoedanigheid in schooljongetjes! - dan von
			 anhaltendem Fleiss. Dit laatste komt dan ook niet te-pas by iemand die
			 voorbeschikt is, wat te beteekenen in de wereld.
		  - I am a genius.
		  - Zeker, zeker! En 'n wereldberoemde! Dat ik 't niet wist en
			 u niet eens by naam kende, ligt in de eerste plaats daaraan dat ik... niet de
			 heele wereld ben, en vervolgens aan m'n vaste gewoonte, iederen
			 vreemdeling voor 'n genie te houden tot op 't oogenblik dat ik hem op 'n beetje
			 kennis van zaken, oordeel, smaak en integriteit betrap. Ik behoefde u dus niet
			 persoonlyk te kennen, om te weten met wien ik te doen heb. Wat er aan m'n
			 waardeering uwer verdiensten ontbrak, is nu aangevuld door dat Lexicon.
			 Wilt ge dat ik u voorlees wat het van u zegt? Ik wil 't artikel met pleizier
			 voor u vertalen, want ik begryp dat ge in hoedanigheid van buitenlandsche
			 beroemdheid geen andere taal verstaat dan die van je mama.
		  - Quite overbodig. I am a genius.
		  - Dat zegt het Lexicon ook, doch - om uw zedigheid niet te
			 kwetsen, zeker - in eenigszins andere bewoordingen. De hoofdindruk namelyk van
			 de halve bladzy die 't aan u en uw werken besteedt, komt hierop neer dat je 'n
			 lui liederlyk sujet, en van 'n heel gemeen karakter waart.
		  - I am a genius.
		  - Precies! En meer nog, ge zyt genioloog, geniograaf. Ge weet, en
			 hebt bepaald, waar genien kunnen en mogen 
{==320==} {>>pagina-aanduiding<<}
 opschieten, groeien,
			 bloeien... 
		  - Overal, Sir, overal!
		  - De vergunning is allerliefst. Maar laat me voortgaan. Bedenk dat
			 ik maar 'n Hollander ben, veel onderzocht, hard gewerkt, en ingetogen geleefd
			 heb. Daar ik dus geen genie ben, zoudt ge my ligt van de wys brengen. Ge hebt
			 alzoo de goedheid gehad, te bepalen waar genien mogen geboren worden, en in uw
			 gulle opvatting van de zaak noch 't zweetkamertje te Oxford, noch zelfs Holland
			 uitgesloten. Wie verstand van waardeeren heeft, ziet in u den Keppler van 't
			 vernufts-firmament, den Linneus van 't zielenstelsel, den Cuvier van de
			 aesthetiek, den Columbus der transcendentale anthropologie, den
			 blyboodschaps-kommissionair van de kraamkamer... 
		  - Hè?
		  - Nu ja, van pool tot pool zyn de dames u dankbaar voor de
			 ontdekking dat ze niet juist telkens naar Engeland hoeven overtesteken, om te
			 mogen bevallen van iets dat de moeite van 't kramen waard is. En nu sprak ik
			 nog niet eens van al uw andere verdiensten. Ge zyt, ge hebt, ge schreeft...
			 
		  
		  De lezer gelieve nateslaan wat er over den man in bibliografische
			 woordenboeken vermeld staat. Ik erken dat dit geenszins voldoende wezen zou om
			 hem te leeren kennen, indien 't ons om 'n juisten maatstaf van z'n
			 verdiensten te doen ware, doch wel is 't genoeg om intezien dat onze genioloog
			 in-allen-geval niet tot de sommiteiten op 't gebied van kennis, letterkunde en
			 wysbegeerte behoort. Lust om hem - uit z'n werken dan - nader te leeren kennen,
			 heb ik niet, en we willen ons op 't oogenblik niet langer met hem bezig houden.
			 't Is al verdrietig genoeg dat-i straks onder geleide van z'n vriend Disraeli
			 terug komen zal om my met dikke bundels hollandsche schrifturen om de
			 ooren, en dood te slaan.
		  
		  - Neem me niet kwalyk, m'nheer 
			 Disraeli, dat ik uw kameraad wat
			 onhoffelyk behandelde. - Heb ik den lezer meegedeeld dat ik zoo vry was den
			 heer Churchill den trap aftewerpen? Nu dit deed ik, helaas! - Als-i zich
			 verwaardigen wil Het Loo met 'n bezoek te vereeren, zal men hem ruimschoots
			 schadeloos stellen. Nu ik me wel herinner, heb ik hem niet eens verzocht my te
			 schoppen, de geringste uitspanning toch waarop 'n vreemdeling die boeken
			 gemaakt heeft, in Nederland behoort onthaald te worden.
		  - Uw verzuim zy u ditmaal vergeven.
		  - Dit zou waarlyk al te vriendelyk zyn, indien ik niet 'n
			 
{==321==} {>>pagina-aanduiding<<}
 verschoonende omstandigheid kon aanvoeren. Uw goedigheid
			 fluisterde u zeker de opmerking in, dat we ook in òns land wel eens
			 jongetjes gezien hebben, die in genien overgingen omdat ze te lui waren om hun
			 lessen te leeren, en wy de weelde niet kunnen bekostigen premien te zetten op
			 zoo'n niet zeer ongebruikelyke gedaanteverwisseling.
		  - Volkomen juist. Ge hadt evenwel moeten bedenken dat ge te doen had
			 met... 
		  - Met 'n vreemdeling? Jawel, jawel, dáárin ligt m'n
			 fout. En als-i terugkomt... doch mag ik vragen met wien ik de eer heb te
			 spreken? Is m'nheer premier, grootkakelaar, opper-parlementsharlekyn,
			 eerste equilibrist op de slappe koord der politiekery... 'n groot man
			 alzoo?
		  - Dat alles is m'n zoon Benjamin, m'nheer. Ik ben maar z'n vader
			 Izaak.
		  - 'n Genie toch?
		  - Zeker, zeker! Ik schreef... 
		  - Dillettantenwerk, zooals de booze wereld van uw zoon zegt?
		  - Wie is zóó onbeleefd?
		  - Dat Conversation-lexicon alweer. Ik mag niet
			 meespreken omdat ik vàn uw zoon alleen den
			 Coningsby las, en òver hem zooveel ophemelary in
		  hollandsche tydschriften, dat m'n ligt ontvlambaar gemoed begon te branden van
		  'n allervurigste begeerte om de rest onaangeroerd te laten. Doch zeg me nu,
		  vereerenswaardige buitenlander, onder welke namen zyn de vruchten van uw
		  genie aan 't menschdom te genieten gegeven? Zyt ge misschien de goddelyke
		  schryver van Risler ainé?
		  - O neen, maar toch, ik schreef allerlei fraaie dingen, o.a. de
			 Curiosities of Litterature
		   * die ge reeds
		  zoo-even genoemd hebt.
		  - Ik was zoo vry. Hier zyn ze. Gewone menschen zouden bezwyken by de
			 gedachte aan zóó'n arbeid! Ge hadt geld genoeg om aan 't
			 banquet de la vie mee-aantezitten, zonder uw deel te dragen in de kosten
			 van inspanning die van sommige anderen gevorderd wordt. Dit alleen reeds
			 kenmerkt den 
{==322==} {>>pagina-aanduiding<<}
 fatsoenlyken man. Ook bezat ge een zeer groote
			 bibliotheek, en, trots alle hindernissen - waaronder spitsvindiger volkje dan
			 waartoe ik behoor, ook de schaamte rekenen zou - hebt ge kans gezien met behulp
			 van duizend boeken 'n duizend-en-eerste te maken. Hoeveel halzen hebt ge?
		  - Een.
		  - Jammer! Aan 'n dozyn hadt ge niet te veel om alle omhelzingen in
			 ontvangst te nemen die u hier in Holland wachten. Ik hoop toch dat er
			 palmtakken op den weg lagen, tapyten op de rails, toen ge Holland bezocht?
		  - Och, neen! Men strooide zelfs geen zuigelingen voor m'n wagen.
		  - Wat moet uw edelmoedig buitenlandsch hart wel van m'n landgenooten
			 gedacht hebben! Maar, laat ons billyk wezen... hierop hebben zelfs Hollanders
			 aanspraak! Zeker zal 't winter geweest zyn, en de groenigheid wat schraal, toen
			 ge hun land bezocht. Ook bestonden er in dien tyd nog geen spoorwegen, en 't
			 plaveien met zuigelingen - hoe plichtmatig ook! - wordt wat kostbaar
			 op-den-duur, vooral wanneer de markt van buitenlandsche beroemdhedens wat
			 overvoerd is... zooals wel-eens gebeurt. Misschien had men zoo-even z'n
			 geestdrift òpgebruikt aan Irokeezen die versjes hadden gemaakt, of aan
			 'n wiskunstigen Kaffer die 'n nieuwen regel van drieën had uitgevonden.
			 Bovendien, bedenk dat ge nog maar 'n schooljongetje waart toen men u naar
			 Leidenzond, waar ge ‘the larger part of your
			 education’ zoudt in ontvangst nemen.
			  * Met den laaghartigsten wil kon men u op dat oogenblik nog
			 niet vereeren als den grootkompilateur die later zoo verrassend uit u zou
			 opschieten. Bedenk dit alles, edel buitenlandsch genie! Zoudt ge, na eenmaal u
			 verwaardigd te hebben nederlandschen grond te betreden, om daar het aleph
			 beth gimel daleth - en vooral de nederlandsche Letterkunde! - te leeren
			 kennen, nu verstoord zyn omdat men in 1780 nog niet wist hoe mirobolantelyk ge
			 van plan waart in die plannen te slagen? De Hollanders... 
		  
		  De edele vreemdeling zei hierop een-en-ander over de Hollanders. 't
			 Was 'n herhaling van z'n opstelletjen in de Curiosities. Nu, 'n
			 kurioziteit is het! Maar ik had ongelyk hem kompilateur te noemen. Uit
			 het stukje van zyn hand dat straks volgt, zal de lezer ontwaren dat-i ook wel
			 eens iets oorspronkelyks geleverd heeft. We zullen daarin vinden... nu ja,
			 groote belezenheid ook - voornamelyk op 't gebied van 
{==323==} {>>pagina-aanduiding<<}

			 Nederlandsche Letterkunde - maar toch ook opmerkingen en
			 oordeelvellingen die vooral dáárom z'n onbetwistbaar eigendom
			 zyn, omdat het geen welgeschapen mensch in 't hoofd zal komen hem dat eigendom
			 te betwisten. De hollandsche auteur die, met dàt model van overzeesch
			 wèlschryven voor oogen, niet in-staat is achtste wonderen
			 voorttebrengen, heeft het zichzelf te wyten wanneer latere Disraeli's hem en
			 z'n gebrek-aan-geestverwanten voor idioot en geestelyk-ontmand zullen
			 uitmaken.
		  Maar ik bedenk daar dat ook dit navolgen zelf, aanleiding - en grond
			 - zou kunnen geven tot de buitenlandsche meening dat we hoogstens goed zyn
			 voor... 
		  Als 'n bliksem komt de gedachte in my op, dat m'n bezoeker - hy was
			 de zoon van 'n ‘Koopman te Venetie’ en we weten dat de
			 handelsliefhebbery kruipt waar ze niet gaan kan! - dat onze vriend wel eens 'n
			 makelaar in dienst van turksche haremhouders zou kunnen wezen, die zich heeft
			 laten wysmaken dat er in ons land met weinig moeite 'n brigade kastraten kan
			 worden aangeworven. Misschien ook maakt hy 't anderen wys, om de markt te
			 drukken. . . . . . . . . . . . . . . . . . . . . . . . . . . . . . . . . . . .
			 . . . . . . . . . . . . . .
		  
		  Al namen allen, allen, allen er genoegen mee, ik niet, ik
			 niet, ik niet!
		
		
		  1280.

		  Ziehier z'n stuk:
		  
		  nederlandsche letterkunde... 
		  
		  Lezer, ik zal wel eens genoodzaakt zyn, by de vertaling van dit
			 prachtstuk mezelf in de rede te vallen. Het overbrengen van onzin is 'n
			 gevaarlyk werk, en de overzetter voelt soms behoefte zich te verantwoorden. Om
			 te beginnen met het opschrift, ik ben zoo vry geweest dit eenigszins te
			 veranderen, omdat de oorspronkelyke titel die onze buitenlandsche schreeuwer
			 aan z'n stuk geeft (Litterary Dutch) niet uitdrukt wat-i bedoelt. Dit
			 overkomt den man wel eens meer, en 't moet alzoo aan 'n zeer ongelukkig toeval
			 worden geweten dat z'n uitdrukkingen dikwyls verkeerd zyn, gelyk straks blyken
			 zal. ‘Nederlandsche Letterkunde’ alzoo. Het verwondert me
			 dat de twee gewezen professers die onlangs over dit onderwerp in 't strydperk
			 getreden zyn, van Disraeli's voorlichting geen gebruik hebben gemaakt. Ze
			 hadden de zaak kort en bondig kunnen afdoen door 'n beroep op zyn oordeel, dat
			 
{==324==} {>>pagina-aanduiding<<}
 dan toch, als van buitenlandsche herkomst, wel door niemand zou
			 gewraakt zyn.
		  Dat ik zoo vry ben een-en-ander op dat oordeel aftedingen, sluit
			 geenszins in dat ik alles wat Disraeli zegt, op-zichzelf
			 beschouwd voor onwaar houden zou. Maar wel wordt het geheel
			 één leugen, als men 't leest met terugzicht op den titel die 'n
			 beoordeeling van de Nederlandsche Letterkunde toezegt.
			 Zéér stipt genomen zou men kunnen meenen dat het opschrift:
			 Litterary Dutch beteekenen moet: ‘zie eens welke taal er
			 (soms?) door hollandsche letterkundigen gesproken wordt’ maar deze
			 vergoelyking houdt geen steek. Disraeli zal wel
			 geweten hebben dat er niet veel belezenheid noodig is om 'n dikker boek dan z'n
			 heele Curiosities te vullen met staaltjes van engelsche zotterny,
			 engelschen wansmaak, engelsche grofheden, engelsche
			 obsceniteiten. De vraag zou maar wezen of men die verzameld had als pikante
			 byzonderheden, of: ter karakterizeering der Letterkunde van zyn
			 land? Dit laatste nu was omtrent ònze litteratuur wel degelyk z'n
			 bedoeling, daar 't uit het verband van z'n geheele stuk onmiskenbaar blykt.
			 Bovendien 't woord Litterary Dutch zou in allen geval slechts
			 beteekenen: het boekenhollandsch, 't hollandsch zooals 't geschreven
			 wordt, in tegenstelling van gemeenzame- en straattaal of patois. Het
			 spreekt vanzelf dat hiervan geen spraak was. Met Litterary Dutch bedoelt
			 dus onze kromprater wel degelyk:
		  nederlandsche letterkunde.
Pater 
			 Bouhours oppert in allen ernst de kwestie
			 of 'n Duitscher bel esprit wezen kan? Deze korte vraag werd door 
			 Kramer in 'n lyvig boekdeel onder den
			 titel ‘Vindiciae nominis Germanici’ beantwoord. Deze manier
			 van wederlegging bewyst niet dat de vraag toen (?) zoo bespottelyk was
			 als waarvoor ze gehouden werd.
		  Deze manier van redeneeren bewyst wèl dat de zeer beroemde
			 buitenlandsche schryver Disraeli groote behoefte heeft aan oefening in
			 juistheid van uitdrukking. De man wilde te kennen geven dat er uit de door
			 Kramer gekozen manier wèl bleek dat de vraag niet zoo gek was als
			 ze scheen.
		  De Duitschers van den tegenwoordigen tyd... 
		  Disraeli was geboren in 1766. Aannemende dat hy op veertien- of
			 zestienjarigen leeftyd naar Leiden ging, heeft hy eenige op 1780 volgende jaren
			 in Holland doorgebracht. Daar we hem straks zullen hooren zeggen dat z'n
			 kennismaking met het Nederlandsch tooneel van veertig jaren geleden dagteekent,
			 mogen wy 't er voor houden dat het hier behandeld 
{==325==} {>>pagina-aanduiding<<}
 stuk eenige
			 jaren na 1820 geschreven is. Deze opmerking is noodig om te weten wat de
			 uitdrukking ‘Duitschers ònzer dagen’ in zyn mond
			 beteekent.
		  De Duitschers van den tegenwoordigen tyd staan wel is waar ver
			 boven hun voorgeslacht, maar hebben nog altyd het acmé van smaak
			 niet bereikt, dat de uitstekende werken van fransche en engelsche auteurs
			 kenmerkt.
		  Het woord dat ik hier met ‘uitstekend’ vertaalde, luidt
			 in het engelsch: finished. Dus: geacheveerd, volkomen, volmaakt,
			 of zoo-iets, als 't maar heel mooi is. Wat het smaak-acmé van den
			 auteur aangaat, het woord is goud waard, en te fraai om 't niet straks ook eens
			 te gebruiken. Heil den achterlyken Hollander die van verheven Buitenlanders de
			 kunst van schryven afziet! Ik zal m'n best doen, en deed het reeds zoo-even in
			 m'n program der vereering van buitenlandsche beroemdhedens.
		  De volken brengen genien voort vóór ze hun smaak
			 vormen, en in sommige voortbrengselen der hedendaagsche Duitschers valt de
			 vruchtbaarheid en de gloed hunner fantazie niet te loochenen... 
		  Jammer dat 
			 Schiller er niet meer was om dit pluimpjen
			 in ontvangst te nemen. MaarGöthe leefde nog, en
			 zal er zeker z'n hart aan opgehaald hebben.
		  ...hoewel toch misschien de vraag van pater Bouhours in al haar
			 kracht blyft bestaan.
		  De man zal bedoeld hebben dat de gegrondheid der vraag
			 i.a.h.k. is blyven bestaan. Met of zonder deze toelichting evenwel, begrypt m'n
			 hollandsch verstand de zaak niet recht. De moeielykheid zou misschien kunnen
			 worden opgelost door 't nauwkeurig bepalen der begrippen: bel esprit -
			 de hoedanigheid waaraan volgens hem de Duitschers zoo'n byzonder gebrek hebben
			 - en de fertile and fervid imagination die men hun - ook volgens hem -
			 niet ontzeggen kan. In 't zoeken naar deze bepalingen zal ik me niet verdiepen.
			 De schooljongensachtige slordigheid van uitdrukking waaraan onze verheven
			 kritikus zich telkens schuldig maakt, doet inzien dat zoo'n onderzoek verkeerd
			 besteede moeite wezen zou.
		  Er was 'n tyd dat engelsche en fransche schryvers hen (de
			 Duitschers) voor plompe vervelende koudbloedige kompilateurs, zonder smaak,
			 geest of genie uitmaakten. Voor echte afstammelingen van de oude Beotiers:
			 crassoque sub aëre nati... 
		  De atmosfeer van Engeland verheugd zich in 'n renommee 
{==326==} {>>pagina-aanduiding<<}

			 van byzondere helderheid.
		  ...maar veel geniale scheppingen (ingenuous productions)
			 hebben bewezen dat deze beschuldiging niet meer van toepassing is, en gaven -
			 veel beter afdoend dan de dikke kwartyn van Kramer - 'n antwoord op pater
			 Bouhours' sarkastische vraag... 
		  Die - gelyk we zoo-even vernamen - toch ‘misschien in al
			 haar kracht blyft bestaan.’ De dialektiek van onzen engelschen
			 voorlichter is verrukkelyk, en ik begryp ten-volle het ongeduld van den lezer
			 die moeite heeft z'n hollandsche beurt aftewachten. We zyn er:
		  Churchill... 
		  Dit is de befaamde heer dien we zoo-even allerhartelykst de deur
			 uitgooiden.
		  Churchill zegt heel aardig
			 (finely) dat het genie niet van omstandigheden afhankelyk is, en dat het
			 zelfs wel-eens in Holland zou kunnen te voorschyn komen. (And may hereafter
			 even in Holland rise.)
		  Ziedaar de reden waarom ik zoo-even dien man tot genioloog benoemde.
			 Het kan den lezer uit1002 en 
			 1003 bekend zyn dat ik niet weet
			 wat 'n genie is. Met dien klank vertaal ik luk-raak 't engelsche woord
			 genius. Ook heb ik zoo-even 't woord ingenuous met
			 ‘geniaal’ trachten weertegeven, zonder te weten of ik misschien 'n
			 zotterny voor den dag bracht. Ik troost me met de hoop dat ze in dit
			 kader niet heel erg misstaan zou. Maar ik zal straks het woord genius
			 nog 'n paar keer te vertalen krygen, en waarschuw tegen de meening dat ik alles
			 begrypen zou wat ik onzen oxfordschen letterdokter napraat. Ziehier hoe hy
			 voortgaat:
		  Vondel die volgens 
			 Marchand... 
		  Ik ken dien heer niet, maar daar-i een door 'n buitenlander
			 geciteerde vreemdeling is, stel ik den lezer voor, hem voor 'n allerstevigste
			 autoriteit te houden. Volgens dien beroemden Marchand dan:
		  ...wordt Vondel door de Hollanders voor hun 
			 Aeschylus,Sophokles en 
			 Euripides gehouden. Hy had 'n vreemde
			 gebrekkige smaak.
		  Strange defective, staat er. Had ik moeten vertalen:
			 zonderling-gebrekkige? My wel!
		  De dichter zelf... 
		  Wat 'n 
			 Disraeli met het woord dichter
			 bedoelt, is me niet 
{==327==} {>>pagina-aanduiding<<}
 helder. Doch dit wyt ik hèm niet. Ik
			 zie 't zeer zelden gebruiken in den zin dien ik er aan hecht.
		  De dichter zelf kende geen van die oorspronkelyke schryvers...
			 
		  Originals, staat er. Ook den zin van dit woord begryp ik
			 alweer niet, doch dit kan Disraeli niet helpen.
		  ...maar hy behandelde 't een of ander vaderlandsch onderwerp, de
			 onfeilbare manier om populariteit te verwerven.
		  Ik heb geen tyd deze gevolgtrekking te ontleden, omdat ik te druk
			 bezig ben met m'n bewondering van 't woordje maar Aeschylus, e.d. niet
			 kennen, maar vaderlandsche onderwerpen behandelen? De lezer ziet wel in,
			 hoop ik, dat onze Vondel en de Nederlandsche Letterkunde in goede handen
			 zyn?
		  Het meerendeel zyner treurspelen... 
		  De man bedoelt: de onderwerpen van z'n stukken.
		  ...is aan de Schrift ontleend.
		  Toch waren, naar we vernamen, die onderwerpen vaderlandsch.
			 Disraeli schynt dus niet heel vreemd van de meening dat de lotgevallen van ons
			 landjen in den bybel behandeld worden. Avis aan de volgelingen van de
			 historisch-christelyk-theokratische richting, of hoe dat ding dan heeten moge.
			 Willem I is eigenlyk Mozes, de Lodewyken en Adolfen van Nassau, heeten
			 eens-voor-al Aäron. Kenau werd vooruitbeschreven in Judith, Alva in
			 Holofernes. Philips zal zeker 'n herdruk wezen van Nebukadnezar of Herodes. De
			 ebbe van 1672 was 'n soort van terugvloeien der roode zee. Onze tegenwoordige
			 grondwet is 'n plagiaat van de tabernakel-uitgaaf, enz. enz. Men ziet uit dit
			 alles dat Disraeli by al z'n overige verdiensten, heel ongodsdienstig was ook.
			 Hoe immers kon-i 't anders in het hoofd krygen 'n volk idioot te noemen, dat
			 door hemzelf zoo uitdrukkelyk wordt vereenzelvigd met de uitverkoren kudde des
			 Heeren?
		  Die onderwerpen dan van Vondel's treurspelen... 
		  ...waren slecht gekozen, en... 
		  Nu weer de treurspelen-zelf, denk ik:
		  ...ongelukkig uitgevoerd. In z'n Verlossing der Kinderen
				Israels is een zyner hoofdpersonen de Godheid!
		  Ik heb Vondel's werken niet by de hand, en weet niet of 't waar is.
			 Zoo ja, dan willen we hopen dat toekomstige 
{==328==} {>>pagina-aanduiding<<}
 treurspelschryvers,
			 angstig gemaakt door Disraeli's uitroepteeken, voortaan hun Godheid 'n
			 plaatsjen onder de figuranten geven, of hoogstens haar belasten zullen met het
			 binnenbrengen van 'n brief. Ieder moet in z'n emplooi blyven,
			 dáárin heeft Disraeli volkomen gelyk.
		  In z'n Verwoest Jeruzalem walgt ons (we
			 are disgusted with) een vervelende redevoering van den engel Gabriel, die
			 op theologische gronden in negen nauwgedrukte kwarto-bladzyden betoogt dat deze
			 verwoesting door de profeten voorspeld is.
		  Onder protest tegen 't woord walg, dat gevoeglyk door:
			 mishaagt zou te vervangen zyn, erken ik de gegrondheid dezer aanmerking.
			 Maar ik ontken haar gepastheid als bydrage ter karakterizeering onzer
			 Letterkunde, in den mond van iemand die 'n landgenoot is van den in Engeland
			 nog altyd hooggeprezen 
			 Bunyan e.d. De invloed van
			 goddienery werkte altyd en overal bedervend op letterkundige en
			 wetenschappelyke ontwikkeling, doch 't komt me voor dat 'n Engelschman wel de
			 laatste wezen mocht, die op zùlke fouten aanmerking maakt. Walgt
			 hèm Gabriel's preek, duizenden en duizenden veroorloven zich misselyk te
			 zyn van z'n Highchurch en andere engelsche gelooven, die èrger
			 zotternyen in de wereld brachten dan onze Vondel!
		  In den Lucifer van denzelfden schryver, laat
			 hy dezen fieren geest afdalen tot 'n bespottelyke liefde voor Eva, en 't is om
			 harentwil (for her) dat-i de booze engelen tot opstand aanzet, en onze
			 eerste voorouders tot zonde verleidt. De arme Vondel... 
		  Poor Vondel, staat er. Misschien had ik moeten vertalen: de
			 onnoozele Vondel, de sukkel, de Hollander, of zoo-iets.
		  De arme Vondel hield 'n kouzenwinkel die hy door z'n vrouw liet
			 waarnemen, terwyl hy zich overgaf aan z'n poëtisch genie.
		  While he indulged his poetical genius. Moet dit 'n sarkasme
			 heeten? Of verdragen zich, volgens Disraeli's engelsche opvatting, de begrippen
			 genius en poetical met de laagte waarop zoo'n hollandsche
			 schryver staat? Ik durf niet beslissen, en wie zich over deze bescheidenheid
			 verwondert, bedenke dat ik me jaren lang geoefend heb in berustend
			 niet-begrypen van de beteekenis die door verreweg de meesten aan de woorden
			 dichter en genie gehecht wordt. Er blykt, dunkt me, dat Disraeli
			 't beheer van 'n kouzenwinkel onvereenigbaar acht met poetical genius,
			 en juist daaruit haal ik 't besluit dat hy onbevoegd is 'n oordeel over
			 dichterlykheid uittespreken. (263, 
			 586, slot van 
			 1168, en veel plaatsen meer.) Maar
			 ik zie wel in, 
{==329==} {>>pagina-aanduiding<<}
 dat het in deze zaak heerschend misverstand
			 onuitroeibaar blyven zal, zoolang volwassen personen zich niet schamen buiten
			 den huiselyken kring met versjes voor den dag te komen. Dat Vondel in dit
			 opzicht zwaar gezondigd heeft - de vergunning in 
			 56 heeft haar grenzen! - zal wel waar zyn,
			 doch 't spreekt vanzelf dat-i niet hierom wordt aangevallen door 'n Disraeli
			 die, zooals trouwens de meeste lettermannen, voor 'n juiste opvatting van
			 dichterlykheid te laag staande, het verzenmaken voor 'n poëtisch bedryf
			 hield.
		  Vondels winkel ging te-niet, en z'n dichtwerken brachten hem meer
			 verdriet dan roem op, want in Holland wordt 'n dichter die bankroet gaat, ook
			 al bezingt-i vaderlandsche onderwerpen, (even a patriotic poet) voor 'n
			 gek aangezien.
		  Dit is in Engeland precies andersom. Daar wordt 'n kompilateur die
			 geld heeft, tot genie geproklameerd. Maar de uitdrukking: ‘meer geld
			 dan roem’ heeft alweer korrektie noodig. Marchand - de zeer befaamde, hoewel nog altyd eenigszins
			 onbekende, voorlichter - had immers getuigd dat de domme Hollanders hun Vondel
			 voor 'n klassisch-grieksche drieëenheid van treurspelvolkomenheid
			 aanzagen? Is dat geen roem genoeg? Disraeli bedoelt dus: ‘meer verdriet
			 dan geld.’ Dit kan waar wezen, en 't stond Vondels landgenooten -
			 die eeuwen na z'n dood op hem bluffen zouden! - leelyk genoeg.
		  Hy had geen anderen leermeester dan z'n genie, en hieruit,
			 in-verband met den prozaïschen toestand (uncongenial situation)
			 waarin hy verkeerde, vloeiden al z'n dwalingen voort.
		  Churchill vertelde zoo-even dat genien onafhankelyk zyn van
			 kouzenwinkels. Hier vernemen wy het tegendeel. Ook bezwaart me de vraag hoe
			 Vondel aan genie kwam in 1600-zooveel, daar die engelsche genioloog 't
			 verschynen van zulke dingen in Holland, eerst hereafter, dat is:
			 na 1700-zooveel, veroorloofde? Disraeli's laag neerzien op 't genie, als
			 eenigen leermeester, houd ik voor 'n reklame ten-behoeve van de
			 Oxfordsche univerziteit. Misschien ook van 't schooltje dat-i te Enfield
			 bezocht had vóór z'n ouders besloten, Leiden met z'n leergrage
			 tegenwoordigheid te vereeren.
		  Een ander hollandsch dichter staat nog veel lager. (is even less
			 tolerable.) Na 'n lang onzamenhangend stuk (rhapsody) over Pyramus
			 en Thisbe geschreven te hebben, sluit hy met 'n bespottelyke parallel tusschen
			 deze twee ongelukkige slachtoffers der liefde, en het lyden 
{==330==} {>>pagina-aanduiding<<}
van
			 Jezus Christus. Hy zegt:
			 
				Om t' concluderem (sic) van onsen begrypt,  
				Dees historie moraliserende,  
				Is in den verstande wel accorderende,  
				By der Passie van Christus gebenedyt. 
			 
 En vervolgens, na Pyramus te hebben voorgesteld als de Zoon
			 van God, en Thisbe als de Christelyke ziel, gaat hy tot 'n aantal andere
			 vergelykingen over, de een nog ongerymder (more impertinent) dan de
			 ander.
		  Welke bewyskracht er voor den engelschen lezer in de vier
			 aangehaalde regels ligt, weet ik niet. Men mag gissen dat de fysionomie van die
			 woorden den onkundigen vreemdeling niet behagelyk voorkomt. Dit is met veel
			 talen 't geval zoolang men ze niet verstaat, en zeker niet het minst met
			 het engelsch, dat in zotterny van spelling alle talen der wereld te boven
			 gaat. Daar algemeene taalkennis in 't vaderland van onzen verheven gisper vry
			 dun gezaaid is, kon hy er op rekenen dat z'n hollandsch citaat verrukkelyk-gek
			 zou gevonden worden, en tevens dat ieder Engelschman die 't van-buiten leerde,
			 zich voor volkomen bevoegd houden zou, 'n afkeurend oordeel
			 overNederlandsche Letterkunde uittespreken. Hoe fair onze
			 gentleman te-werk gaat, blykt overigens juist uit dat aanhalen van oud
			 monnikengerymel, waarvan hy zich wel wacht den datum optegeven. Wat zou
			 hy zeggen, indien men Engelsche Letterkunde ging beoordeelen naar
			 beschimmelde brokstukken uit de middeleeuwen? Zoo ver behoeft men waarachtig
			 niet terugtegaan - in Engeland evenmin als elders - om voorbeelden te vinden
			 van de zotterny der zoogenaamde vergeestelyking van profane onderwerpen, en 't
			 getuigt van zeer weinig algemeen-letterkundige kennis - in 'n kompilateur van
			 litterarische kurioziteiten nogal! - zulken wansmaak aantevoeren als
			 karakterizeerende byzonderheid van één volk. Deze - min of meer
			 willekeurige - misgreep van den edelen kritikus is 'n kurioziteit
			 op-zichzelf.
		  Onze verzamelaar van litterarische byzonderheden springt vervolgens
			 vry onverwacht op nederlandsche tooneelspelers over. Het zal wel bekend wezen,
			 zegt-i, dat ze:
		  ...over 't algemeen winkeliers zyn, die hun schootsvel niet voor 't
			 oogenblik der publieke voorstelling afleggen. Zóó was het, toen
			 ik, veertig jaar geleden, my in Holland bevond. De kluchten in hun stukken zyn
			 stuitend van grofheid. Een van hun (?) grappige trekken was 'n molenaar...
			 
		  Een van hun buitenlandsche zotternyen was 'n verzamelaar
			 
{==331==} {>>pagina-aanduiding<<}
 van kurioziteiten.
		  ...'n molenaar die om wind voor z'n molen verlegen zat. Hy nam z'n
			 toevlucht... 
		  Hier volgt 'n smeerigheid die ik oversla. Het schikt me niet, in
			 koelen bloede uitdrukkingen van 'n gemeenen vreemdeling nateschryven, die
			 slechts - en niet eens in aller oog misschien! - te vergeven zyn als
			 verontwaardiging ze de pen uitperst. (blz. 318) Onze ridder van 't
			 smaak-acmé vervolgt aldus:
		  Ik woonde de vertooning van twee of drie hunner meest beroemde
			 treurspelen by. Het eene was Gysbert van Amstel door 
			 Vondel, dat is: Gysbrecht van
			 Amsterdam, 'n krygsman die in de (?) burgeroorlogen door heldenmoed z'n
			 stad redde.
		  Men ziet uit dat: ‘redde’ (preserved, staat er)
			 dat de man volkomen op de hoogte was.
		  Het is 'n vaderlandsch-historisch stuk dat gewoonlyk tegen de
			 kerstdagen wordt opgevoerd, en dan 'n groote menigte volks naar den schouwburg
			 trekt. Een der bedryven sluit met het tooneel van 'n klooster. Men hoort het
			 geschal van krygsklaroenen, de abdy wordt bestormd, er heeft met behulp van
			 haakbussen (?) en donderslagen (blunderbuss and thunder) 'n slachting
			 van nonnen en monniken plaats, en ieder Hollander geeft blyk van aandoening
			 over de verhevenheid van den dichter. (appears sensible of the pathos of the
			 poet.) Maar hiermee is de zaak niet uit. Na dat vreeselyk bloedbad... 
		  De lezer zal wel weten dat engelsche letter-heroën - 
			 Shakespeare, byv. - byzonder zuinig met
			 bloed omgaan.
		  ...na dat bloedbad blyven overwinnaars en overwonnenen tien
			 minuten lang zwygend, onbewegelyk en in de houding waarin zy gevallen zyn,
			 op het tooneel!
		  Ook alzoo de overwinnaars die niet vielen.
		  En deze pantomimische pathos (?) wordt door 't publiek met
			 luide uitberstingen van goedkeuring toegejuicht.
Het andere stuk was de
			 Ahasuerus van... 
		  Van Perzie, dacht ik. Maar neen:
		  ...Ahasuerus van 
			 Schubart, of Hamans Ondergang. De
			 bataafsche Mordechai zit by z'n triumftocht door de stad, op 'n echte vlaamsche
			 merrie... 
		  Ik erken dat dit 'n fout was. Men had hem op 'n engelschen hengst
			 moeten zetten.
		  ...die gelukkig de tot haar gerichte toejuichingen kalm in
			 ontvangst nam, en wel met 'n soort van plompe deftigheid (lumpish
			 majesty) die 
{==332==} {>>pagina-aanduiding<<}
 't beest op z'n beryder deed gelyken. Op
			 ònzen schouwburg heb ik eens 'n engelschen ezel gezien... 
		  M'n lieve man, daarvoor had je waarachtig niet naar de komedie
			 hoeven te gaan!
		  ...'n engelschen ezel, die zich niet zoo fatsoenlyk gedroeg.
		  Inderdaad?
		  In den laatsten tyd zyn er ten-onzent dikwyls beesten op de planken
			 geweest... 
		  Waarom dan zooveel ophef gemaakt van die vlaamsche merrie, vraagt de
			 onnoozele lezer? Wel, 't beestachtig misbruik waaraan zich dus ook de in
			 kunstbesef zoo byzonder kiesche Engelschen wel eens overgeven is, volgens
			 Disraeli:
		  ...hollandsche smaak. (a Dutch taste)
		  't Zou dus onredelyk zyn, hun dit kwalyk te nemen. De stumperts doen
			 't ons maar na! Dit nadoen van iets leelyks schynt dan toch in den
			 engelschen smaak te liggen, maar misschien is deze hebbelykheid te
			 vergeven, als men bedenkt dat het 'n apensmaak is. En ook die apen zullen 't
			 wel weer van iemand anders hebben. Ze zyn dus even onschuldig als de
			 Engelschen.
		  Eenige weinige proeven van de beste hollandsche poëzie die wy
			 (?) gehad hebben, leggen geen gunstig getuigenis af van den nationalen
			 dichterlyken smaak.
		  Hy zal wel bedoeld hebben: national taste in poetry, maar er
			 staat: national poetical taste. Zoo nauw moet men 't met onzen
			 buitenlandschen smaakrechter niet nemen, daar 't overal met z'n
			 dialektiek armzalig gesteld is. In die laatste zinsnede, byv. tracht hy
			 blykbaar met de uitdrukking: ‘weinige proeven die wy (?) van 't beste
			 gehad hebben’ z'n redeneering te versterken, terwyl juist uit dat
			 ‘weinige’ kan besloten worden tot z'n onbevoegdheid. Ook
			 ànders opgevat - door, byv. den klemtoon op 't woord:
			 ‘beste’ te leggen - blyft de redeneering onzin. Hy kan
			 bedoeld hebben dat goede hollandsche poëzie - zegge, op zyn
			 standpuntje: verzenmakery! - zeldzaam is, maar dit staat er niet. De beste
			 proeven behoeven niet zeldzaam te wezen, omdat het goede dun gezaaid
			 is. Juist aan 't zeer dikwyls ongelukkige ‘beste’ was nooit en
			 nergens gebrek. We zullen nu terstond zien wat by hem daarvoor doorgaat.
		  De hollandsche dichter 
			 Katz (sic) maakte 'n gedicht op
		  	kinderspe-
{==333==} {>>pagina-aanduiding<<}
len, waarin alle spelen worden gemoralizeerd.
		  Lees: waarin naar aanleiding van elk spel, 'n moralizeerend preekje
			 wordt gehouden. Aan 't moralizeeren van de spelen zelf, heeft 
			 Cats zeker nooit gedacht.
		  Het komt me voor, dat de smaak van dien dichter even kinderachtig
			 is als 't onderwerp.
		  Disraeli schynt van meening dat Cats
			 niets of weinig anders geschreven heeft. Ik houd niet van Cats, doch beweer dat
			 men, na vergelyking van zyn arbeid met de voortbrengselen zyner tydgenooten in
			 andere landen, vooral den Engelschman 't recht ontzeggen moet, laag op
			 hem neertezien.
		  En hier zyn we goddank genaderd tot het slot van Disraeli's
			 dóórletterkundig wetenschappelyk aesthetisch en onpartydig
			 overzicht van Nederlandsche Letterkunde. Hy grypt z'n opmerkingen over
			 genien en kouzenwinkels, over Pyramus, Gysbrecht en pantomimische lyken, over
			 dien grappigen molenaar, Cats, Mordechai en de vlaamsche merrie, tezamen in een
			 epiloog die in zinnediepte al 't vorige ver overtreft. We krygen te vernemen
			 dat 'n natie:
		  ...wanneer ze niets heeft voortgebracht dat het middelmatige
			 teboven gaat, zekere middelmatigheid voor uitstekendheid aanziet, en dat hun...
			 
		  Their, staat er, en de man spreekt van a nation.
			 Jammer toch dat engelsche schryvers hun meesterstukken niet voor den druk te
			 korrigeeren geven aan jongens van 'n hollandsche hoogere-burgerschool!
			  *
		  ...en dat dun meesterstukken in 't oog van volken die verder
			 gevorderd zyn in ontwikkeling... 
		  In 't oog der Engelschen, byv. en meer bepaald in de oogen van Mr.
			 Disraeli
		  ...slechts kinderwerk zyn. (but the work of a pupil)
		
		
		  1281.

		  Zoo sprak 
			 Disraeli. Juist was ik van plan hem de
			 behulpzame hand te bieden in 't volgen van den weg dien z'n vrind 
			 Churchill had ingeslagen, toen deze zich
			 op-nieuw vertoonde, en wel in gezelschap van 'n wagenvracht
		  	neder-
{==334==} {>>pagina-aanduiding<<}
landsche tydschriften.
		  
		  - Laat u niet uit de kamer slaan, riep hy z'n kameraad toe! Les
			 amis sont toujours là, gelyk de geestige schryver van de
			 Maçons zoo innig-wèl gezegd heeft. Ziehier ammunitie om
			 dit individu... 
		  
		  Helaas, lezer, hy wees op my! En bemerkende dat ik niet tevreden was
			 met de oneerbiedige kwalifikatie, ging-i voort:
		  
		  - Ja, zeker: individu! Wat ànders? Je bent maar 'n
			 eenling, mannetje, je staat alleen! Je fraaie natie laat je met haar gewone
			 ridderlykheid dapper in den steek.
		  
		  En, zich tot Disraeli wendende:
		  
		  - Ziehier, verheven kompilateur van kurioziteiten, zeide hy, ik heb
			 hier manden vol landgenooten van hem die voor ònze opvatting party
			 trekken, en zeker niet zullen weigeren ons 'n handje te helpen. Zy zeggen 't
			 ook!
		  - Wàt, wàt, wàt? riep ik.
		  - Dat Hollanders niet in de wereld gekomen zyn om er geest voor
			 eigen rekening op natehouden. Dat ze op 't gebied van vernuft, smaak en
			 poëzie maar beunhazen zyn, lamlendige naknoeiers, pannelikkers,
			 parazieten, letterdieven, idioten, kastraten... 
		  
		  En, lezer, by elken lettergreep 'n slag, 'n stoot, 'n stomp, 'n
			 schop! Disraeli wreef zich in de handen van plezier.
		  
		  - Wat wou jy praten van eigen indruk, eigen geest,
			 eigen genie? Je weet niet eens wat 'n genie is.
		  
		  - Dat is waar, waagde ik te zeggen.
		  - Zie je wel? Ziehier... 
		  
		  Twee slagen met 'n jaargang of zeven van zeker tydschrift.
		  
		  ...ziehier hollandsche experts die ronduit erkennen dat jelui niets
			 kunt voortbrengen zonder vreemd model, zonder handleiding, zonder wegwyzer,
			 zonder namaak van inspiratie... 
		  
		  Hier volgde 'n lange roffel met 'n ander tydschrift. Als 't in hout
			 was gebonden geweest, zooals m'n Plutarchus van zoo-even... kyk, ik begon
			 intezien dat ik onze Käthchen niet goed behandeld had.
		  
		  - Niets zonder vreemd model! Niets zonder 'n Irokees of 'n
			 Kamschadaal of 'n Franschman, of... 'n ander - als-i maar 
{==335==} {>>pagina-aanduiding<<}
 terdeeg
			 buitenlandsch is - die voorgaat!
		  
		  Akkompagnement! By elken uitroep ontving ik 'n slag.
		  
		  - En daarop roemen zy! Dat naäpen maken ze tot leerstelling,
			 tot kriterium van verdienste!
		  - Ziehier stukken van 'n twintigtal Nederlandsche
			 letterkundigen die eenparig getuigen dat 'n Hollander geen eigen brein hebben
			 mag... 
		  - Geen eigen geest! Geen eigen vernuft! Geen eigen gevoel! Geen
			 eigen verbeelding! Geen eigen moed! Geen eigen dichterlykheid! Geen eigen
			 genie!
		  - Alles moet geleend, geschooid, gesnoept, gekrabbediefd, gestolen
			 zyn.
		  - Ze vragen eerbiedig om verlof, fransche en duitsche beroemdhedens
			 van den dertienden rang te mogen navolgen... 
		  - En engelsche van den veertienden!
		  - Dat is 't hoogste doel van hun kunst!
		  - Als 't lukt, blazen zy zich op!
		  - En wie zich over die schandelyke armoed schaamt, wie daartegen
			 protesteert, wordt... 
		  
		  Doodgeslagen! Dit ondervond ik. 't Hielp me weinig dat de
			 hollandsche tydschriften waarin de modelvolgleer gepredikt wordt, niet in hout
			 gebonden waren. Wat hun aan stevigheid ontbrak, werd aangevuld door de menigte
			 en herhaling. Ik werd bedolven onder 'n bombardement dat òf met niets
			 kan vergeleken worden, òf met 'n passage van 
			 Wagner op z'n mooist.
			 De Philadelphia-marsch van dien grooten kunstenaar was er liefelyk by. De
			 lezer zal dus wel gelieven intezien dat ik bezwyken moest. Dit geschiedde dan
			 ook, maar onze Käthchen schynt kunstbeseffelyk begrepen te hebben dat
			 één doode genoeg was. Althans, toen ik viel, stond zy op, ging
			 welgemoed aan haar werk, en zong de welbekende oudgrieksche romance waarin
			 verzekerd wordt dat alle plutarchussen om hun loontje komen. Maar ik, door
			 buitenlandsche hand met hollandsche oorvegen vermoord, ik bleef elf minuten
			 liggen, waaruit mag worden opgemaakt dat de scherpzinnige Disraeli me voor 'n
			 gesneuvelde non uit den Gysbrecht heeft aangezien, en misschien wel voor
			 de abdis. Dit was dan ook de eenige onderscheiding die m'n dood me heeft
			 opgebracht. Toch viel 't me nog mee omdat ik gedurende m'n leven niet aan
			 distinktie verwend was, waaruit men alweer zien kan dat alles z'n goeden kant
			 heeft.
		  Ook moet ik ter eere van de engelsche menschheid zeggen 
{==336==} {>>pagina-aanduiding<<}
 dat m'n onvriendelyke gasten wel eenig blyk gaven van berouw over hun
			 indelikate handelwys, toen ze op m'n schryftafel den door Mr. 
			 Pieter Brugman uitgegeven
			 Scriverius vonden. 't Boek lag open by 't stuk hollandschen volksroem
			 dat den lezer reeds zoo lang deed watertanden, en dat bestemd was 'n helder
			 licht te werpen op den vermoedelyken afloop van Wouter's reis naar Haarlem.
			 Ach, had ik m'n moordenaars maar by-tyds dáárop gewezen!
			 Misschien hadden ze ingezien dat de landaard waartoe ik behoor, wel degelyk z'n
			 ongeborgde verdiensten heeft, of... gehad heeft, of... hebben kan! Doch men
			 bedenke dat iemand die doodgeslagen wordt, zich altyd eenigszins overbluft
			 voelt. En nog iets valt hieruit te leeren. Wie wat goeds over z'n landgenooten
			 te zeggen heeft, moet daarmee niet zoolang dralen als ik gedaan heb. Hy loopt
			 gevaar dat de een of andere verzamelaar van Curiosities hem 't woord uit
			 den mond neemt, en de vruchten plukt van 'n ontdekking die hem op zooveel
			 inspanning te staan kwam.
		  Ziehier wat de wreedaards in Brugman's Beschryving van 't
			 Graefschap Holland op blz. 5, kol. 2 vermeld vonden:
		  De Steden zijn hier zoo naer d'een den anderen gelegen, dat
			 tusschen beyde van veelen nauwelycx drie ofte vier mijlen en zijn, konnende
			 door de ordinaris Veer-Schepen seer lichtelijck bevaren worden, 'twelk een
			 groot ghemack is voor de Passagiers, doch de Vaerten zijn alhier noch onlangs
			 seer vergroot so dat door de menichte van treck-Schuyten, die alhier seer veel
			 in 't gebruyck zijn gekomen, wordende met Paerden getrocken, de voor-verhaelde
			 Veer-Schepen en Treck-schuyten op eenen sekeren vasten tijdt (daar men
			 genoechzaem reeckeninge op kan maecken) afvaren en aankomen, 'twelk voor de
			 vreemde Passagiers, tot een verwondering streckt.
		  - Broeder Churchill, zei Disraeli, als de verbazing my 't spreken
			 niet belette, zou ik u voorstellen, gezamenlyk flauw te vallen.
		  
		  Churchill had er niet tegen, en ze deden het. Bliksemsnel maakte ik
			 van die gelegenheid gebruik om Käthchen's voorbeeld te volgen en m'n werk
			 voorttezetten. Niemand blyer dan de waardin die al tweemaal vruchteloos
			 gevraagd had ‘of 't niet waar was?’ Nu, ze zou 't weldra voor den
			 derden keer vragen, en ditmaal met eenigszins beteren uitslag.
		
		
{==337==} {>>pagina-aanduiding<<}
 
		  Oorsprong der vrymetselary. Hoe men 't moet aanleggen
			 om met sommige menschen kennis te maken. Bydrage tot de ongeloofwaardigheid van
			 'n oud schryver.

		  1282.

		  Ze was terdege boos. De lezer zal wel weten dat invloed, macht,
			 gezag, heerschappy, overwicht en de van al deze faktoren grootendeels
			 afhangende tevredenheid met zichzelf, voortdurend in stygende of dalende
			 beweging zyn. Wie aan de verliezende hand is, voelt zich genoopt naar
			 bondgenooten omtezien, en opent met 'n klein toespraakje de preliminaire
			 onderhandelingen. Hy tracht te weten te komen of er kans bestaat dat anderen in
			 z'n verdriet deelen - of al was 't maar in z'n afkeuring - en hy staat gereed
			 het minste blyk daarvan aantegrypen tot herstel van de ondergane krenking. Het
			 spreekt vanzelf dat de onderliggende party gewoonlyk meer scherpzinnigheid aan
			 deze taktiek ten-koste legt dan de zegepralende tegenstander die weleens op z'n
			 behaalde lauweren in den dut valt, en niet aan versterking van standpunt begint
			 te denken voor de stygende invloed van den vyand hem daartoe aanspoort. In
			 oogenblikken van betrekkelyke gelykheid openbaart zich de wryving in morren,
			 twist, krakeel, vechtpartyen of oorlog, al naarmate de stryd zich tot
			 
{==338==} {>>pagina-aanduiding<<}
 individueele belangen bepaalde, of wyder gebied innam. Daar
			 evenwel zoodanige gelykheid nooit lang aanhoudt, en er alzoo telkens op-nieuw
			 'n onderliggende party gevormd wordt die aan herstel van standpunt behoefte
			 voelt, is dat zoeken naar geestverwantschap 't perpetuum mobile geworden
			 dat de gansche maatschappy in beweging houdt. De machtigste korporatie die ooit
			 bestond, moet begonnen zyn met de vraag: of 't niet waar was? Maar de
			 Geschiedenis zwygt over de tallooze malen dat er op die vraag geen weerklank
			 werd gegeven, of wel 'n antwoord dat verdere onderhandelingen afsneed en alle
			 toenadering onmogelyk maakte. Het is aan 'n zeer byzonder toeval te danken, dat
			 ik kan meedeelen hoe de eerste poging van de waardin was beantwoord geworden.
			 Ziehier wat de schipper had gezegd, toen ze terstond na 't instappen van de
			 roef 'n gesprek trachtte aanteknoopen:
		  
		  - Zeg 'ns, mensch, als ik jou was, zou ik me nou ereissies heel
			 bedaard houwen. Ik ben hier baas aan-boord, versta je dat?
		  
		  Zeker verstond ze 't wel, maar ze zal evenmin als ik begrepen hebben
			 hoe dat baasschap hier te-pas kwam? En wat de bedaardheid aangaat, waaraan de
			 schipper betuigde zich te willen overgeven zoodra hy háár was...
			 och, ik zeg dat die schipper onmogelyk weten kon wat-i in dat vreemd geval doen
			 zou.
		  
		  - Wel nou keman, nog bedaard ook, en dat na zoo 'n
			 veraffrentasie!
		  
		  Meer had ze niet gezegd, en daarmee was 't voor datmaal uit geweest.
			 Laat ons de geestkracht en de gevatheid bewonderen, waarmee ze dat komfoor
			 te-baat nam om den aanval te hervatten. Doch we weten reeds dat ook die poging
			 schipbreuk had geleden op de onafhankelykheid van karakter die de deugdzame
			 schipper wist te putten uit z'n tonteldoos. Het speet ons voor de waardin, maar
			 we zyn niet ondankbaar voor de leering hoe goed het is, by zekere gelegenheden
			 eigen vuur by de hand te hebben. Het wyf zat nu heel menschenkennig te loeren
			 op 'n derde gelegenheid. Dat er in elk kuras gapingen zyn, wist ze wel... lieve
			 god, pater Jansen en Wouter waren in 't geheel niet geharnast! Ja, had ze maar
			 met die twee alleen te doen gehad. Maar de schipper was drukkend pedant en
			 groots. Hy blufte op z'n gezag aan boord, op z'n deugd, op z'n zes gehuwde
		  	kin-
{==339==} {>>pagina-aanduiding<<}
deren: 
		  
		  - Allemaal best af, m'nheer pastoor, best! Twee by 't waagdragen...
			 'n mooi vak, m'nheer pastoor!
		  
		  Jansen liet z'n kin op de gevouwen handen, en deze op den knop van
			 z'n rotting rusten, maar antwoordde niet. Z'n gelaat teekende droefheid, en de
			 waardin bespiedde z'n stemming. 't Was, meende zy, al iets dat-i door
			 z'n zwygen weinig blyk gaf van den lust om in vriendschappelyke verstandhouding
			 tot den schipper te komen.
		  
		  - En de derde is op 'n armenschool... als onderwyzer, weet u.
			 Dàt is er een! Als-i 'n woord ziet, vraagt-i dadelyk: waarvan ontleent
			 zich dat? En hy wéét 't! Nou, ik heb ze best opgebracht, dat moet
			 ik zeggen. 't Oog op God, zoo zei ik maar altyd, en dan... 
		  
		  Een blik op de roef.
		  
		  ...eerlyk door de wereld! Wat zegt U, m'nheer pastoor?
		  
		  Helaas, Jansen zei weer niets, en de fondsen van de waardin rezen 'n
			 beetje. 't Leek wel of nu de beurt aan den schipper was gekomen om behoefte te
			 voelen aan wat weerklank. De man verwonderde zich dat-i met z'n ‘God voor
			 oogen!’ niet beter slaagde, vooral omdat-i met 'n geestelyke te doen had,
			 die beroepshalve wel verplicht was zulke praatjes heel mooi te vinden. Maar
			 hierin vergiste zich onze schipper. Over 't algemeen vinden die heeren 't niet
			 aangenaam dat de terminologie van 't vak door leeken ontwyd wordt. Ze houden
			 meer van zondaren dan van dilettanten in zaligmakery, omdat 'n klant boven 'n
			 konkurrent gaat. Deze algemeene waarheid was nu wel niet op den goeden Jansen
			 toepasselyk, maar de teleurstelling van den schipper werd er niet geringer om.
			 Sedert dertig jaren verkondigde hy z'n fameuze hoofdgrondstelling tweemaal
			 daags - op den zeldzamen keer na, dat-i geen enkelen passagier in de roef had -
			 en nog nooit was z'n hoogstmerkwaardig maxime aangehoord zonder hem 'n zalvend:
			 ‘ja, ja, schipper, daar heb je wel gelyk in!’ optebrengen. Dit
			 behoorde tot de emolumenten van z'n verheven beroep, en die pastoor zat maar
			 zwygend op z'n neus te staren! Zelfs voor het ditmaal zoo byzonder
			 toepasselyke: ‘eerlyk door de wereld!’ had die vervelende passagier
			 geen goedkeurend woordjen over, geen knikje! Er moesten andere loop-
		  	
{==340==} {>>pagina-aanduiding<<}
graven geopend worden:
		  
		  - Ja, God voor oogen, zeg ik maar. Nou, onze Chris - want Chris
			 heet-i naar z'n grootmoeder, omdat die ook Chris heette - 't is 'n eerst
			 platje. 't Was eigenlyk m'n vrouws moeder... ook 'n brave vrouw, dat kan ik je
			 gerust zeggen, m'nheer pastoor! 't Mensch is dood, maar anders... Jan, vier 'n
			 scheutje tot die modderpraam voorby is.
		  
		  Jan de knecht vierde drie vaam van de jaaglyn. Heel noodig was 't
			 juist niet, maar de schipper vond de gelegenheid gunstig iets van z'n
			 zeemanschap te laten zien.
		  
		  - Ja, m'nheer pastoor, zoo ben ik! Ik heb graag wat speling in de
			 lyn als er drukte-n-in de vaart is. Een mensch moet op z'n zaken passen, en...
			 God voor oogen! Dan kom je 'r wel. Haal nu maar weer in, Jan. Zóó
			 heb ik ze opgebracht, alle zes, m'nheer pastoor. En onze Chris zei - want hy is
			 'n platje - ‘wel, vader, waarom noemen je de menschen:
			 haarlemmer-schipper?’ Nou, ik begreep terstond dat er wat achter stak,
			 maar waar 't 'm zat kon ik niet raden, want geleerd ben ik, om 't zoo 'reis
			 ronduit te zeggen, niet. Maar ik versta m'n werk als de beste... 
		  
		  Waarschynlyk om Jansen hiervan te overtuigen, gelastte hy nu z'n
			 knecht het dek van de schuit dat met teer en gestampte schulpen besmeerd was,
			 met water te bevochtigen.
		  
		  - 'n Paar pussies maar, want ziet u, m'nheer pastoor, anders kleeft
			 het zoo, als er den heelen dag de zon op staat. Nou, en m'n eene dochter -
			 Jansje heet ze, omdat ze eigenlyk naar my genoemd is, want... myn naam is Jan -
			 nu die is getrouwd met 'n boekbinder. Die heeft ook al haar vierde... allemaal
			 meisjes. En de tweede is in de blye verwachting, want haar man is op 'n kantoor
			 in de accynsen. Daar worden alle varkens gewogen... van de stad, weet u?
		  - Maar, m'nheer, waagde Wouter te vragen, waarom mag men u geen
			 haarlemmer-schipper noemen?
		  - Ja, niet waar, dàt is 'n vraag! Nou, hy is 'n guit, dat zal
			 je hooren. En alles maar zoo droog-weg. Hy zei... maar zeg eens, ben je meer te
			 Haarlem geweest?
		  
		  Of Wouter er geweest was!
		  
		  - Want anders kan je 't niet zoo dadelyk begrypen. Maar ik wou
			 m'nheer pastoor vertellen van m'n derde dochter. Die 
{==341==} {>>pagina-aanduiding<<}
 woont in de
			 Langstraat, en haar man heeft 'n winkel, en daarin verkoopen ze zoowat van
			 alles. 't Is om 't nu zoo eens uittedrukken: 'n komeny, maar aanspreker is-i
			 ook, en hy bedient 'n begrafenisfonds, en dat geeft nogal. Toen verleden haar
			 jongste gestorven is, hebben ze-n-uit hun eigen bus twintig gulden gehad. En nu
			 is de middelste ook ziek, 'n meisje, m'nheer pastoor, met kromme beentjes en
			 nogal pieperig. Ja, 't gaat 'rlui best. Ze wil altyd dat ik m'n rust zal nemen
			 omdat ik op jaren kom, want Pietje heet ze, omdat ze genoemd is naar m'n vader,
			 en die heette Piet. En ze wil dat ik zal uitscheien met werken omdat ik zoo erg
			 op jaren kom, m'nheer pastoor, en al zooveel beleefd heb. Maar ik zeg maar
			 altyd: nè, zoolang God me kracht geeft... 
		  
		  Zóólang zoud-i zeven uren daags in dien stuurstoel
			 zitten, en nog meer beleven, en haarlemmer-schipper blyven, of wat-i dan
			 volgens z'n guitige zoon wezen mocht.
		  
		  - Een mensch moet op z'n post blyven naar Gods bestel, m'nheer
			 pastoor. Dàt heb ik altyd m'n kinderen voorgehouden, en daarom gaat het
			 hun best.
		  - Maar, m'nheer, waarom mag men u geen haarlemmer-schipper
			 noemen?
		  - Precies, zoo kom je-n-op 't ware punt van de zaak. Wel, jongeheer,
			 hy zei - maar 't is 'n guit, dat zal je zien - ‘vader, zeid-i, zoodra je
			 Halfweg gepasseerd bent, word je Amsterdammer-schipper.’ 't Is
			 waar ook, zei ik, en ik had er nooit aan gedacht. Zoo zieje wel dat zoo'n
			 jongen me de baas is. Maar... God voor oogen, dat 's best van allemaal. Wel ja,
			 straks voorby Halfweg - als je-n-in die streken bekend bent, zal je 't
			 zelf zien - dan kom ik, om zoo te zeggen, van Amsterdam, en hier gaan we nog
			 altyd maar naar Haarlem. Hoe vind je die? En hy is pas zeventien!
		  
		  Wouter glimlachte even uit goedhartigheid, maar verder kon-i 't niet
			 brengen. Dat de maçonnieke poging van den schipper om met pater
			 Jansen in gesprek te komen niet gelukken kon, spreekt vanzelf. Dit zou 't geval
			 gebleven zyn al ware de meegedeelde geestigheid eenigszins geestiger geweest,
			 want de goede man repeteerde z'n theologischen kursus. Hy overpeinsde of er
			 iets goeds kon gedaan worden, en wat? Geestelyke hovaardy was hem vreemd, maar
			 toch voelde hy als fatsoenlyk man 'n instinktmatigen afkeer van 't wyf dat hy
			 wel zou moeten aanspreken als-i besloot zich het lot van die twee meisjes
		  	aantetrekken. Dit nu hield hy in z'n on-
{==342==} {>>pagina-aanduiding<<}
noozelheid voor plicht,
			 en... zy wist het! Ze wist dat er slechts 'n gepaste aanleiding noodig was om
			 hem aan 't spreken te krygen. Zonder uitbundige instemming hebben we hem hooren
			 beweren dat er op 'n Simmenarie zooveel menschenkennis viel optedoen,
			 maar wel durven we deze eigenschap toekennen aan de vele simmenarien die onze
			 waardin in haar jeugd bezocht, en na voleindigde studien op ryper leeftyd
			 bestuurd had. Met grapjes of 'n geestigheid was die ernstige pastoor niet te
			 genaken, dit voelde ze wel. Met opgedrongen vriendelykheid evenmin. De weg naar
			 z'n gemoed... ze wàs er!
		  
		  - Dàt kan ik niet aanzien, riep ze, 't schreit werachtich tot
			 God! Schipper, leg 'reis an, en neem die stumperts in je schuit. Ik ben
			 goed voor de vracht.
		  - Ik mag 't niet afslaan, zei de schipper, die Jansen aankeek
			 alsof-i zich verontschuldigde. Zaken zyn zaken, dat zal m'nheer pastoor ook wel
			 weten.
		  
		  Hy riep den jager toe, halt te houden. De lyn plaste in 't water, en
			 de schuit werd naar wal gestuurd. De waardin die uit de roef in den stuurstoel
			 gestapt was, riep en wenkte de tobbende orgelfamilie die na eenige opheldering
			 over de onverwachte vriendelykheid in de schuit werd opgenomen.
		  
		  - Zit jelui daar nou maar ereis heel op je gemak, lieve menschen, en
			 rust wat uit. Ik ben goed voor de vracht... 
		  
		  En Jansen aanziende:
		  
		  ...wel ja, niet waar, men moet z'n evenmensch 'n beetje helpen in de
			 wereld?
		  
		  Ziedaar nu haar derde: ‘niet waar?’ en 't beste! Jansen
			 antwoordde wel niet terstond, maar zag haar vriendelyk aan, en toen ze daarop
			 blyk gaf naast hem te willen plaatsnemen, overschreed de ruimte die hy maakte,
			 de grens niet die de welwillendheid in zulke gevallen aanwyst. De waardin gunde
			 zich de genoegdoening, den schipper 'n zegepralenden blik toetewerpen. Maar we
			 mogen aannemen dat-i met het oog op God dien slag overleefd heeft, daar we
			 van-goeder-hand weten dat-i eerst jaren daarna overleden is, waarschynlyk in 'n
			 oogenblik dat-i 'n verkeerden kant uitzag. Wie dit vermoeden te liefdeloos
			 vindt, mag veronderstellen dat de man, ook zonder de minste fout in de richting
			 van z'n oogen, ten-laatste bezweken is aan deze of gene ziekte die Gods macht
			 te-boven ging. Aan ouderdom, by-voorbeeld. Want dat 
{==343==} {>>pagina-aanduiding<<}
 gebeurt
			 soms.
		  Hoe dit zy, by de gelegenheid die we hier behandelen, hield de man
			 zich kras. Hy verdampte zoo goed mogelyk z'n ergernis over den triumf van de
			 waardin. Deze was er werkelyk in geslaagd met den geestelyke in gesprek te
			 komen, en Wouter luisterde aandachtig toe. Nu 't ys eenmaal gebroken was, bleek
			 het wyf raad te weten voor 't wegruimen van de schotsen.
		  
		  - Best, wees jelui maar vroolyk in de schuit! riep ze, toen de tonen
			 van het draaiorgel zich deden hooren. Ja, m'nheer pastoor, ik hou van
			 vroolykheid, en de man kan nu zitten by z'n werk! 't Was niet aantezien, niet
			 waar?
		  - Ja, juffrouw, zoo'n orgel is 'n heele vracht.
		  - En die arme vrouw met al haar wurmen van kinderen!
		  
		  De lezer gelieve te bedenken dat noch de Maddam noch pater
			 Jansen 't belangryk werk hadden gelezen dat ik aanbeval in de noot op 
			 202.
			  * Zy beiden verkeerden
			 alzoo - met sommige anderen misschien - nog altyd in de oud-testamentische
			 dwaling dat de goddelyke zegen zich zeer in 't byzonder laat afmeten naar 't
			 getal kinderen waarmee 'n menschenpaar zich veroorlooft wereld en maatschappy
			 te bezwaren. Dat er in ongepaste vruchtbaarheid iets schandelyks liggen kon,
			 iets misdadigs, kwam niet in de onnoozele zielen op. Volgens sommigen
			 bestaan er ook thans nog vroomschynende achterblyvers die in zulke ‘arme
			 wurmen’ aansporing tot medelyden meenen te ontdekken met de onverlaten
			 die deze schepseltjes ten-leven doemden, en we mogen dus niet te laag op pater
			 Jansen neerzien, als-i blyk geeft het argument van de waardin klemmend te
			 vinden. Want dit deed-i.
		  
		  - Ja, zeker, juffrouw, 't is wel om meely mee te hebben. Maar...
			 
		  
		  Wat-i ‘maren’ wou, wist hyzelf niet recht. Geheel
			 onwillekeurig voelde hy aandrang tot iets als protest tegen háár
			 bevoegdheid om 'n aandoening te openbaren die goed was, of by hem voor goed
			 doorging. De slimme feeks, op den weg gebracht misschien door 'n eigenaardige
			 uitdrukking op z'n gelaat, begreep iets van de vyandige strekking die zich zoo
			 schroomvallig openbaarde, en nam haar maatregelen:
		  
		  - Och, m'nheer pastoor, ik kan m'n evenmensch niet zien 
{==344==} {>>pagina-aanduiding<<}
 lyen. Als ik niet zoo vol behuist was... kyk, ik nam zoowaar graag
			 een van die stumperts by me, al was 't de kleine jongen die op 't orgel
			 zat.
		  - Hé, riepen Jansen en Wouter tegelyk.
		  - Ja, m'nheer, ja, jongeheer, zoo ben ik, werachtich as Chot!
		  - Maar, juffrouw... 
		  - Och, m'nheer pastoor, menig mensch is niet zooals-i 'r uitziet. Ik
			 heb altyd m'n evenmensch geholpen, dat heb ik. Daar heb je nu die twee meissies
			 daar vóór in 't ruim! Wat is 't geval? De een heeft geen moeder,
			 geen vader, geen levendige ziel... nooit gehad, m'nheer pastoor! Wat doet ze?
			 Ze loopt voor oud vuil op de straat rond. Ze had, om zoo te zeggen, geen hemd
			 aan 't lyf. Wat heb ik gedaan? Ik heb 'r kleeren gekocht, voor dertig gulden
			 kleeren, m'nheer pastoor! En die andere? Nou, die heeft 'n moeder... godbetert!
			 Liever géén, zeg ik. Ze stuurt 'r kind de straat op om jongens
			 nateloopen, jongens en heeren! Nou, 't zyn er heeren na! En van dat schandloon
			 wil de moeder 't hare hebben! Ik vraag u, m'nheer pastoor, wat komt er te-recht
			 van 'n meid die op straat loopt?
		  
		  De arme Jansen was verbluft, en niet genoeg ingewyd in de geheimen
			 van 't vak, om zoo terstond te weten wat er te antwoorden viel. De vrouw ging
			 voort:
		  
		  - Toen heeft ze my 'n brief geschreven... of ze 'm zelf geschreven
			 heeft, laat ik daar, maar ze vraagt of ik niet in Haarlem 'n nette fatsoenlyke
			 dienst voor haar weet by stille menschen, en... en... en... om 'n beetje
			 voorschot, zooals 't by zulke gelegenheden gaat. En wat doe-n-ik? Ik zend haar
			 tien dukatons. Tien dukatons, m'nheer pastoor! En nu ik kom om haar
			 aftehalen - wel ja, van m'n verlies kan ik niet leven! - wat gebeurt er? De
			 menschen schelden me-n-uit!
		  
		  Hier begon de edele vrouw zeer toepasselyk te schreien. Wouter bleef
			 haar bewegingloos en met open mond aanstaren. Jansen was geheel in de war. Uit
			 het ruim der schuit klonken 'n paar wegstervende maten van de fransche
			 complainte. De schipper richtte z'n oog... altyd op God, natuurlyk, maar
			 nu ook zeer in 't byzonder dan eens op de wolken, dan weer op den nagel van z'n
			 linkerduim, 'tgeen scheen te moeten beteekenen dat het verhandelde hem niet
			 aanging.
		  
		  Met allerlei praatjes bracht de waardin 't zoover dat Jan-
		  	
{==345==} {>>pagina-aanduiding<<}
sen haar uitnoodigde de reis naar Haarlem niet met de beide meisjes
			 voorttezetten. ‘Hy zou haar wel eens willen spreken’ zeide hy, en
			 ze had er niets tegen. Hieruit vloeide voort dat Jansen, Wouter, de waardin en
			 haar beide beschermelingen zich by 't ‘overloopen’ te
			 Halfweg 't genoegen ontzegden den haarlemmer-schipper te zien overgaan
			 in 'n amsterdammer. Zy wenschten hem goede reis, en namen gezamenlyk plaats aan
			 'n herbergtafeltje voor 't gastvrye Huis Ter-Hart, waar Wouter alweer
			 niet van z'n preek over zuinigheid verloste. Arme Styntje!
		  
		  En... die 
			 Brughman! De lezer zal nu toch eindelyk
			 wel inzien dat we niet alles moeten gelooven wat er door oude schryvers gezegd
			 is, want de waardin kwam 'n volle schuitbeurt later thuis dan ze gedacht had.
			 Voor haar vertrek van 't Huis Ter-Hart had ze Jansen, Wouter en de beide
			 berouwhebbende Kaatjes te-voet het pad der deugd zien inslaan, dat was - in dit
			 byzonder geval, en zonder de minste konsekwentie voor den vervolge - de
			 vervelende straatweg naar Amsterdam... 
		  
		  Om-'shemelswil, we willen toch hopen dat Jansen niet van plan is die
			 twee schepsels by Styntje te introduceeren?
		
		
{==346==} {>>pagina-aanduiding<<}
 
		  Errata.

		  
		  Blz. 12 midden	staat:	onderteekent	lees:	onderteekende
Blz. 16 reg. 7	staat:	levenswaard	lees:	lezenswaard
Blz. 63 reg. 5
				  v.o.	staat:	en	lees:	of
Blz. 77 reg. 6	staat:	waarin	lees:	volgens 't welk
Blz. 97 reg. 1
				  v.o.	staat:	eens	lees:	een
Blz. 190 reg. 5	staat:	twintigtal	lees:	dertigtal
Blz. 192 reg. 2
				  v.o.	staat:	Holland	lees:	Nederland
Blz. 202 reg. 1
				  v.o.	staat:	382	lees:	482
Blz. 204 reg. 3 v.o.	staat:	postbeambten	lees:	staatsbeambten
Blz. 223 midden	staat:	nuttigheid	lees:	nattigheid
Blz. 277 reg. 14
				  v.o.	staat:	getuigen	lees:	getuige
Blz. 321 midden	staat:	dillettanten	lees:	dilettanten
Blz. 327 reg. 9	staat:	waar	lees:	maar.
Blz. 330 midden	staat:	Letterkunde	lees:	Letterkunde
Blz. 333 reg. 6
				  v.o.	staat:	taaregel	lees:	taalregel
 
		 
	 
  
* Misschien is dit woord niet goed gespeld, noch
				zelfs op den klank af, juist geschreven. Het is langer dan veertig jaren
				geleden, dat ik ‘Pienders’ gezien heb, of hoorde noemen. Ik
				bedoel zekere gedroogde boontjes in brosse grysachtige peulen, waarvan elk
				slechts twee van die pitten bevat, die door 'n nauw-toeloopend middelvak
				gescheiden zyn. De smaak is olieachtig. Waarschynlyk is dit in verschen
				toestand het geval niet. Wie er van houdt zooals ze soms in Europa worden
				rondgevent, lust alles.
Wat de kokosnoten aangaat, daarover valt iets te
				zeggen, dat ik voor later bewaar. De hardnekkige onwetendheid waarmee
				natuurbeschryvers den armen klapper een... legendaire rol laten spelen,
				is komiek. Dat theologen en bespiegelaars elkaar naschryven, is begrypelyk.
				Maar natuurvorschers, studenten in de wetten van het zyn, moesten
				konscientieuzer wezen. Nu ja, die anderen ook.

* Geschichte des Rabbi Jeschuah ben
			 Hanootzri.

* Noot van 1878. Onlangs legde een -
				liberaal! - ministerie den Koning de hoop in den mond dat we dit jaar
				‘met Gods hulp’ zouden geregeerd worden. Zie daarover 'n opmerking
				in m'n Specialiteiten, 2e druk, blz. 160.

* Toch is het ‘Leven van
				c. en d.j. van lennep’ 'n merkwaardig
				boek, en wel van de soort waaraan in ons land zoo groot gebrek is. Zou de heer 
				J. Hartog, auteur der
				‘Spectatoriale Geschriften van 1741-1800’ een
				zoo te-recht door het Prov. Utr. Gen. v. K. en W. met goud bekroond
				stuk, ons niet willen vergasten op de uitgave van den ryken schat van
				aanteekeningen die hy moet in voorraad hebben? By 't lezen der ‘Spect.
				Geschr.’ betreurt men telkens dat de arbeidzame en scherpzinnige
				navorscher aan 't program van de prysvraag gebonden was. 't Werk smaakt naar
				méér.

* Een der oorzaken van de ophemelary der
				letterkundige produkten van die dagen, meen ik in 
				657 te hebben aangewezen. Ook in
				dezen bundel (1269) komt een-en-ander voor,
				dat ter toelichting dienen kan. Tot m'n genoegen bemerkte ik onlangs, in m'n
				oordeel over zekere stukken uit vroeger tyd niet zoo alleen te staan als ik wel
				eens gevreesd had. Men leze in het tydschrift Nederland (1877,
				Nis 8 en 9) de kritiek waaraan Prof. 
				Jorissen den Gysbrecht van 
				Vondel onderwerpt. Vivat sequens!
				Is de heer Jorissen al gesteenigd?

* Noot van 1879. Tallooze keeren wendde ik
				my tot zoogenaamd-deskundigen om eenige inlichting over de oorzaken van de
				sedert eenige jaren in geheel Europa heerschende malaise op financieel
				en industrieel gebied, doch 't mocht me tot-nog-toe niet gelukken 'n
				bevredigend antwoord te ontvangen. Er bleek me telkens dat de heeren van 't
				‘vak’ òf zich vergenoegden met het verwarren van de
				begrippen oorzaak en naastliggende aanleiding, òf dat ze
				over 't gansche verschynsel niet eens hadden nagedacht. In redevoeringen van
				‘geachte leden’ moet men geen licht zoeken. Volgens die heeren ligt
				de schuld van zulke dingen eens-voor-al aan die vervloekte ‘andere
				party.’

* Zie hierover de ter-zake betrekkelyke
				opmerkingen in m'n Duizend-en-eenige Hoofdstukken over
				  Specialiteiten.

* Het afschaffen van de kermis is 'nonzedelyke
				domheid.

* Noot van 1879. Dat wil zeggen: van
				de thorbeckery die tot vryzinnigheid in verhouding staat als
				protestantismus tot ontwikkeling. Dat het Volk gedurende dien tyd is
				vooruitgegaan, mag niet ontkend worden, maar dit hebben we waarachtig niet aan
				onze ‘liberale’ ministerien te danken! Evenmin aan de volgens
				thorbecksche methode uitgekipte ‘Vertegenwoordigers’ van de Natie.
				Op zeer weinig uitzonderingen na, wedyveren die heeren met ministers van
				allerlei kleur, om zoo ver mogelyk by den tydgeest achter te blyven. Verreweg
				de meeste Kamerleden zyn dan ook slechts in hun ‘distrikt’
				personen van eenig gewicht. Het Volk kent ze niet, en de
				Geschiedenis zàl ze niet kennen. Hoe 't soms met die verkiezingen
				toegaat, kan men o.a. te weten komen uit de brochure van den heer 
				Van Vloten: Kiezersindrukken, te boek
				gesteld tot waarschuwing, enz. Haarlem, by de Graaf.

* Het hier bedoeld stuk van Profr. 
				Doedes is door my aangeroerd op blz. 308
				van bundel III, uitg. 1876.

* Noot van 1879. Voorbeelden van
				godsdolheid zooals in dat nummer 
				208 wordt behandeld, komen
				zóó dikwyls voor dat het wyzen daarop vervelend wordt. En niet
				altyd is de - ongeloovige? - policie by-tyds daar om de arme Izaakken te
				beschermen tegen de oprechte godsvrucht hunner papaas. Een variant op al deze
				geschiedenissen leverde onlangs 'n stalknecht van prins Schwartzemberg te
				Weenen. Z'n oog ‘ergerde’ hem naar 't schynt, en... hy stak het
				uit! Ook het tweede zou er aan moeten gelooven, doch 't bleef gespaard omdat 'n
				paar ongodsdienstige kameraden den vromen man vasthielden. Die booswichten
				zullen 't hiernamaals hard te verantwoorden hebben!

* Over 'n paar nummers hoop ik op de hier met 'n
				zyslagje vereerde citeerziekte nogeens terugtekomen. Nogeens, want ik
				sprak daarover reeds op blz. 397 van bundel V (tweede druk, blz. 336)
				voorts (volgens nieuwe nummering) in 
				722, 
				943, 
				960, 
				964, in een der noten op 
				382, en op meer plaatsen. De kwaal is
				ergerlyk.

* Waarschynlyk heeft de godzalige Arner hier 't
				oog op de nummers 
				906, 
				907, 
				908, 
				909, die ik weleens door dezen of genen
				Seminar-Director wou weerlegd zien.

* In de ministerieele beschikking die op de vraag
				van den onderwyzer genomen werd, maakte men zich als naar gewoonte schuldig aan
				de onnauwkeurigheid die - vooral by de invoering van 't burgerlyk huwelyk
				- het wanbegrip van de meeste leeken omtrent dat onderwerp in de hand werkt.
				Dezelfde minister die de nieuwe wet had doorgedreven en ingevoerd, waarby 't
				sluiten van huwelyken met uitsluiting van de geestelykheid wordt
				opgedragen aan 't burgerlyk bestuur, sprak in dat stuk van: ‘trouwen in
				de Kerk.’ Deze zonderlinge blunder begaat men trouwens overal. Het
				inzegenen moest dunkt me, ieder vrystaan, zelfs 'n geestelyke. Waarom
				niet?
(1879) Onlangs hebben alle staatsbeambten, tot politie-agenten
				inkluis, die slechts volgens de Wet gehuwd waren, officieelen last
				bekomen zich, op-straffe van ontslag, in de kerk te laten
				‘trouwen.’

* Toch houd ik 't voederen van vrye vogels in den
				sneeuwtyd voor 'n fout. By eenig nadenken zal men dit inzien. Van groot belang
				evenwel zou de zaak niet wezen, indien men niet de opmerkingen waartoe ze
				aanleiding geeft, kon toepassen op 't pauperismus. De waarlyk menschlievende
				behoort zich de schynbare wreedheid eigen te maken waarvan de Natuur het
				voorbeeld geeft, en die in den grond op rechtvaardigheid neerkomt.
				Werkelyk wreed is 't ziekelyk sentimenteel geknutsel dat onder
				voorwendsel van Armen te voeden, de Armoede in 't leven houdt.
				Als 't 'swinters niet sneeuwde, zouden we weldra genoodzaakt zyn, des
				zomers op de musschenjacht te gaan. (Vgl. 
				1260)

* In-verband met het begin van den regel, meen
				  ik deze my onbekende uitdrukking voor 'n kinderspel in de open lucht te moeten
				  houden, iets als stuivertje-wisselen misschien.

* De ‘Letterkundige’ produkten waarop
				hier gedoeld wordt, zyn geleverd door den Theologiae Doctor en gewezen
				letterprofessor 
				Van Vloten.

* 't Was 'n muilezel, en misschien - doch
				volkomen zeker is 't niet - maar 'n muilezelin. Horatius zegt dat er wel 'n uur
				werd zoek gemaakt met geld-ophalen en 't voorspannen van de mula:
				
				  Dum aes exigitur, dum mula ligatur,  
				  Tota abit hora. 
				
Die heele passage is alleraardigst, en... hollandsch.
				Zelfs kikkerts en muggen - 't was 'n nachtschuit - ontbreken niet aan de
				stoffeering.

* Ook van 
				De Decker en 
				Vondel kreeg Brughman lofverzen op z'n uitgaaf van Scriverius. Heel
				mooi zyn ze beiden niet, maar dat van den laatsten vooral is geen haar beter
				dan Westerbaen's gerymel. Ik neem 't den armen Vondel niet kwalyk dat niet
				alles wat-i leverde op 'n meesterstuk geleek, maar beklaag de behoeftige
				zielen die uit zulke prullen geestdrift en poëzie moeten scheppen. Dit
				blyft echter evenzeer 't geval, wanneer de aangeprezen modellen
				inderdaad verdienstelyk zyn. 't Is juist aan die vermeende behoefte aan
				modellen dat we 't heerleger mislukte kunstenaars en schryvers te wyten hebben.
				De eisch der kunst is oorspronkelykheid.

† Dezelfde opmerking geldt ten-aanzien van
				de op blz. 125 van dezen bundel aangehaalde zinsneden van Abraham Bogaert over de Werken van Fockenbroch, en die werken-zelf. (Uitgaaf 1723)
				Ook in den door Brandt uitgegeven 
				Hooft (1668, 1677) en in zeer
				veel werken van dien tyd, zal men de bespottelyke samenkoppeling van de letters
				i en j te-vergeefs zoeken.

* Horatius was geboren den 8 December van 't jaar
				65 V.C. en er blykt uit het vervolg van dit stuk, dat-i nog redelyk jong was,
				toen-i 't beschreven plezierreisje met de trekschuit maakte.

* Deze opmerking geldt ook, en in zeer hooge
				maat, 
				Paul de Cock. Jammer dat-i schryver van
				métier was, en daardoor zich verleiden liet, misbruik te maken
				van zekere tinten die bleken in den smaak te vallen van 't fransch - of
				juister: van 't europeesch - publiek. In Frankryk-zelf was hy slechts in
				de lagere kringen populair. Hy werd niet eens goed genoeg geacht voor de
				Académie, waar later toch plaats bleek te zyn voor schryvertjes
				als 
				Dumas fils, die in z'n prulwerk
				niet ‘haute morale’ schermt. Le Cocu
				en Un bon Enfant van De Cock zyn inderdaad van
				zedelyke strekking, en ook in z'n Soeur Anne is veel
				liefs.

* Ik heb de
				‘Vogels’ waarin, onder zooveel ander schoons,
				't lieve stukje van Theokritus voorkomt, niet by de hand. M'n aanhaling van
				Vosmaer's woorden is dus niet letterlyk, maar den zin geef ik getrouw
				weer.

* Uit de dagbladen verneem ik dat men - geperst
				zeker door de dagelyks toenemende behoefte aan middelmatigheid en
				banalen norm - bezig is te Amsterdam 'n nieuw
				prokrustes-bedje van de hier bedoelde soort opteslaan. Men moet erkennen
				dat onze burgervaders bescheiden zyn in de vorderingen die zy aan de toekomst
				stellen, en zeer vertrouwend omtrent de eischen die deze toekomst onzen
				kinderen zal voorleggen. Meent men altyd met middelmatigheid te kunnen
				volstaan? Ik vraag: wat onze akademien sedert eeuwen hebben opgeleverd?
				Jongelieden die, om in de maatschappy iets meer te beteekenen dan hun
				knecht, behoefte hebben aan 'n leiding zooals die welke zulke inrichtingen
				verschaffen kunnen, deden waarachtig beter zich te laten inschryven in 't
				album studiosorum te Harderwyk.
(1879) Met het oog op 't
				in den tekst behandeld onderwerp spreekt het vanzelf dat m'n aanmerkingen niet
				van toepassing zyn op 't onderwys in studievakken, waartoe zeker materieel
				vereischt wordt, als instrumenten, werktuigen, laboratorien, sterretorens,
				ziekenhuizen, en misschien nog meer. M'n geringschatting gaat zeer in 't
				byzonder de diktaat-kollegien aan, 'n onderwys-methode die na de uitvinding der
				boekdrukkunst geen reden van bestaan heeft, en dan ook sedert eeuwen ellendige
				vruchten draagt. En nu sprak ik nog niet van den bedervenden invloed dien 't
				verblyf aan de akademie zoo dikwyls op gezondheid en goeden toon, op verstand
				en hart uitoefent!

* Kent de lezer dit stuk van den geestigen en
				menschkundigen schilder 
				Knaus? Eilieve, ik verzoek hem, zich
				daarvan 'n fotografie aanteschaffen. Ze zal de bitterheid myner woorden
				begrypelyk maken en rechtvaardigen.

* Of gestort worden zou. Ik heb Staring's werken
				niet by de hand, en weet niet recht of z'n hier bedoeld stuk van
				vóór of na 1815 dagteekent. Misschien ook was de bezongen prins
				eigenlyk maar 'n prinses, en dan vervalt m'n toespeling op die wereldberoerende
				prouesse van ‘geraakt worden’ te Quatre-bras, 'n
				verdienste die ik nooit naar den eisch leerde waardeeren.

* Ja, dagelyks, en 't laatst nu, byv. uit de
			 drie bundels ‘Nederlandsche Bellettrie’ van
			 den heer 
			 Busken Huet. M'n oordeel over de daarin
			 vervatte Kritiek is over 't geheel zeer ongunstig, en dit doet me
			 leed. Maar ik moet het zeggen, en wel met eenigen spoed, omdat ik niet
			 gedoogen mag dat de lof dien ik aan ‘Litterarische
			 Fantazien’ toekende, dezen of genen op den verkeerden weg
			 leide. De taak die ik te dezen aanzien te volbrengen heb - want ik zal m'n
			 oordeel staven - is des te verdrietiger omdat sommigen, hùn standpunt
			 voor 't myne nemende, m'n afkeuring zullen toeschryven aan wrevel over de
			 zonderlinge miskenning van Vorstenschool, waaraan de heer B.H. zich
			 schuldig maakt. In-godsnaam! Zwygen mag ik niet, en ik zal m'n plicht
			 doen.

* Dit armzalig buitenkansje werd hem later door
				den Keurvorst ontzegd. Ik kan Spohr's verdiensten niet beoordeelen, maar die
				Keurvorst-zelf moet hem aangezien hebben voor iemand op wien geheel Duitschland
				reden had trotsch te zyn. Toch meende hy méér te beteekenen dan
				die man, hy, over men geheel Duitschland zich schaamde! Men behoeft zich niet
				in hessische toestanden terugtedenken, en de hollandsche lezer heeft niet veel
				grenzen te passeeren, om gelyksoortige voorbeelden van schandelyke
				rangverwarring aantetreffen.

* Dat wil zeggen: in het tuchthuis waar de
				veroordeelden Campêche- of Fernambuk-hout raspten.

* Uit Genesis XXXVIII blykt
				dat de aartsvader Juda volkomen met de usantien van 't vak vertrouwd was, en
				dat het alzoo in zyn tyd reeds sedert lang in de zeden moet gelegen hebben.
				Komiek is 't, hoe de vrome bybeluitlegger 
				Hamelsveld in de t.a.p. meegedeelde
				vuile historie slechts aanleiding vindt tot het opvyzelen van Juda's mooie
				maatschappelyke pozitie, zonder 'n woord van afkeuring te uiten over z'n
				onzindelyk gedrag. (Aan den kant van den publieken weg nogal!) ‘Er
				blykt (uit vs. 24) duidelyk, zegt hy, dat de aartsvaders als
				onafhankelyke Emirs of stamvorsten te werk gingen, en gelyk zy oorlog of
				vrede voerden (?) dus ook het lyfstraffelyke recht oefenden.’
				De strekking van deze opmerking is duidelyk. Ze maakt Jezus, die van
				Messire Juda Jakobsz afstamde, tot 'n baron van dynastieken huize. Z'n
				‘Vader in den Hemel’ moet dit heel aangenaam gevonden hebben, dunkt
				me. Heraldisch gesproken, was voor God de familierelatie met 'n oud erf- leen-
				en gerichtsheerlyk geslacht nog vereerender dan de zwagerschap met koning
				David, die toch zonder de door Hamelsveld in 't licht gestelde byzonderheid
				maar 'n parvenu zou geweest zyn.

* Noot van 1879. Zie de 119e noot op
				Havelaar, uitgaaf 1875. Het démenti, waarop ik daar - en
				zoo vaak reeds! - aandrong, laat zich nog altyd wachten.

* Als voorbeeld diene de prototype van de soort:
				Richardson's afschuwelyke 
				Pamela, of de belooning der deugd. Op dit
				boek en dien prachtmodelschryver zal ik terugkomen. Nog altyd staat die vuile 
				Richardson feitelyk aan 't hoofd van
				zekere school, al weten de discipelen-zelf niet wien ze volgen, omdat
				ieder meent slechts met z'n onmiddelyken vóórman te doen te
				hebben.

* Benoni: kind der smarte. Aldus heeft
				  de dichter van 't straatlied heel handig den armen jongen gedoopt, zeker omdat
				  er in den naam dien hem de legende geeft - in 't
				  hoogduitsch:Schmerzenreich - wat veel medeklinkers voorkwamen. Men
				  gelieve overigens optemerken dat het woord siegfried geheel vermeden
				  is.

* Door z'n loftuitenden levensbeschryver, zekeren
			 Doctor 
			 W.C. Taylor, wordt dat bundeltjen
			 uitgemaakt voor: the work by which the elder Disraeli will always be
			 best known, because it is the work which has made the deepest impression on the
			 mind of the age. Straks zal den lezer blyken hoe goedkoop men in Engeland
			 aan impression on the mind of the age geraken kan. Om in
			 zóó'n land niet beroemd te worden, moet men waarachtig wel 'n
			 gelofte van geestelyke abstinentie hebben afgelegd.

* Zie alweer Dr. Taylor's Levensbeschryving van
				onzen held.

* 1879. Men deelde my de opmerking mede dat
				bedoelde uitdrukking volgens 'n engelschen taalregel korrekt is. Dit zou dan
				slechts het inkorrekte van dien taalregel bewyzen.

* ‘Elementen der sociale
				  Wetenschap’ Rotterdam, by Nygh.

