
   
        
           
               De vondeling, of De school des levens
               Gustav  Nieritz
               logo_bibl_02
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van De vondeling, of De school des levens van Gustav  Nieritz uit ca. 1850-1860.
               
               
                   
                       
                   
               
           
           
           
               
                   
                   2, 3, 6
                   
                   
               
               
                   
                   154
                   
                   
               
           
           
               nier030vond01_01
               DBNL-TEI 1
               
                   2011 dbnl
               
           
           
               
           
           
               
                   
                   exemplaar Stadsbibliotheek Haarlem, signatuur: OK Nie.v
               
               Gustav  Nieritz, De vondeling, of De school des levens. D. Noothoven van Goor, Leiden ca. 1850-1860
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               De vondeling, of De school des levens
               Gustav  Nieritz
               
               
               
                   
                   
                   
               
           
           
           
               
               
           
           
           
           
       
       
           
               De vondeling, of De school des levens
               Gustav  Nieritz
               
               
               
                   
                   
                   
               
           
           
           
               
               
           
           
           
           
       
       
           
               2011-11-09
               
                   Automatisch toegevoegd tbv Onze Kinderboeken
               
               colofon toegevoegd
           
           
               2012-04-20
               
                   IB
               
               colofon toegevoegd
           
       
   
         
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Gustav Nieritz, De vondeling, of De school des levens. D. Noothoven van Goor, Leiden ca. 1850-1860
 
Zie: https://www.dbnl.org/tekst/nier030vond01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

de

VONDELING

of

DE SCHOOL DES LEVENS.

{==IV==} {>>pagina-aanduiding<<}


{== afbeelding 
	
Steendr. v. H.J. Backer


‘Dat is mooi aardewerk!’


Blz. 7.
==} {>>afbeelding<<}
    


{==V==} {>>pagina-aanduiding<<}

DE VONDELING

of

DE SCHOOL DES LEVENS.

door

G. NIERITZ.

Met 4 Platen.
leiden,
D. NOOTHOVEN VAN GOOR.




{==1==} {>>pagina-aanduiding<<}

Eerste Hoofdstuk.


De onwelkome vond.

‘Dat gaat daar in de groote herberg regt lustig toe,’ sprak Hopzak, de eigenaar der kleinere dorpsherberg, tot zijne wederhelft, die zich onledig hield met den almanak te doorbladeren. Hij wierp wrevelig zijne muts op den grond en zichzelven in zijn armstoel. ‘Al de vensters van de bovenkamer zijn schitterend verlicht, en dat gaat daar onophoudelijk: rom didel dom, rom didel dom. De koffijkamer staat vol gelag en wemelt van vreemdelingen, wier rijtuigen voor de deur daar, als het ware, staan om mij te tergen. Waarom kan het bij ons ook zoo niet meer gaan? Wat baat het mij, of ik den houten arm met de bierkruik zoo ver mogelijk uit het huis laat steken, - wat baat het mij, of ik de reizigers vriendelijk groet, - niemand wil bij ons zijn intrek nemen; niemand wil ons in staat stellen om een eerlijk stukje brood te verdienen. Het is dus immers geen wonder, dat ons bier in den kelder verzuurt, en dat ook de laatste reiziger, die toevallig bij ons

{==2==} {>>pagina-aanduiding<<}
verdwaald raakt, daar voor eens en voor altoos zijn bekomst van heeft? Maar ja! zoo gaat het altoos in de wereld: het water wil in de zee wezen.’
‘Hij moet zekerlijk met de menschen goed kunnen omgaan,’ kalde vrouw Hopzak met eene dubbele tong. Hopzak keek nu eerst aandachtig zijne vrouw en vervolgens de borrelflesch aan, die in het hoekbuffet stond.
‘Even als gij met den brandewijn!’ beet hij haar toe. ‘Hebt ge me daar weêr niet bijna de flesch ten halve in uwe keel gegoten, oude heks, die gij zijt? Wacht! ik zal je -’ Met deze woorden greep hij naar den eersten stok den besten, die hem voor de hand kwam; maar een luid geklop aan het gesloten vensterluik belette hem, om zijne aanpraak verder voort te zetten, zoowel als aan zijn ongetwijfeld loffelijk voornemen een begin te maken.
‘Wie klopt daar?’ riep hij.
‘Eene arme vrouw, die om een nachtverblijf smeekt,’ werd er van buiten geantwoord.
‘Eene arme vrouw?’ hernam Hopzak morrende. ‘Zulke gasten, kijk, die zijn er altoos genoeg te krijgen. - Vrouwtje, ga liever naar de herberg hier vlak over de deur; daar zult gij het beter hebben dan bij ons.’

{==3==} {>>pagina-aanduiding<<}

Maar vrouw Hopzak, wie dit tusschenspel zeer te stade kwam, dewijl zij met regt vreesde, dat haar man zoo aanstonds eene andere vertooning op haren rug zou maken, was, regelregt tegen hare gewoonte, in eene bijzonder medelijdende gemoedstemming. ‘Die de armen van de deur zendt, dien zendt Onze Lieve Heer ook geen rijken,’ zeide zij. ‘En al was het maar om de goede daad zelve, wij mogen niemand op de stoep laten slapen.’
Zonder zich in het minst te bekommeren, of haar man dezelfde liefderijke gedachten koesterde, waggelde zij de kamer uit, om de deur te openen. Daarop trad er eene armoedig gekleede vrouw binnen, die een laag afhangenden doek op het hoofd en eene draagmand op den rug had.
‘Kom maar binnen, kom maar binnen!’ fleemde vrouw Hopzak tegen de vreemde vrouw, die haar nederig groette, en trok haar naar de kamerdeur.
‘Heb je een pas?’ vroeg haar de herbergier op een ruwen toon.
‘Ja, ziedaar!’ antwoordde de aangesprokene, nam een zamengevouwen papier uit haren halsdoek, en overhandigde het den waard, die, zonder het in te zien, voortging met te vragen: ‘Waarheen ligt uw weg?’
‘Naar Niederhaslich,’ zeide de vrouw.

{==4==} {>>pagina-aanduiding<<}

‘En wat doe je voor den kost?’
‘Ik doe negotie in aardewerk en in potten en pannen. Daarom zal ik mijn mand hier maar zachtjes neêrzetten.’
‘Hm! hm!’ bromde Hopzak en trok zijne vrouw ter zijde. ‘Zeg eens!’ fluisterde hij haar in het oor. ‘Wilt gij dan hier, in de benedenkamer, voor dat wijf stroo spreiden? Gij weet zoo goed als ik, dat het niet voor den eersten keer zou zijn, dat dergelijk gespuis des nachts inpakt wat hunne gading is, en daarmede door het venster een goed heenkomen zoekt.’
De vreemdelinge had hem van woord tot woord verstaan. Maar wel verre van zich daardoor beleedigd te gevoelen, zeide zij: ‘Om mijnentwille moet gij uwe kamer niet met stroo vuilmaken. Een hoekje in uw stal of schuur is goed genoeg voor mij.’
‘Ja, mensch! onze stallen zijn, God beter 't, alle leêg,’ hernam vrouw Hopzak, ‘en als je het daar voor lief nemen wilt -!’
‘O gaarne, zeer gaarne,’ zeide de vrouw blijmoedig en wilde hare mand weêr opnemen. ‘Laat die maar zoo lang hier staan,’ sprak de wantrouwende Hopzak, die de mand als een goed onderpand aanmerkte voor de vertering, die de vrouw maken zou. ‘Die is hier even zoo goed en zelfs nog beter geborgen dan in den stal.’

{==5==} {>>pagina-aanduiding<<}

‘Misschien,’ zeide vrouw Hopzak op een zoetsappigen toon, ‘kunnen wij te zamen zaakjes doen; want men heeft van die brekende waar altoos het een of ander in een huishouden noodig.’
‘Neen, neen, dat zal niet gaan!’ hernam de vreemde vrouw haastig: ‘al wat ik in de mand heb, is zorgvuldig ingepakt; want het is bestelde waar. Lieve tijd! Ik zou mijne vaste klanten verliezen, als ik mij den boel liet afkoopen. Op een anderen keer, als het u belieft!’
‘Nu,’ zeide vrouw Hopzak, ‘zulk een groote haast heeft het niet. Eigenlijk heeft het in het geheel geen haast; ik zeide het zoo maar.’
De onbekende sloeg haastig een glas brandewijn naar binnen, en verliet, nadat zij hare boterham bij zich had gestoken, onder het voorgeven van zeer moede te zijn, tegelijk met de waardin het vertrek, om zich haar nachtleger te laten aanwijzen.
Intusschen zat Hopzak in zijn armstoel, met een nijdig gelaat, te denken aan zijn gelukkigen mededinger, in de herberg over de deur. Toen zijne vrouw weêr in de kamer kwam, liep zij dadelijk, zonder omzien, naar de mand der vreemde vrouw, die zorgvuldig met een doek bedekt was. Zij begon al aanstonds de mand naauwkeurig rondom te bekijken, en aan den doek te trekken; maar haar echtgenoot scheen van een ander gevoelen te zijn.

{==6==} {>>pagina-aanduiding<<}
‘Handen te huis gehouden!’ riep hij op een bevelenden toon. ‘Barst gij al van nieuwsgierigheid, om te weten, wat daar in is? Tot straf voor uw borreltjes-drinken, zult gij er geen oog inslaan; en zeg dan maar ‘ik dankje,’ want daarmeê komt gij er nog goed af.
Vrouw Hopzak geraakte niet weinig uit haar humeur; maar daar zij zeer bang was voor haren man, ging zij maar weêr stil aan de tafel zitten. Daar het zoo stil was, en de kaars in de pijp begon te branden, vielen zij beiden in slaap.
Na verloop van eenige oogenblikken sprong vrouw Hopzak plotseling van haar stoel op. ‘Wou je iets?’ vroeg zij haar man.
Hopzak werd kwaad, omdat hij in zijn dutje gestoord werd. ‘Ik wou niets,’ zeide hij. ‘Maar ja - als ik het dan toch voor het willen had, dan zou ik wel kastelein in de herberg daar over de deur willen zijn.’
Na het wissselen van deze weinige woorden had er weêr de grootste stilte plaats. Maar nu klonk er plotseling een luid niezen en een afgebroken geschrei door de kamer. Hopzak sprong verschrikt van zijn stoel op. ‘Vrouw! vrouw!’ riep hij, terwijl hij haar wakker schudde. ‘Hoor je niet?’ ‘Daar willen dieven in huis komen!’
Maar in plaats van dat er dieven in huis kwamen,

{==7==} {>>pagina-aanduiding<<}
kwamen er twee kinderstemmen uit de mand; tevens begon deze te kraken, en het werd zeer levendig onder den doek. Hopzak gaapte de verdachte mand met wijd opgespalkte oogen aan. Maar zijne wederhelft, die spoedig lont geroken had, trok met beide handen den doek er af, en beiden zagen twee kindertjes, die, digt aan elkander geklemd, hen weenende en verwonderd aankeken. Vrouw Hopzak sloeg hare handen van verbazing ineen. ‘Dat is mooi aardewerk, dat moet ik zeggen!’ zeide haar man. ‘Ja, ja! uit zulk leem zijn wij alle gekneed. Het is een lekker presentje.’
Maar zijne vrouw dacht verder. ‘Kom, spoedig, spoedig!’ zeide zij, terwijl zij haren man met zich voorttrok; ‘nu wordt mij alles duidelijk!’
Het werd Hopzak ook duidelijk, toen beiden, na lang zoeken, de eigenares van de mand niet meer in den stal vonden. De man zocht weêr naar zijn stok, om zijne vrouw het jak uit te kloppen, omdat zij die landloopster in huis genomen had. Maar de vrouw schoof de schuld van haren hals, en geheel en al op haren man. ‘Hadt gij mij laten begaan,’ zeide zij, ‘en mij op mijn gemak in de mand laten snuffelen, dan hadden wij dadelijk ontdekt welke waar er in was, en dan had het vreemde wijf geen tijd gehad om weg te komen.’

{==8==} {>>pagina-aanduiding<<}

Terwijl vrouw Hopzak de beide vondelingen en de mand naauwkeurig onderzocht, gaf de kastelein zijnen wrevel op nieuw door bittere woorden lucht. ‘Nu hebben wij al twee gasten te gelijk in huis gekregen, die eene schoone rekening zullen maken,’ gromde hij, grimmig lagchende. ‘Dat zal weêr klokspijs wezen voor alle leegloopers en babbelaars in het dorp, en wij alleen dragen er den last van. Vrouw! pas op, dat ge me dat ondergeschoven goed uit den weg ruimt; anders zult gij ongenadig slaag krijgen. Hebben wij niet naauwelijks zelf brood, en moeten wij dit nu nog deelen met twee vreemde vondelingen? Breng ze bij den waard in de groote herberg daar over de deur, van wiens tafel zoo vele broodkruimels afvallen en verloren gaan, en laat die ze opkweeken. Het is nog een geluk voor ons, dat wij geen knecht of meid meer in huis hebben, die het zullen verklikken.’
Vrouw Hopzak had middelerwijl de kinderen uit hun pak genomen, hen eenigzins beter ingebakerd, en door wiegen tot zwijgen gebragt. Zij keken hunne nieuwe verzorgster met groote oogen aan, terwijl zij met hunne kleine armpjes in de lucht schermden. Zij waren beide knaapjes van dezelfde grootte, van eene wonderbare gelijkenis op elkander, en, zoo op het oog af, zeven of acht maanden oud.

{==9==} {>>pagina-aanduiding<<}

‘Het zijn tweelingen,’ zeide de waardin met de grootste zekerheid, terwijl zij hunne vochtige kleeren voor den kagchel hield, om ze te droogen en te warmen.
‘Laten zij, voor mijn part, drielingen zijn!’ snaauwde Hopzak.
‘Het wijf was veel te oud, om hunne moeder te kunnen wezen,’ merkte vrouw Hopzak verder aan. ‘Daartoe is ook het linnen veel te fijn.’
‘Ik wou,’ viel Hopzak haar in de rede, ‘dat het zoo grof was als hennip, en dat de helleveeg er aan opgehangen werd. Kom! haast je maar wat, zeg ik je, dat die schreeuwleelijken maar gaauw mijn huis uit komen! Giet maar wat brandewijn in hunne melk, dan zullen zij wel vast slapen, en breng dan het kostelijke vrachtje maar bij den kastelein over de deur; die kan er dan pret mede hebben.’
De vrouw gehoorzaamde, zonder eene enkele poging in het werk te stellen, om haren man te bewegen, de arme verlatene kleinen tot zich te nemen. Zij vermengde werkelijk den bedwelmenden drank met warme melk, die de kinderen begeerig dronken, zoodat zij weldra in een vasten slaap vielen.
Vrouw Hopzak verliet vervolgens laat in den nacht haar huis, onder elken arm een klein pakje dra-
{==10==} {>>pagina-aanduiding<<}
gende. Toen zij, na verloop van een half uur, ledig terugkeerde, vroeg haar man, die intusschen met niet weinig ongeduld op haar gewacht had, of zij de bengels goed kwijt was, en hoe dat was toegegaan.
‘Dat zal ik u vertellen,’ antwoordde zijne vrouw. ‘In de herberg zelve was het nog te levendig, dan dat ik mij daarin had durven wagen. Maar voor de deur hield eene reiskoets stil, waarvan de voerman in de gelagkamer ging, om eens te drinken. Op de achterste bank hoorde ik duidelijk snorken; maar op de voorste stonden alleen eenige doozen en kistjes, waarop ik den eenen jongen zeer zacht nederleide. Den anderen heb ik naast de groote plaatsdeur in eene paardenkrib gelegd.’
‘Zie zoo!’ zeide de man, in de handen wrijvende. ‘Wij zijn er Goddank met den schrik af gekomen.’
Maar vrouw Hopzak nam de kleêren, die intusschen gedroogd waren, van den kagchel, en sloot ze, als eene kleine schadevergoeding voor de genomen moeite, in hare linnenkast.



{==11==} {>>pagina-aanduiding<<}

Tweede Hoofdstuk.


De dorpsspeelman.

Het was reeds lang over twaalven, en nog hield het dansen in de groote herberg niet op. De vermoeide dansers en danseressen kuchten en zweetten, gelijk zij naauwelijks bij den zwaarsten arbeid zouden gedaan hebben. De muzikanten begonnen al treuriger en treuriger te blazen en te vedelen, terwijl zij van tijd tot tijd hunne drooge kelen met bier en brandewijn smeerden.
‘Nu nog een dansje tot besluit!’ riep de onverzadelijkste danser - die altoos het laatste bij zijn werk kwam, en daarom ook het laatste bij den dans bleef - toen de meeste jonge meisjes op de banken gingen uitrusten en uitblazen, om niet weêr mede te doen. ‘Hoor eens, speelman! Speel nog eens frisch op, en spaar je vedel niet. Nu nog eens van Hei, 't was in de Mei, hoor je?’
Terwijl hij zijn arm om zijne verhitte danseres sloeg, begon hij luidkeels te zingen:

‘Daar ging er een patertje langs den kant. 
Hei, 't was in de Mei! 
Hij nam een nonnetje bij haar hand.’ 



{==12==} {>>pagina-aanduiding<<}

De klarinettist blies den deun, tot zijne oogen hem uit hoofd puilden; de contrabassist ging met den krommen strijkstok te werk, als een maaijer met zijne zeis; de viool liet een luid gekras hooren; de fluit doorsneed merg en been, en de dans begon. Toen men ermede gedaan had, zeide de aanvoerder van de liefhebbers, terwijl hij met zijne handen het zweet afwischte, dat zelfs door zijne dansschoenen heendrong: ‘Het einde goed, alles goed!’ Terwijl hij, als om dit te bevestigen, een vol glas koud bier in zijne gloeijende longen goot, verliet hij de herberg, die men eer eene moordspelonk had kunnen noemen, en stormde met den geheelen hoop, onder veel gelol en getier, door de stille vreedzame rijen van dorpshutten naar huis.
‘Jong bloed heeft moed!’ zeide de herbergier, toen hij het wegtrekkend gerucht vernam, en deed het licht in de zaal uit
Een reiziger, die geen kans had gezien om in slaap te komen gedurende het geweldig rumoer van den dans en de muzijk, en die nu eerst zijn bed ging opzoeken, zeide op een bitteren toon tegen den waard, toen hij dezen zoo had hooren spreken: ‘Er behoort inderdaad eene goede portie onbeschoftheid toe, om zoo de nachtrust van vlijtige landlieden te storen, om het zure zweet van brave

{==13==} {>>pagina-aanduiding<<}
ouders zoo maar baldadig te verkwisten, en zijne gezondheid en zijn leven te knakken. Zulk eene danszaal is een tempel des Duivels, en de waard en de speellieden spelen daarin voor priesters.’
Als deze vreemdeling een gemeen man was geweest, zou hij zeker zoo bout niet gesproken hebben, en de waard zou niet in gebreke zijn gebleven, om al de gal, die in hem was, over hem uit te storten. Daarom gaf hij zijne gramschap nu maar lucht, door, na het vertrek van zijn gast, tegen de muzikanten te zeggen: ‘Dat was zeker een stille in den lande; een Hernhutter of een Fijnman. Wij zouden al te maal naar den drommel gaan, als wij maar zoo gek waren, om ons aan zulk volk te storen.’
Terwijl de muzikanten alle met het hoofd toestemmend knikten, om den waard te bewijzen, dat zij van zijn gevoelen waren, verdeelden zij onder elkander het geld, dat zij hadden verdiend, en verlieten met hunne speelinstrumenten de zaal en het huis.
Het was buiten nog geheel donker. Geen wonder dus, dat de speellieden - wier hoofden zwaar en dommelig waren van slaap en bedwelmende dranken - slechts met moeite de trappen van het bordes konden vinden, waarop zij uit het huis op straat moesten komen. De man, die den bas

{==14==} {>>pagina-aanduiding<<}
droeg, deed een misstap, gleed uit, en rolde hals over kop de trappen af. Een luid gekraak, dat zijne aankomst op den grond vergezelde, verried in de duisternis duidelijk genoeg, welk lot het kostelijke instrument getroffen had.
‘Na’ zeide de clarinettist boven aan den trap, zonder in het minst van zijn stuk geraakt te zijn, op de koelbloedigste manier van de wereld, ‘nu is de bas naar den koekkoek!’
‘Alles behalve dat!’ hernam de gevallene, onder aan den trap.‘Het is juist anders om. De koekkoek is in den bas. Koekkoek!!’ Met dezen schertsenden uitroep kroop de man uit zijne brommende wieg, waarin hem de val van den trap, op eene onzachte wijze, maar onbeschadigd, had neêrgelegd. De schade werd nu onder een uitbundig gelach in oogenschouw genomen. Zij was verre van gering te zijn, daar de geheele bodem van de reuzenviool ingedrukt en in stukken gebroken was.
‘Mijn vader zaliger,’ zeide de man, die de dwarsfluit blies, met eene stem vol zalving, ‘mijn vader zaliger plagt altoos te zeggen, dat eene viool, hoe meer zij gelijmd is, des te schooner geluid geeft.’
Maar nu hoorden zij werkelijk een geluid, dat echter eer uit eene oboë dan uit een bas scheen voort te komen. De muzikanten zagen, eenigzins van

{==15==} {>>pagina-aanduiding<<}
hun stuk geraakt, naar den onzigtbaren kunstbroeder om; doch zij konden niemand ontdekken. Maar op het oogenblik, waarop zij zouden heengaan, verhief zich de stem op nieuw, doch duidelijker en langer. Het was een weenend kinderstemmetje, dat uit eene in de nabijheid staande paardenkrib kwam. Zoodra de virtuozen van de waarheid van hetgeen zij gehoord hadden overtuigd waren, door in de krib te kijken, gingen zij, op den bassist na, allen zoo spoedig mogelijk op den loop.
‘Ik heb kinderen genoeg groot te brengen,’ zeide de man van de dwarsfluit.
‘En ik heb voor mijzelven naauwelijks den kost,’ verklaarde de klarinettist.
‘Mijne vrouw zou mij de oogen uit het hoofd krabben,’ riep de violist, ‘als ik met een vondeling te huis kwam.’
Korenman, de bassist, was de eenige, die nog eenig medelijden gevoelde met het verlaten kind, welks smartelijk geschrei de stilte van den nacht afbrak. Hij klom de trappen van het bordes weder op, om den kastelein van den onverwachten vond kennis te geven, en hem over te halen om het kind in huis te nemen. Maar hij vond de huisdeur reeds op slot en grendel, en zijn hevig geroep en geklop bleef onbeantwoord. Deze hardhoorigheid van den

{==16==} {>>pagina-aanduiding<<}
waard ontstond allerwaarschijnlijkst uit zijne hardhartigheid, welke in geen geval iets weten wilde van den armen vondeling, die zoo spoedig mogelijk uit zijne harde koude wieg scheen te willen komen.
De speelman ging nu weder, in diepe gedachten verzonken, voor den weenenden zuigeling staan. Zijn gemoed onderging thans eene groote verandering, die men niet ten onregte eene wedergeboorte noemen kon, en die even zoo ongeroepen als onbegrijpelijk in het menschelijk gemoed plaats heeft. Tot hiertoe had hij het geheel gevoelloos mede kunnen aanzien, hoe honderde bloeijende jonge lieden in den wilden dans hun tijdelijk en eeuwig verderf te gemoet gesneld waren; ja hij had daartoe door zijn spel steeds bijgedragen, zonder aan eenige verantwoordelijkheid te denken. Bier en brandewijn waren steeds zijne afgoden geweest, en zijn geheugen wist hem niet ééne daad voor den geest te brengen, die hij naar het gebod van zijnen Schepper had bedreven. Gelijk de waterdruppels van het zwanendons glijden, zoo waren voor zijn gemoed de woorden van den reiziger verloren gegaan, die hem een priester van den Duivel genoemd had. Maar nu smolt onverwacht de harde korst, waarin zijn hart steeds gewoond had. Hij werd weder zoo zonderling geroerd, als in de dagen zijner kindsch-
{==17==} {>>pagina-aanduiding<<}
heid, toen zijne vrome ouders hem eens een kribje ten geschenke gegeven hadden, waar in het Kindeken, in doeken gewonden, nederlag. Daar lag nu voor hem - zoo mijmerde hij - in die kribbe, een hulpelooze zuigeling, gelijk eenmaal de Heiland der Wereld, en strekte verlangend de armpjes uit naar de borst der moeder. En Korenman gedacht aan de door hem lang vergeten woorden des Verlossers: ‘Zoo wie de kinderkens lief heeft, heeft den Zoon des Menschen lief.’ Daarom nam hij het knaapje uit zijne enge luijers, drukte het zacht aan zijne borst, en sprak het liefderijk toe, terwijl hij bij zichzelven de stille gelofte deed, dat hij het nimmer zou verlaten of verwaarloozen.
En nu reeds genoot hij het loon der goede daad, die hij zich nog slechts voornam; want eene onbeschrijfelijke gelukzaligheid, gelijk het genot der bedwelmendste dranken nooit te weeg gebragt had, vervulde zijn gemoed, en liet hem al, wat hem voor de verbeelding zweefde, in een helder licht aanschouwen. De nachtlucht verkoelde, zachter dan ooit, zijne verhitte wangen; de gouden sterren vonkelden nu voor hem vriendelijker aan het luchtgewelf; en thans spotte hij niet meer met den dorpsnachtwacht, die de aannadering van het morgenrood luide verkondigde.
De vondeling scheen noch lastig, noch aan eene

{==18==} {>>pagina-aanduiding<<}
zorgvuldige verzorging en verpleging gewoon te zijn. Hij was spoediger, dan Korenman had durven denken, weder stil geworden en in slaap geraakt. En daar Korenman, door zijne buiteling van daareven in den bas, op een nieuwen en aardigen inval was gekomen, plaatste hij nu behoedzaam den kleinen slaper in de klinkende wieg, en kuijerde met dit vrachtje, op een kleinen draf, naar het naaste dorp, waar hij in zijne armoedige hut den gevonden schat, dien hij schertsend zijne kleine klarinet noemde, in zekerheid bragt. Hij had voordat de dag geheel aanbrak slechts eens de nieuwerwetsche wieg in beweging behoeven te brengen, en ‘zuja, zuja, kindje!’ te zingen.


Derde Hoofdstuk.


De vreemdsoortige kindermeid.

‘Gij zijt hier niet teregt, buurman!’ zeide Anne-Marie, eene boerenvrouw, tot Korenman, toen deze heel vroeg in haar kamertje kwam. ‘De herberg ligt wat verder af, en bij mij zijn geen slokjes te krijgen.’
Korenman bloosde, welligt weder voor het eerst sedert vele jaren. ‘Ik wilde eene halve kan melk bij u koopen,’ gaf hij haar ten antwoord.

{==19==} {>>pagina-aanduiding<<}

‘Melk?’ riep de boerin verwonderd uit: ‘dat is een veeg teeken! Ik heb wel eens gehoord, dat melkdrinkers borreltjes-drinkers worden, maar nooit omgekeerd.’
Korenman verdroeg geduldig deze voor hem min of meer beleedigende woorden, als eene regtmatige straf voor het leven, dat hij vroeger geleid had; daarop zeide hij: ‘Als de melk onmiddellijk van de koe, en dus nog warm, kon komen, dan zou ik regt in mijn schik zijn. Ik heb een gast gekregen; de ooijevaar heeft mij van nacht een kleintje gebragt. Gij hebt ook kinderen, en daarom zou ik van u gaarne willen leeren, hoe men zulk goedje behandelen en oppassen moet.’
‘Loop heen!’ zeide de vrouw half boos: ‘ik heb geen tijd om naar uwe malle praatjes te luisteren.’
‘Nu, nu!’ hernam Korenman, ‘als gij mijne woorden niet gelooven wilt, geloof dan uwe eigene oogen.’
De vrouw keek raar op, toen de muzikant, met den knaap op den arm, terugkeerde. Toen hare verwondering, over de onverwachte verschijning van Korenman met het kind, door een getrouw verhaal van hem, nopens hetgeen er voorgevallen was, eenigzins was bedaard, zeide zij, terwijl zij hem een fikschen slag op den schouder gaf: ‘Buurman, je bent zoo waar beter dan ik dacht,

{==20==} {>>pagina-aanduiding<<}
ik moet ronduit zeggen, dat je een braaf man bent. Dat is een knaap wat ben je me; het is een kind als een wolf - he, daar doet hij zijne blaauwe kijkers open! Je zoudt graag wat te drinken hebben, niet waar, schelmpje? Hanna, breng gaauw melk van de koe! Maar wacht eens; wij moeten je eens wat nader bekijken. Hoe? hebben ze je niet eens een doek omgedaan? Foei! die ravenmoeder! - Daar, buurman! houd den jongen even vast, dan zal ik intusschen gaauw een luijer en een droog hemdje voor hem halen. Hij kan al regtop op den arm gehouden worden, zoo groot en sterk is hij al.’
Korenman wist niet wat hij met het halfnaakte kind zou aanvangen. Het had weinig gescheeld, of hij had het uit zijne handen laten vallen, uit vrees van het zeer te doen. Hij gaf naauwkeurig acht, hoe de boerin met den kleine deed, die met niet weinig gretigheid de melk opdronk.
‘Welk een slim kind is het!’ begon de buurvrouw weder. ‘Het drinkt al zoo knap uit een schoteltje, als mijn oudste jongen. Hoor eens, buurman! dien jongen moest gij mij afstaan.’
‘Neen!’ zei Korenman, ‘dat gebeurt niet.’
‘Ik geef je eene heele flesch brandewijn voor hem.’
‘Al woudt ge mij een vatvol voor hem geven, dan deed ik het nog niet!’ riep de ander.

{==21==} {>>pagina-aanduiding<<}

‘Dat wil nog al wat zeggen in uw mond,’ merkte de vrouw aan. ‘Maar zeg mij eens: wat zal er van het kind worden, als gij den geheelen nacht uit muziek-maken gaat?’
‘Dan maak ik maar geen muziek meer!’ antwoordde Korenman.
‘Is dat uw waarachtig voornemen?’ vroeg de vrouw. ‘Dan beloone God u daarvoor! Het is toch maar een woest leven, dat speelmans-leven, dat roode neuzen, dikke buiken en zwakke beenen maakt. Al zulk volk heb ik ellendig zien sterven, want bijna allen geraakten op de flesch. Gij hebt er ook wat aan gedaan!’
Korenman werd op nieuw schaamrood, daar zijne buurvrouw hem zoo degelijk de waarheid zeide. Maar zij scheen het weder goed te willen maken. ‘Hoor eens, buurman!’ ging zij voort. ‘Ik heb het zoo kwaad niet gemeend. Gij kunt alle dagen, om niet, melk bij mij voor den jongen krijgen, en er zal wel gezorgd worden, dat hij goed gewasschen en aangekleed wordt. Ook heb ik er niets tegen, dat gij op eene fatsoenlijke bruiloft of kermis uit muziek-maken gaat. Dan geeft gij den vondeling maar aan mij over; ik zal dan wel goed op hem passen. - Maar nog iets! Welken naam zult gij hem geven?’
‘Hij zal zekerlijk wel al gedoopt zijn,’ merkte

{==22==} {>>pagina-aanduiding<<}
Korenman aan. ‘Maar daar ik natuurlijk zijn naam niet weet, zou ik het niet kwaad vinden, dat wij hem Christiaan Zondervan noemden.’
Indien het vreemde kind aan de dorpelingen, onder welke Korenman woonde, tegen wil en dank was opgedrongen, dan zou hij ongetwijfeld geweigerd hebben, om iets voor de voeding en verpleging van den knaap te doen. Maar nu was het juist omgekeerd. Met den vondeling scheen de zegen in Korenmans huis teruggekeerd te zijn. Ieder wilde de nieuwerwetsche wieg met den vondeling zien. Niemand kwam niet ledige handen, zoo dat Korenman weldra in het bezit van eene menigte levensmiddelen en kinderplunje kwam, die zijne verwachting verre overtrof. Maar ook hij zelf steeg zeer hoog in de achting der dorpelingen, en dit was een voorregt, dat hij vroeger nooit gekend en gewaardeerd had.
Na verloop van eenige weken, kreeg Korenman een bezoek van zijnen voormaligen kunstbroeder Govert, de dwarsfluitspeler. Toen deze in het niet zeer ruime kamertje trad, keek hij verwonderd op. Vooreerst viel zijne aandacht op den hem welbekenden bas, die nog altijd in het middendoorgespleten en met twee halve hoepels tot eene soort van wieg gemaakt was. In het bedje, waarmede de helft van den bas was gevuld, rustte

{==23==} {>>pagina-aanduiding<<}
een slapende engel, wiens roode wangen van gezondheid en genot getuigden. Twee schreden daarvan verwijderd, zat Korenman voor een laag tafeltje, dat met ijzerdraad, stukjes hout en allerlei gereedschap bedekt was. Naast hem, op den grond, lagen en stonden oude potten, kommen en andere soort van aardewerk, die door de vlijt en handigheid van Korenman een nieuw en beter voorkomen hadden gekregen. Hij was nu bezig met een vogelkooitje te maken. Een eind touw, dat van zijn regtervoet uitging, en met de baswieg in verband stond, diende om haar in beweging te brengen, als de kleine slaper onrustig werd.
‘Zoo is het toch waar, wat ik eerst met heb willen gelooven,’ riep Govert verwonderd en op een toon van minachting uit. ‘Zijt gij eene oude kindermeid geworden? Scheelt het je in je bol, of -’
‘Ik wensch u goeden morgen!’ zeide Korenman zeer bedaard, terwijl hij zijn kameraad meteen liet gevoelen, dat deze hem vergeten had te groeten. ‘Gij vraagt mij, hoe het mij gaat, niet waar? Ik zeg u, dat het mij zeer goed gaat. Het is mij nog nooit zoo wel gegaan.’
‘Maak dat een ander wijs!’ antwoordde Govert. ‘Ik moest zelf geen kinderen hebben, om niet te weten, hoe zij een mensch des nachts de ooren vol

{==24==} {>>pagina-aanduiding<<}
schreeuwen, om niet van de overige pleiziertjes te spreken, die mijne vrouw met hen heeft.’
‘Ik kan het niet ontkennen,’ zeide Korenman, dat dit heertje somwijlen des nachts tamelijk op zijn poot speelt, vooral tegenwoordig, daar hij aan het tanden krijgen is. Dan moet ik uit mijn warm bed kruipen, al ben ik nog zoo moê, en dan moet ik den jongen de kamer in het rond dragen, en daarbij zingen, tot dat ik heelemaal schor ben, en de armen mij van het lijf dreigen te vallen.’
‘Heb ik het je niet gezegd?’ riep Govert zegevierend uit.
‘Ook kan ik somwijlen zeer goed voelen dat ik een rug heb,’ vervolgde Korenman, ‘wanneer ik den wilden drommekater de voeten regt leer zetten en hem door de kamer laat scharrelen.’
‘Daarover klaagt mijn vrouw ook altijd,’ hernam Govert. ‘Het moet martelaarswerk zijn, om een kind te leeren loopen.’
Korenman gaf, door met zijn hoofd een paar maal te knikken, een teeken, dat hij van hetzelfde gevoelen was. ‘En ik ben zoo niet meer mijn eigen meester, als vroeger,’ voer hij voort. ‘Ik kan niet gaan, waar ik wil, noch blijven, waar ik gaarne zou willen blijven. De jongen is voor mij zoo veel als een ketting, waaraan ik vast-
{==25==} {>>pagina-aanduiding<<}
leg, of als een blok aan het been, dat men overal moet medeslepen.’
‘Zoo denk ik er ook over,’ merkte Govert aan.
‘Daarenboven moet ik voor mijnen Christiaan menig stuivertje meer uitgeven, hoewel de dorpelingen den armen jongen nog al wel mogen lijden, en hem nu en dan wat schenken. En als nu eens - waar voor de goede God mij nog lang moge bewaren - een heerleger van ziekten, zoo als de pokken, dauwworm, mazelen, scharlakenkoortsen, kinkhoest en dergelijke, mij kwamen bezoeken, dan zou ik wel mogen uitroepen: Adieu, slaap! vaarwel! En dan wandelt al mijn overgewonnen geld, naar den doctor en den apotheker.’
‘Gij spreekt naar mijn hart!’ riep Govert uit.
‘St!’ vermaande Korenman. ‘Schreeuw mijn jongen niet wakker! Ja, ik verzeker u, man, een geheelen nacht op een bas te zagen is nog niets, vergeleken bij een nacht te waken aan het bed van een ziek kind, dat daarenboven dan zeer ongemakkelijk is. Nu weet ik het eerst goed, hoe lastig een kind soms voor zijne moeder zijn kan, en welk eene regtmatige aanspraak eene moeder derhalve op onze dankbaarheid heeft.’
‘Wees daarom geen oude ezel,’ bromde Govert, ‘en schuif dien jongen maar weêr van uwen hals.’

{==26==} {>>pagina-aanduiding<<}

‘Neen,’ zeide Korenman besloten. ‘Er moet zich toch hier of daar iemand opdoen, die de plaats zijner moeder vervult; anders zou hij moeten omkomen, en dat zou toch zonde zijn. Doch laat ons daar maar niet om denken! Ik kan u opregt zeggen, dat al de moeite, de zorg en de ontberingen, die ik mij om den vondeling getroost, door het genoegen, dat ik in hem beleef, overtroffen worden. Als het kleine schelmpje maar eens vriendelijk tegen mij lacht, dan is alles vergeten, wat ik heb uitgestaan. Als hij mij in de wangen knijpt, of in mijn haar woelt, of als hij zijne armpjes naar mij uitsteekt, dan zou ik hem van liefde wel kunnen opeten. Ik kan hem niet blijder maken, dan wanneer ik mijne viool voor den dag haal. Dan leeft al wat er aan den jongen is; dan slaat hij met handen en voeten; dan juicht en schopt en trapt hij, dat het een aard heeft! De jongen moet muzikant worden; maar een muzikant van belang, en niet zoo'n ellendige speelman, als gij en ik!’
‘Nu, ik hoop, dat ik dan al dat moois maar niet beleven zal!’ viel Govert hem in de rede.
‘Mijn kleine Christiaan zal zoo aanstonds wakker worden!’ ging Korenman voort: ‘dan zet ik hem in een bad. Dat is eene nieuwe pret, als hij in het water rondplast als eene eend, en zichzelven en

{==27==} {>>pagina-aanduiding<<}
mij nat maakt. Het bad is het ware element voor kinderen, en hun zoo dienstig, als de moedermelk zelve. Hij kan al “boe, boe!” en “pa, pa!” zeggen, en binnen kort -’
‘Gij zijt een oude gek geworden, sedert gij dien jongen hebt!’ zeide Govert, kwaad wordende. ‘Ik heb u alleen nog maar te vragen, of gij op aanstaanden zondag weêr muziek met ons maken wilt?’
‘Sedert ik door ondervinding weet,’ hernam Korenman, ‘welk eene oneindige moeite en oppassing een kind toekomt, kan ik niet besluiten, om door mijn spel er toe bij te dragen, dat de veeljarige vruchten van den zuren arbeid van brave ouders, misschien in een enkelen nacht, verteerd worden.’
‘Wat gaat u en ons dat aan?’ riep Govert.
‘Dat gaat ons veel aan; althans, zoo zie ik de zaak nu in. Ik wil het daarom niet voor zoo vast en zeker houden, dat ik niet weêr eens naar den strijkstok zal grijpen, vooral als het voor mijn Christiaan was. Maar zoo lang ik andere verdiensten heb, en de jongen nog klein is, zal ik er niet aan doen.’
‘Loop dan rondom, oude zotskap!’ bromde Govert en ging heen.
‘Zalig zijn degenen, die om den wille der geregtigheid gescholden worden,’ zeide Korenman,

{==28==} {>>pagina-aanduiding<<}
om zichzelven te troosten. ‘Zoo, ben je daar al, mijn jongen? Heeft het kindje uitgeslapen? Wil het kindje niet eens lagchen? Ha, daar lacht het al! Nu, wacht maar een oogenblik; zoo aanstonds kom ik met den pappot. Maar gij krijgt geen zoet meer; want de vrouw van den schoolmeester heeft mij verzekerd, dat gij er het zuur van krijgt, en dat het daarom schadelijk voor u is.


Vierde Hoofdstuk.


De vogelvanger.

‘Pas op, jongenlief!’ zeide Korenman, die reeds naar de vijftig liep, tot Christiaan, toen deze tien jaren oud was, ‘en let goed op hetgeen ik u zeggen zal. Bekijk eens, met al uwe opmerkzaamheid, dit ding, dat niet ongelijk is aan eene uit hout gesnedene vrouw, zonder armen of beenen. Even als deze, werpt zij haar hoofd achterover, en hare doordringende stem kan zelfs nog luider zijn, dan die der hare. - Nu, waarom lach je, schoelje? zeg!?’
‘Het is maar eene viool!’ zeide Christiaan lagchende, ‘en geene vrouw.’

{==29==} {>>pagina-aanduiding<<}

‘Kijk, het ei wil wijzer zijn dan de hen!’ schaterde Korenman uit. ‘Ik zeg u, dat het eene vrouw is, en viool of violoncel is slechts haar bijnaam. De hals van eene dame, al was het die van eene Catalani, galmt niet meer en niet langer toonen uit, dan die zwarte hals van mijne viool. Het is toch zonderling, als men het wel nagaat! Een paar paardenharen strijken tegen eenige uitgekookte en tot een draad getrokkene schapendarmen; een uitgehold stuk dennenhout vangt den galm op, en geeft het, in een klagelijken toon veranderd, weder terug. Hoe kunnen toch de geringste kleinigheden, in de hand van vernuftige menschen, tot eene onuitputtelijke bron van genot en voordeel worden! Ik zeg het u in ernst, jongetje, dat eene viool eene nog voordeeliger mijn is, dan de beste in het koningrijk Saksen. Daaruit halen welligt honderden van mijnwerkers, in ééne week, nog niet zoo veel zilver, als een enkel man, Paganini geheeten, in éénen avond verdient, wanneer hij op de viool speelt. Maar de jongen kijkt mij aan, als of hij simpel was. Nu, als het wat later is, zult gij mij wel begrijpen. Hier, vat aan! Zóó moet gij de viool en zóó den strijkstok vasthouden. De regterhand mag zich alleen regt op en neder bewegen; maar de linkerhand moet, even als een

{==30==} {>>pagina-aanduiding<<}
eekhorentje, vlug op den hals heen en weêr huppelen. Als gij u een goeden streek wilt eigen maken, dan moet gij zoodanig in een hoek gaan staan, dat de muur uwe te wijd uitgespreide ellebogen kan terugstooten. De vier snaren heeten g, d, a, e; en gij kunt ze beter onthouden, als gij maar zegt: ‘Geef Den Anijs Eens.’
‘Waarom niet liever Jenever of Brandewijn?’ vroeg eene vreemde stem door de geopende deur: ‘waarom moet het juist Anijs zijn, die bovendien toch niet goed voor den jongen is? Ik wensch u een goeden morgen, en ik dacht, dat er geen drank meer over uwe lippen kwam, sedert gij den vondeling op- en aangenomen hebt.’
Met deze woorden, kwam de spreker het vertrek binnen. Het was de reeds bejaarde vogelvanger Boter, die een goede klant voor de vogelkooijen van Korenman was.
‘Zoo, goeden morgen, vriend Boter!’ riep Korenman vriendelijk uit. ‘Nu hebben wij voor geen gebrek meer te vreezen. Wij hebben de boter nu al in huis; nu zal het brood ook wel volgen.’
‘Die boter zou u niet smaken,’ antwoordde de ander; ‘die is veel te oud. Is mijne vogelkooi klaar?’
‘Ik moet er nog een paar ijzerdraadjes in steken, en dan is zij klaar,’ zeide Korenman. ‘Mijn Christiaan zal ze u wel te huis brengen. Wilt gij

{==31==} {>>pagina-aanduiding<<}
reeds marktwaarts? Hebt gij eene goede vangst gehad?’
‘Hm!’ zeide Boter; ‘allemaal klem goed: een paar dozijnen leeuwerikken en vinken. De grootere vogels komen wat later in den tijd.’ Terwijl hij dit zeide, haalde hij van onder zijn mantel eene rist doode vogels, en liet hen die zien.
Christiaan leide haastig viool en strijkstok neder, om de vogels wat meer van nabij te bekijken. ‘Pas op, zij bijten!’ zeide Boter kortswijlende, terwijl hij de vogels digt bij Christiaans neus hield.
‘Die arme dieren!’ zeide de knaap op een toon van innig medelijden. ‘Hoe mooi zien zij er uit, in hunne bonte vederen! Waarom moeten zij toch dood zijn?’
‘Zoudt ge ze levend willen opeten?’ vroeg Boter.
‘Wat zegt gij?’ zeide Christiaan verwonderd: ‘moeten die vogels opgegeten worden?’
‘Wel, wat anders?’ zeide Boter.
‘Och, die kleine beestjes! Als de veêren er af zijn, zullen zij zeker nog kleiner worden.’
‘Natuurlijk!’ antwoordde Boter. ‘In zulk een vogel kan men op zijn hoogst twee maal happen; en als men niet hongeriger van tafel wil opstaan, dan toen men er aan ging zitten, dan moet men een geheel dozijn voor zijne rekening nemen. Daarom zijn zij ook maar voor de tafels

{==32==} {>>pagina-aanduiding<<}
der grooten, die men daarom ook wel eens leeuwerikken-eters pleegt te noemen.’
‘Wat kost zulk een vogeltje wel?’ vroeg Christiaan nieuwsgierig.
‘Voor een dubbeltje,’ antwoordde Boter, ‘geef ik u één leeuwerik of twee vinken.’
‘Hé, voor één dubbeltje maar?’ herhaalde de knaap vol verwondering. ‘Al die mooije veêren zijn immers meer waard?’
‘De veêren zijn voor u,’ antwoordde Boter, ‘als gij de moeite wilt doen, om ze uit te plukken.’
‘Ach!’ zeide Christiaan: ‘als ze nog leefden, kocht ik zeker een paar vinken van u.’
‘Wacht eens! nu moet ik een woordje mede spreken. Hoe zult gij voeder krijgen?’
Christiaan bleef het antwoord schuldig.
‘Zeg mij eens, Korenman!’ zeide Boter: ‘het is hier in uwe kamer vrij koud. Hoe zult gij het maken, als het nieuwe jaar eens komt, met zijne twintig graden koude?’
‘Wat?’ riep Korenman: ‘is het hier koud?’ ‘Dat is onmogelijk; want ik heb juist dezen morgen voor vijfentwintig guldens hout in den kagchel gestoken.’
‘Houdt ge mij voor zoo'n kind, dat ik zulke malle snoeverij gelooven zou?’ zeide Boter smalend.
‘Nu, kijk er maar eens in, en overtuig uzelven,’

{==33==} {>>pagina-aanduiding<<}
zeide Korenman. ‘Mijn bas ligt in de kagchel, en ik zou u nog met de rekening kunnen bewijzen, dat hij mij vijfentwintig gulden gekost heeft.’
‘Ah, zoo! nu begrijp ik je!’ hernam Boter lagchend.‘Maar gij zijt toch een groote verkwister! Geen millionair, zelfs geen koning, brandt zulk duur hout.’
‘Daar laat ik mij ook niet weinig op voorstaan,’ antwoordde Korenman hartelijk lagchend.
Christiaan had gedurende dit gesprek onophoudelijk de vogels bekeken, die op de tafel lagen. ‘Maar ik zie niet dat ze geslagt zijn,’ riep hij eensklaps uit.
‘Dan had men wel dagwerk!’ zeide Boter. Zoo veel omstandigheden maken wij niet met die gasten. Men drukt ze maar eenvoudig met de hand dood. Kijk! met den wijsvinger knijpt men de borstvleugels tegen het kleine hartje; dan slaan zij soms nog een paar keeren met de vleugels, gapen nog eens eventjes, draaijen het wit van hunne oogjes naar boven, en - weg zijn ze!’
Christiaans oogen werden vochtig, toen hij dit zoo koelbloedig hoorde vertellen. Met afschuw zag hij naar de onbarmhartige, moorddadige vingers van den ouden man, dien zijn pleegvader nu tot aan de deur uitgeleide deed. Hij was te moede, alsof Boters harde vuist ook zijne borst in elkander drukte,

{==34==} {>>pagina-aanduiding<<}
en hij ademde diep, terwijl hij een bangen zucht loosde. ‘Die arme vinken en leeuwerikken!’ zeide hij tot zijnen pleegvader, toen deze terugkwam. ‘Zij zingen zoo heerlijk, en toch eet men ze op.’
‘Ja,’ merkte Korenman aan. ‘Het wil er bij mij ook maar niet in, dat dit goed is. Ik kan het eten van zingvogels niet beter vergelijken, dan met het in de kagchel werpen van voortreffelijke bassen en violen, in plaats van gewoon brandhout. Gij moet wel in het oog houden, dat het heel wat anders was, toen ik heden morgen die oude schommelkist - waarin gij toch niet meer kondt liggen, er die niet meer waard was, dat zij gelijmd werd - in de kagchel stak. Ja, jongentje! de mensch is de grootste veelvraat en het verscheurendste dier. Tegen zijne lekkere tong is niets ter wereld bestand. Zij haalt hare lekkerbeetjes uit de lucht, uit de woestijnen, uit de diepte der zee, uit alle wereld deelen en rijken der natuur. Maar ik blijf er bij dat een eenvoudige burgermanskost de beste en gezondste is, en dat ik gaarne aan de gevederde luchtmuzikanten het korte leven gun.’
Toen de vogelkooi klaar was, kuijerde Christiaan er mede naar het huisje van Boter, dat een eind ver in een boschje als verscholen lag. Toen hij daar kwam, vond hij weder nieuwe redenen tot treurigheid. Hij zag hier en daar aan de stammen

{==t.o. 35==} {>>pagina-aanduiding<<}


{== afbeelding 
	
Steendr. v. H.J. Backer


Er zat bovendien een klein meisje


Blz. 35.
==} {>>afbeelding<<}
    


{==35==} {>>pagina-aanduiding<<}
der boomen kromgebogen wilgetakjes, in sommige waarvan vogels in eene lus van paardenhaar hingen, die hunnen trek naar roode lijsterbessen, welke er als lokaas ingehangen waren, met den dood hadden moeten bekoopen. De verschalkte vogels hingen, als arme zondaars, met neêrgebogen koppen in de strikken. Hij ontwaarde ook lijmstangen, die bestemd waren om de kleine woudbewoners levende te vangen.
Christiaan betrad nu voor den eersten keer in zijn leven den drempel van eenen vogelvanger. Hij zag, dat zijn huisje vol met vogelkooijen was, waaruit een gemengd gepiep, gefluit en gezang klonk. Er zat bovendien in het enge vertrekje een klein meisje, zoo oud als hij, dat bezig was om vier bloedvinken, die met eene opgeblazen borst lui en wel in hun kooitje zaten te broeijen, op een klein orgeltje het begin van den ouden Dessauer marsch te laten nafluiten, namelijk als zij wilden.
Leentje was blijde, dat zij eene geschikte gelegenheid vond, om voor eenige oogenblikken dat vervelende werk te staken; derhalve stond zij op, om Christiaan te gemoet te gaan en hem de vogelkooi af te nemen. Maar nadat Christiaan zijne boodschap had overgebragt, keerde hij zich spoedig naar de bonte gevangenen, om die vooral aandachtig te bekijken, en toen Leentje dit zag, deed zij haar

{==36==} {>>pagina-aanduiding<<}
best om de nieuwsgierige vragen van Christiaan met kinderlijke eenvoudigheid te beantwoorden.
Daar zaten - om ze eens op te noemen - in eene kooi eene menigte vinken, in eene andere putters, in eene derde roodborstjes, en in de overige kooijen meerlen, spreeuwen, hoppen, kwikstaarten, eksters, grasmusschen, leeuwerikken, goudvinken en anderen. Christiaan bekeek vooral naauwkeurig eenige sijsjes, die haar voeder en water, hetwelk zich in een kleinen wagen en een vingerhoed bevond, met een dun touwtje naar hun kooitje optrokken, en zoo lang met hun pootje vasthielden, tot zij daarvan genoeg gegeten en gedronken hadden. Maar dit ging nu en dan zoo gemakkelijk niet, en wel twintig maal ontslipte hun het kleine bakje, eer zij er een korreltje of druppeltje uit konden pikken.
‘Hoe leert gij hun dat?’ vroeg Christiaan, die niet weinig verwonderd was over het verstand van die kleine vogels.
‘Door honger en dorst,’ zeide Leentje heel bedaard. ‘Eer zij er toe komen om hun voeder en water op te trekken, moeten zij bijna van honger en dorst omvallen.’
Dit smartte Christiaan. ‘Zingen dan de sijsjes ook?’ vroeg hij verder.
‘Dat beduidt niet veel’ zeide Leentje: ‘zoo'n beetje van - tierelierelie, een en twee is drie.’

{==37==} {>>pagina-aanduiding<<}

‘Hemeltje lief!’ riep Christiaan: ‘zij kunnen dus goed spreken?’
‘Wel neen, jongentje!’ zeide Leentje: ‘dat klinkt maar zoo of zoo omtrent. Mijn grootvader, die verstaat wat de dieren zeggen willen, heeft mij dat verteld. De dieren spreken niet veel, maar toch wel iets. Wanneer gij, bij voorbeeld, op eene landhoeve komt, dan roept de koe u toe: “Hoe, hoe gaat het, hoe?” En de os antwoordt dan in zichzelven brommend: “Bah, koe! bah, koe!” - “Kwaak, kwaak, kwaak!” roepen de eenden u lagchend toe. Boven op het dak, zegt de doffer tegen zijn duifje: “Kook koffij! kook koffij!” Op den gevel van het huis roept de raaf tot de luije arbeiders in den boomgaard: “Graaf, graaf!” De kwartel roept voor den winkel van den koopman, tegen den winkelbediende: “Pak tabak, pak tabak!” want de koopman heeft het beestje gekocht om den bediende telkens aan zijne nalatigheid te herinneren.’
Christiaan hoorde met open mond naar het meisje, dat trouwhartig navertelde, wat haar grootvader haar had medegedeeld. ‘Ik zou ook wel willen weten, wat de dieren spreken!’ zeide hij.
‘Dan moet gij maar goed opletten,’ antwoordde Leentje, ‘dan leert gij dat ongemerkt.’
‘Worden deze vogels dan hier ook kapot gemaakt?’ vroeg Christiaan verder.

{==38==} {>>pagina-aanduiding<<}

‘Neen,’ zeide Leentje, ‘deze niet. Deze worden levende verkocht. Maar wij wachten daar niet lang mede, daar zij anders meer voeder opeten, dan zij waard zijn.’
‘Ik zou wel een putter willen hebben,’ zeide Christiaan, ‘en een vink, of zulk een lief klein sijsje -’
‘Neen,’ hernam Leentje, ‘ik had liever een ekster. Dat is eerst een grappig dier, en men kan het ook zoo knap leeren praten, even als een mensch.’
‘Morgen brengen,’ zeide Christiaan ongeloovig.
‘Neen, zoo waar!’ bevestigde Leentje; ‘men heeft zijn tongriempje maar door te snijden.’
Dit hield Christiaan in zijn geheugen, en hij besloot bij zichzelven, om eerst zoo veel bij elkaar te garen, dat hij een sprekenden vogel koopen kon. Om dit plan te volvoeren, deed hij zijn uiterste best om op de viool te leeren spelen, en daarin een middel te zoeken om aan den kost te komen.
O, hoe vrolijk kwam hij eens naar huis huppelen, toen een doorreizend vreemdeling hem eenige stuivers had geschonken voor zijn spelen op de viool, waarbij hij met zijne heldere stem gezongen had! Deze leiden den grond tot een spaarpot, waarvan hij wekelijks drie vierde aan zijnen lieven pleegvader overgaf.



{==39==} {>>pagina-aanduiding<<}

Vijfde Hoofdstuk.


De zonderlinge ontmoeting.

Wederom waren er twee jaren verloopen, en de herfst en het kersfeest waren op handen. In den vooravond van het feest stond de twaalfjarige Christiaan Zondervan te huis voor een ruw en plomp getimmerden muzijklessenaar, waarop een sierlijk beschreven muzijkstuk voor de viool lag. Nog eens speelde hij het stuk voor morgen door, en zong den daarbij gevoegden tekst. Korenman, wiens haar reeds vrij wit geworden was, hetgeen zonderling genoeg bij zijn rood gelaat afstak, zat met beide zijne ooren te luisteren, en was er niet weinig mede in zijn schik, dat hij een zoo knappen violist gevormd had. Zijn bevend hoofd knikte de maat bij Christiaans spel, en zijne oogen begonnen van innige verukking te glinsteren, wanneer zijn jeugdige scholier eene moeijelijke plaats boven verwachting uitvoerde. Zelfs de ekster, die zijn gewoon nachtkwartier, van achteren op den rand van den zorgstoel, had betrokken, was door Christiaans spel weder wakker geworden, en begeleidde hem met zijn eentoonig gebabbel. Eindelijk was het repeteren

{==40==} {>>pagina-aanduiding<<}
gedaan, en Christiaan pakte, terwijl hij reikhalsde om het oordeel van zijnen pleegvader te vernemen, zijne muzijk en viool bijen, waarop de oude virtuoos, zijne vreugde verbergende, hem toevoegde, dat het nu morgen wel gaan zou, dat hij moest oppassen om niet uit de maat te geraken, en dat het heel wat anders was, onder vier oogen dan in de kerk voor vierhonderd oogen te spelen. ‘Maar, voegde hij er bij, ‘ik zeg dit niet om u bang te maken.’
Korenman had wel niet veel opvoeding genoten, maar hij begreep toch zeer goed, dat men een kind, waarvan men alle verwachting koestert, ligt door te veel lof bederven kan, en dat men daarom zeer voorzigtig zijn moet, om het te veel te prijzen. Maar toen Christiaan lag te slapen en Korenman, zijn pijpje rookende, voor den bloeijenden slaper nederzat, ging hem het hart en de mond van vreugde open. Met stille en ongehuichelde dankbaarheid dankte hij den goeden God, die hem in den verlaten vondeling de vreugde en steun zijns ouderdoms had doen vinden. Rijkelijk zag hij alle de voor hem aangewende moeite en kosten vergoed door het voorbeeldig gedrag van den knaap, en tegen alle schatten der aarde had hij hem niet willen missen. Zoo beloont het goede de menschen, die het goede willen en doen!
Het kerkfeest, met gezang, gebed, muzijk en leerrede, was afgeloopen, en het kerkhof was vol kerk-
{==41==} {>>pagina-aanduiding<<}
gangers, die den terugweg naar huis aannamen. Onder hen bevonden zich de leeraar en de schoolmeester, die den overgelukkigen Korenman in hun midden lieten gaan. Ook Christiaan ging, met de viool onder den arm, maar op een bescheiden afstand, mede.
‘Gij hebt daar een wakkeren jongen in dien vondeling,’ ving de predikant aan.
‘Hij is gelijk een perel in eene onoogelijke schelp,’ voegde de schoolmeester er bij.
‘Die gelijkenis gaat mank, gelijk de meeste gelijkenissen,’ zeide de predikant; ‘want ik zou niet gaarne ons dorp, noch de woning van Korenman, die een zeer Christelijk man geworden is, met eene onoogelijke schelp vergelijken. Maar het lijdt geen twijfel, dat Christiaan hier niet op zijne regte plaats is. Gij moest hem naar de eene of andere stad laten gaan, waar hij zich beter ontwikkelen kan dan in ons dorp.’
‘Hij is de knapste van alle scholieren,’ vervolgde de schoolmeester; ‘en hij heeft zelfs in de beginselen van het Latijn gelukkige vorderingen gemaakt. Hij moest studeren.’
‘Hm! hm!’ prevelde Korenman: ‘het studeren zou schrikkelijk veel geld kosten, en dat heb ik niet. Als het naar mijn zin gaat, dan moet de jongen een fiksch muzikant worden, die mijn beroep

{==42==} {>>pagina-aanduiding<<}
eere aandoet. Ik had zoo'n ideetje, om hem bij een stads-muzijkmeester in de leer te doen; maar dat zou mij toch veel opoffering kosten, daar Christiaan meer verdient dan ik, en daarom ook meer brood in huis brengt. Doch dat zou misschien naderhand wel weêr teregtkomen, als hij een kleine Paganini geworden is.’
‘Wel zeker, wel zeker!’ zeide de predikant lagchende. ‘Komt tijd, komt raad! Haar draag toch vooral zorg, dat Christiaan altoos zoo bescheiden en nederig blijve, als hij tot dusver geweest is; want dit maakt hem aangenaam bij God en menschen!’
Hierop gingen de predikant en de schoolmeester in de pastorij, en al aanstonds nam Boter, de vogelvanger, onzen Korenman in beslag. ‘Uw Zondervan speelde en zong heden als een leeuwerik. Mijn Leentje was geheel oog en oor. Kijk, daar gaan zij te zamen, alsof zij broeder en zuster waren. Maar zeg mij toch eens, wat de jongen met al de vogels uitvoert, die hij mij altoos afkoopt? Ik dacht dat hij er nu al een heel kamertje vol van hebben moest, en ondertusschen zie ik in uw vertrek niets anders dan den ekster rondmarscheren. En wat heeft de jongen weinig slag van vogels te koopen! Hij koopt bijna alleen die vogels, die tot niets deugen, dan om hen den kop in te drukken, en in de braadpan te smijten voor een lekker hapje.’

{==43==} {>>pagina-aanduiding<<}

‘Ja,’ zeide Korenman, ‘daar kan ik u niets van zeggen; want ik weet het zelf niet, en ik vraag er hem ook niet naar. Daar ik er van overtuigd ben, dat mijn Chrisje geen cent zou versnoepen of verkwanselen, zoo laat ik hem maar met zijn paar bespaarde guldens sollen en rollen, zoo als het hem belieft.’
‘Nu,’ zeide Boter, ‘ik meende het u maar te moeten zeggen, opdat gij het mij niet t'avond of morgen zoudt kunnen verwijten, dat ik er niet over gesproken heb.’ En met deze woorden namen zij van elkander afscheid.
In den namiddag van denzelfden zondag kwamen Christiaan en Leentje uit het huis van den vogelaar. ‘Hou eens eventjes vast,’ zeide hij tot Leentje, en zij nam toen een vink uit zijne hand, om welks regter pootje hij een rood draadje bond.
‘Waarom doet gij dat?’ vroeg Leentje.
‘Dat is zoo mijne gewoonte,’ sprak Christiaan; daarop nam hij den vogel weêr in zijne hand, en groette Leentje, die hem nog eenige oogenblikken nazag, eer zij in haar huisje terugkeerde.
Christiaan wandelde nu een tamelijk eind het bosch in. ‘Van mij hebt gij niets te vreezen,’ zeide hij tot den vogel, wiens hartje zeer snel tegen zijne hand klopte; ‘van mij hebt gij niets te vreezen. Ach! uwe jongen zuchten welligt reeds lang naar

{==44==} {>>pagina-aanduiding<<}
u, en verhongeren zonder u in hun eenzaam nest. Pas op, lief diertje, als u de booze beesten, de lokvogels, het lokfluitje en de lokvinken, lokken; vlieg dan heen, of gij wordt weder in het vinkennet gevangen. En nu, vogeltje, vlieg heen!’ Met deze woorden opende hij zijne hand, en de vink, die zich niet tweemaal liet noodigen om weg te vliegen, klapwiekte weder vrij in de lucht. Christiaan zag met innige blijdschap het vinkje het luchtruim doorklieven, en staarde het na, tot het uit zijn gezigt verdwenen was. Hij nam nu een papier uit zijn zak, waarop hij met potlood iets opteekende.
‘Zesentwintig vinken,’ dus telde hij bij zichzelven, ‘negentien leeuwerikken, vijf winterkoningjes, negen sijsjes, twee spreeuwen, drie grasmusschen - dat maakt te zamen vierenzestig vogels, die ik van den dood of van de gevangenis heb vrijgekocht. Hopsa, hopsa, falderala!’
Dien zelfden avond liet Christiaan nog eens een hopsasa hooren, evenwel niet met den mond, maar op zijne viool, en wel in dezelfde dorpsherberg, voor welker deur zijn pleegvader hem eens gevonden had. De walsen, galoppades en andere landelijke dansen vloten als water van zijne viool. Hij vedelde desniettemin onvermoeid voort, ofschoon de slaap zijne oogen reeds begon te sluiten, en dan gaf de bassist den jongen speelman maar een klein

{==45==} {>>pagina-aanduiding<<}
stootje in de ribben, als hij hem wilde doen weten, dat het reeds honderde malen opgedeunde muzijkstuk naar het einde liep. Intusschen bleef Korenman op zijn gemak te huis; de dankbare vondeling had heden zijne plaats ingenomen, waarvoor hij goed berekend was. Als een gehoorzaam kind, greep hij niet naar de bier- en borrelglaasjes, dewijl zijn pleegvader hem daarvoor gewaarschuwd had; hij stelde zich tevreden met klaar water, waarover de andere muzikanten in het geheel niet bedroefd waren, daar hunne porties daardoor des te grooter werden. Omtrent ten drie ure in den morgen nam het feest een einde, en de dansers, zoowel als de muzikanten, verlieten de herberg, ieder van het hunne verzadigd. Maar Christiaan zette zich beneden in de warme gelagkamer, op eene bank bij de kagchel, en sluimerde daar drie uren lang in den zoeten slaap der jeugd. Bij zijn ontwaken verkwikte de waardin hem met een kop warme koffij en een stuk koek, en na dit genuttigd te hebben, ging hij, haar vriendelijk dankende, heen.
Met de viool onder den arm, een verdienden gulden in zijn zak, en koffij en koek in zijne maag, liep Christiaan het bordes van de herberg af. Zijn blik viel nu op de paardenkribben, die daar steeds voor de vreemde rijtuigen gereed stonden, en met

{==46==} {>>pagina-aanduiding<<}
diepe ontroering bleef hij er voor staan. Wie weet, of onder deze kribben niet ook die was, welke hem, bijna twaalf jaar geleden, des nachts tot wieg gediend had! Wat zou er wel van hem geworden zijn, als Korenman zich toen zijner niet had aangetrokken? Op nieuw welde er de heiligste dankbaarheid in zijn hart op voor zijnen pleegvader, die voor hem de plaats van vader en moeder had vervuld. Ach, waarom hadden zijne ouders hem aan zijn lot overgelaten! Waarmede toch had de schuldelooze zuigeling hen beleedigd, om hem zoo liefdeloos van zich te stooten!
Zijne weemoedige droefheid werd nog sterker op het gezigt eener kat, die hem voorbij sloop, met een harer jongen behoedzaam tusschen den bek. O hoe dikwijls had hij het ook reeds gezien, hoe ganzen, eenden, hoenders, honden, kleine vogels en andere dieren hunne jongen teederlijk verzorgden en verdedigden, ja daarbij zelfs hun eigen leven waagden! Zelfs de mier, dat weerlooze insekt, redt, wanneer eene onmeêdoogende hand haar nest vernielen wil, eerst haar geliefd popje, haar kind, - en hem had een barbaarsch moederhart eenmaal kunnen verstooten! Maar kon hij haar ook niet met geweld ontrukt zijn, en was zijne moeder welligt nog niet ongelukkiger dan hij? Doch de smart der jeugd gelijkt eene zeepbel, en

{==47==} {>>pagina-aanduiding<<}
laat, wanneer zij verdwijnt, even als deze, zelfs geen spoor na. Zoo ook verdween Christiaans verdriet bij het opgaan der gouden zon, die, ofschoon in het begin van November, nog altoos groene velden bescheen. Opgewekt en vrolijk door het bewustzijn van een goed geweten en volbragte pligten, ging hij den weg verder op. Zijn opgeruimd gemoed wilde zich ook hoorbaar lucht geven; hij greep naar zijn strijkstok en viool, en al voortgaande speelde hij het zieltreffende lied:

‘Hoe wel is 't mij, o Vriend der menschen, 
Wanneer ik in uw trouw berust!’ 


De echo in het naaste woud gaf de klanken duidelijk weder, begeleid van de muziek der vogeltjes, die op het einde van den zomer met de anderen niet waren medegevlogen. Toen werd hij, als door eene onwederstaanbare magt, in het bosch getrokken, zijne lievelingsplaats, waar het zachte ruischen van de toppen der boomen hem als het groeten van oude bekenden ontving. Hij hing het speeltuig op zijn rug, en klom, zoo vlug als een eekhorentje, in den altoos groenen top van een ranken wilde-pijnboom, waarin hij zich in eene gemakkelijke houding nederzette. Spoedig daarop klonk het vrolijk geroep van den koekkoek, het

{==48==} {>>pagina-aanduiding<<}
melancholisch gezang der meerle, het smeltend lied van den nachtegaal, het eentoonig geroep van den raaf; - in het kort, al de gevederde boschbewoners, die nog niet naar andere landen waren weggevlogen, schenen hier bijeengekomen te zijn, om elkander hunne kunsten te laten hooren. En Christiaan, de eenige, die al deze stemmen hoorde, was zoo blijde als een koning, dat al deze nog overgebleven vogels, door de heldere toonen zijner viool opgewekt, met hun gezang en gefluit zijne luchtige zitplaats rondfladderden. Met toenemenden lust beproefde hij het, om het geluid der vogels op zijne gehoorzame viool na te bootsen, toen het schetteren van een posthoorn aan het veelstemmig concert een einde maakte.
Een, twee, drie - en Christiaan was reeds uit den boom; en door eene nieuwsgierigheid gedreven, die den meesten knapen op het land eigen is, zocht hij den naasten rijweg op, om te zien of er ook gelegenheid was om mede te rijden.
Daar bleef inderdaad een fraaije reiswagen staan. De postillon kreeg niet zoodra den jongen vioolspeler in het oog, of hij riep hem toe, alsof hij zeer boos was: ‘Maar, jonge heer, hoe moet dat gaan? Denkt de jonge heer, dat ik hier alleen gekomen ben, om hem op te zoeken, en om

{==49==} {>>pagina-aanduiding<<}
zijnentwege van den postmeester een duchtige veeg uit de pan te krijgen. Komaan! stap maar spoedig in!’ Onder het uiten dezer woorden, draaide de postillon zich op den bok om, ten einde het portier te openen. Intusschen hield hij niet op met brommen. ‘Nu,’ voegde hij er bij, ‘nu moeten wij weêr op den rector wachten, die in de grootste ongerustheid uitgeloopen is, om den jongen heer op te zoeken.’
Toen de man, na zich dus afgesloofd te hebben, naar het voorwerp van zijnen wrevel omzag, was Christiaan, die niets begreep van de zonderlinge manier, waarop hij werd aangesproken, alweêr in het digtste van het bosch verdwenen. Spoedig echter stiet hij op een man, die, met alle teekenen van uitputting op zijn gelaat, hem te gemoet kwam. Toen hij Christiaan zag, verkeerden zijne vroegere gemoedsbewegingen spoedig in eene uitbarsting van toorn. ‘Boudewijn, Boudewijn!’ riep hij: ‘Zal dan uwe ligtzinnigheid nimmer ophouden? Wilt gij dan uwe betrekkingen niets dan verdriet aandoen? Waar hebt gij gezeten, sinds gij met een verzonnen sprookje den wagen verlaten en, in plaats van eene minuut, wel een half uur uitgebleven zijt? - Maar wat zie ik?’ vervolgde hij met nieuwe verwondering, ‘van waar komt die verandering in uwe kleeding? Dit instrument -?’

{==50==} {>>pagina-aanduiding<<}

De vreemdeling strekte nu de regterhand naar de viool uit; doch Christiaan was hem te gaauw af, en ging, als gedragen door de vleugelen des winds, op de vlugt. Een heel eind ver nog hoorde hij het geroep van den man, die hem naliep, en die hem bij alles in de wereld bezwoer, te blijven.
Toen hij, bijna ademloos, te huis kwam, bleef hem te naauwernood nog tijd genoeg over, om zijne viool weg te leggen; want de klok riep hem naar school, en hij moest het verhaal van zijn wedervaren dus nog eenige uren opschorten.
‘Begrijp eens, vader!’ Met deze woorden, kwam hij, toen de school uit was, in het woonvertrek, waarin hij, behalve zijn vader, ook Boter den vogelvanger vond. Deze laatste zette een paar leelijke oogen op, en Korenman was ook in eene hem anders ongewone gemoedsbeweging.
‘Daar komt de kwade jongen!’ zeide Boter. ‘In plaats van Christiaan, moest men u maar kortaf Vogeldief noemen.’ Christiaan stond versuft te kijken en wist niet wat hij zeggen zou. Hij deed zijn best om op Boters gelaat te lezen, of het ernst of gekscheren was, dat hem zoo deed uitvaren.
Maar nu begon zijn pleegvader, ook al op een ernstigen toon: ‘Christiaan, wat hebt gij toch uitgevoerd? Beken de waarheid, wat ik u bidden mag!’

{==51==} {>>pagina-aanduiding<<}

Christiaans verbleekt gelaat werd met een hoog rood overtogen, toen hij met de grootste trouwhartigheid en waarheid zijn wedervaren vertelde.
‘Kijk me die olijke klant eens!’ zeide Boter met bitterheid, toen Christiaan ophield met spreken. De jongen denkt zich op eene slimme manier uit het net te werken, door ons op den mouw te spelden, dat niet hij, maar zijn evenbeeld, het schelmstuk heeft uitgevoerd. - Schavuit!’ riep hij weêr toornig tot den knaap, ‘wilt gij het nog liegen, dat gij mijn vinkennet aan flarden gescheurd en geheel bedorven hebt? Durft gij het vol te houden, dat gij mijne kostelijke vangst van ten minste twaalf lijsters, achttien merels, negenentwintig snippen, het kleine goed nog niet eens mede gerekend, hebt laten ontsnappen? Ik kon mij, zoo waar, niet herinneren, ooit in mijn leven zoo vele vogels, in eens, in het net geklapt te hebben, en terwijl ik zoo regt in mijn schik naar mijn huisje loop, om mijn oudje en Leentje te hulp te roepen, komt me die kwade jongen op het mat, rukt en trekt de netten stuk, laat den heelen boel met lokvogels en al wegvliegen, en toen ik maakte, dat ik er bij kwam, stond hij mij in het bosch helder uit te lagchen.’
‘Dat deed ik niet,’ zeide Christiaan met een bedrukt gelaat.

{==52==} {>>pagina-aanduiding<<}

‘Wat!?’ riep Boter woedend, ‘komen er nog nieuwe leugens bij? Denkt ge, dat ik te blind ben, om uw valsch gelaat te kennen, en heb ik niet Leentje, die anders zoo veel van den deugniet houdt, tot getuige? Ja, men moest jou gekke teêrheid niet kennen! Je zoudt, als je jou zin had, wel willen, dat alle vogelvangers zelve in eene kooi zaten, niet waar? en dat hunne vogels vrij door de lucht vlogen, niet waar?’
‘Komaan, mijn zoon! beken wat gij misdreven hebt,’ sprak Korenman aangedaan, en alles zal misschien wel weêr te regt komen.’
‘Maar ik ben het waarlijk niet geweest!’ herhaalde Christiaan, in heete tranen losbarstende.
‘Vriendlief!’ zeide Korenman op nieuw, ‘ik weet waarlijk niet, wat ik van die wonderlijke historie maken moet. Maar ik moet u toch in waarheid zeggen, dat ik Christiaan nog nooit op een leugen betrapt heb -’
‘Je bent een oude gek met jou Christiaan,’ viel Boter hem met verheffing van stem in de rede. ‘Het ontbreekt er nog maar aan, dat ik den jongen nog vergeving moet vragen, voor de harde woorden, die hij van mij gekregen heeft; maar zoo gek is Boter niet; en daar ge mij geen gelijk of schadevergoeding geven wilt, zal ik mijn regt wel verder zoeken. Maar dat zweer ik je, dat de

{==53==} {>>pagina-aanduiding<<}
jongen achter de tralies moet, zoo waar als ik Boter heet.’


Zesde Hoofdstuk.


De onverdiende strap.

De vogelvanger had het er niet bij laten blijven, maar onzen Christiaan inderdaad achter de traliën laten zetten. Reeds had de knaap een langen dag en nog een langer nacht in de vochtige en koude gevangenis doorgebragt, toen, op den derden morgen zeer vroeg, eene hem welbekende, van aandoening bevende stem, voor het kleine keldervenster zijnen naam riep.
Christiaan stond van zijn armoedig strooleger op en naderde het venster. ‘Zijt gij het, vader?’ vroeg hij blijmoedig.
‘Hoe gaat het u, mijn zoon?’ vroeg Korenman, die, zoo als van zelve spreekt, groot medelijden met den armen gevangene had. ‘Niet waar? koud water en brood is niet lekker?’
‘Ach, vaderlief!’ antwoordde Christiaan, ‘dat zou nog het minste zijn. Als het maar niet zoo vroor, en als de verveling mij maar niet zoo plaagde.’
‘Plaagt u inderdaad anders niets? Ook niet het

{==54==} {>>pagina-aanduiding<<}
kwaad geweten?’ De stem van den ouden man werd diep bewogen, toen hij deze woorden sprak.
Een heete vloed van tranen ontwelde aan de oogen van den knaap. ‘O vader!’ zuchtte hij, ‘krenk mij toch niet in mijne benaauwdheid! Zoo waar als ik leef, vader, ik was de knaap niet, dien Boter bedoelde.’ - Ofschoon de oude Korenman het niet zien kon, had Christiaan toch zijne hand op het hart gelegd.
‘Ik geloof u wel, mijn zoon!’ hernam Korenman bewogen, ‘hoewel de schijn tegen u is. En als men onschuldig is, dan kan men zelfs in den kerker vrolijk zijn. Denk maar eens aan den vromen Joseph, die zoo veel jaren in de gevangenis moest smachten. En gij zult er op zijn hoogst maar drie dagen in moeten blijven.’
‘Dat kan mij nog zoo veel niet schelen, vader!’ zeide Christiaan. ‘Maar de schande, vader, de schande! Met duimen en vingers zullen zij mij in het dorp nawijzen!’
‘Laat hen maar wijzen!’ hernam Korenman vertroostend. ‘Des te meer zal ook onze lieve Heer u in zijne bescherming nemen. Wie weet, om welke reden Hij dat u ongeval toebeschikt heeft! Luister eens, mijn lieve jongen! ik heb een potje met warm bier voor u medegebragt. Als ik nu maar kans zag om het goed en wel zonder storten bij u te krijgen!’

{==55==} {>>pagina-aanduiding<<}

Korenman beproefde het met een eindje bindgaren, en liet het potje met warm bier langzaam naar beneden zakken.
‘Smaakt het?’ vroeg Korenman vergenoegd, toen hij zich overtuigd had, dat het goed was te regt gekomen. ‘Ik heb het zelf gekookt!’
‘Ja, vader, het smaakt lekker,’ antwoordde Christiaan dankbaar. ‘Maar gij hebt er geweldig veel peper in gestrooid. Zij brandt mij als vuur in de keel.’
‘Ha, ha!’ meesmuilde de opgeruimde warmbier-brouwer, ‘dat heb ik met opzet gedaan, om u niet te laten bevriezen. Is er ook nog wat, dat je gaarne hadt, Christiaan?’
‘Och, ik zou zoo gaarne op mijne viool spelen!’ riep Christiaan hartstogtelijk.
‘Daar kan niets van komen,’ antwoordde Korenman. ‘Al kon de viool ook tusschen de traliën door, dan zou de overheid er toch niet op gesteld zijn, om zoo veel pret in de gevangenis te hebben. In allen gevalle zoudt gij het heel zachtjes moeten aanleggen. Houd u intusschen maar goed -’
‘Vergeet niet den vogel te voederen!’ riep Christiaan zijnen pleegvader na.
Naauwelijks was de knaap weder in zijn hoek gekropen, of er riep een fijn stemmetje: ‘Christiaan! lieve Christiaan!’
Hij verroerde zich niet. Nu werd er nog ang-
{==56==} {>>pagina-aanduiding<<}
stiger geroepen: ‘Ach goede Christiaan, luister toch eens even! Wees niet boos op mij!’
‘Ik heb geen praats voor je!’ riep Christiaan vergramd.
‘Ach, Christiaan!’ zeide Leentje weenende: ‘kunt gij het ontkennen, dat mijne oogen u gezien hebben, toen gij het guitenstuk hebt uitgevoerd?’
‘Nog eens, ik heb niets met je te maken!’ antwoordde Christiaan weder.
‘Kan ik het helpen, dat mijn grootvader mij tegen u laat getuigen, en dat ik de waarheid spreken moet? Ik heb den ganschen nacht geen oog om u kunnen sluiten, en op groot gevaar van klappen te krijgen, ben ik naar u toegekomen. Ach, Christiaan! vergeef het mij maar voor dezenkeer, dat ik u eergisteren heb gezien en in het hok helpen brengen!’
‘Gij blijft er dus bij, dat gij mij inderdaad gezien hebt, en dat ik de deugniet ben? Heb ik u niet altijd de vogels afgekocht en eerlijk betaald? Heb ik ooit, als ik bij u kwam, een enkel veertje van u te zoek gemaakt? He?’
Dit kon Leentje niet tegenspreken. ‘Ach, wees toch weêr goed op mij!’ riep zij vleijende.
‘Zoodra ik los kom,’ hernam Christiaan trotsch en gevoelig, ‘vertrek ik van hier, verre van hier, naar vreemde landen. En daar word ik een Pa-
{==57==} {>>pagina-aanduiding<<}
ganini, die iederen avond achthonderd daalders met vioolspelen verdient. En als ik een paar millioen verdiend heb, dan kom ik terug rijden in eene dubbel en dwars vergulde koets, met vier paarden bespannen, om mijnen pleegvader af te halen, - hem, die er alleen geloof aan slaat, dat ik uwe vogels niet vrijgelaten heb. Dan zult gij raar staan opkijken, met oogen zoo groot, als ik weet niet wat, en dan zoudt gij wel mede willen rijden. Maar dan zal ik u noch uw grootvader zelfs niet aanzien.’
‘Daartoe zijt gij niet in staat! daarvoor ken ik u te goed!’ riep Leentje voor de traliën.
‘Ja, ik zal het zeker en vast doen!’ hernam de gevangene.
‘Neen!’ riep het meisje, ‘ik ken u veel te goed. En daar gij nu weêr met mij gesproken hebt, zijt gij ook niet meer boos op mij, niet waar?’
‘Ja, ja!’ bromde Christiaan.
‘Mag ik wederkomen?’ vroeg Leentje smeekend.
Christiaan gaf geen antwoord.
‘Mag ik wederkomen?’ vroeg Leentje nogmaals. ‘Ik zal tot drie tellen. Als gij dan nog geen antwoord gegeven hebt, blijf ik weg. Daar gaat het! Een! - - Twee! - - Dr - Mag ik wederkomen? - Drie! - mag ik?’

{==58==} {>>pagina-aanduiding<<}

‘Ja!’ riep Christiaan haastig, toen Leentje het venster wilde verlaten.
‘Nu viel er een papieren pakje van tusschen de traliën, dat Christiaan nieuwsgierig opnam en spoedig opende. Er was een stuk koek in; maar het lieve meisje, dat het hem geschonken had, was reeds weggegaan. Deze deelneming in zijn ongeluk deed zijn hart goed, en het overige gedeelte van zijn straftijd kwam hem nu niet meer zoo lang voor.
Het bewuste voorval met het vinkennet en de vogels had evenwel nog verdere onaangename gevolgen voor onzen kleinen gevangene. De oude Boter was en bleef onverzoenlijk, en liet niet toe, dat Christiaan weder in zijn huis mogt komen; evenmin veroorloofde hij zijne kleindochter om met den knaap om te gaan. De kinderen van het dorp keerden hem den rug toe, en de volwassenen zagen hem wantrouwend aan.
Deze omstandigheden hadden Korenman doen besluiten, om zijnen pleegzoon, zoodra hij vrij kwam, naar elders te laten gaan. Hij vond daartoe gelegenheid, door tusschenkomst van den stads-muziekmeester van het naastbijgelegen stadje, bij wien Christiaan sedert eenigen tijd les in het vioolspelen genomen had, en die hem eene plaats, als leerling bij een zijner ambtgenooten, in eene groo-
{==59==} {>>pagina-aanduiding<<}
tere, maar tamelijk ver afgelegene stad bezorgde.
‘Vrees God, wees regtvaardig, en ontzie niemand!’ zeide Korenman tot zijnen Christiaan, die bitterlijk weende, toen zijn pleegvader met deze woorden afscheid van hem nam. ‘Word een flinke kerel; en dat zeg ik niet alleen om uwent-, maar ook om mijnentwille, want ik zal mij in het vervolg met magere brokken moeten tevreden stellen, en den riem wat vaster om mijne oude maag moeten binden, als ik met eere door de wereld komen wil. Maar dat kan mij niet schelen, als ik maar weet, dat er een betere smultijd ophanden is, dien ik hoop, dat gij mij zult doen beleven. Denk er steeds aan, dat, zoo lang u onze lieve Heer gezonde ledematen schenkt, het alleen aan u staat, om de grillen uit uw eigen hoofd en de door zorg geploegde rimpels van het mijne te verdrijven. Speel, strijk, blaas en trommel er maar dapper op los! Juffer Muzijk is eene dame, en dames willen altoos gevierd worden. Wordt in 's Hemels naam geen stomme pauze, noch een onnoozel vierenzestigste gedeelte van eene noot, maar eene geheele noot van goeden klank in de menschelijke simphonie. Maar als de beenderman, die altoos het laatste stuk met ons speelt, mij met zijn scherpe zeissen van de aarde maait, eer ik u als meester wederzie, dan zullen de menschen,

{==60==} {>>pagina-aanduiding<<}
wanneer zij over mijn graf struikelen, niet verachtelijk van mij spreken en zeggen: hier ligt maar een speelman; maar zij zullen er bijvoegen, dat hij althans in zijn leven ééne goede daad deed, toen - hij -’
Hier begaf den ouden man de stem; zich voor zijne tranen schamende, verborg hij zijn gelaat in de borst van Christiaan. De ekster ging op Christiaans hoofd zitten, en vloog toen, onder luid gesnap, suizend langs de graauwe lokken van Korenman.
De knaap nam den vogel in de hand. ‘Gij wilt dus het dier niet bij u houden, vader?’ zeide hij onder een vloed van tranen.
‘Neen, mijn zoon!’ antwoordde Korenman. ‘Het zou kunnen gebeuren, dat ik den vogel vergat, en hem van honger of dorst liet omkomen. Mogelijk zal ik dikwerf zelf zoo veel voedsel niet hebben, om er een sijsje mede te verzadigen.’
‘Zoo vaarwel dan, vader! Leef gelukkig, vader! Leef gelukkig!’ - Zij vielen aan elkanders hals en weenden. - Eenige oogenblikken daarna was Christiaan reeds op weg.
Hij vermeed met opzet die huizen in het dorp, in welke bekenden van hem woonden, van wie hij reeds afscheid had genomen. Hij sloeg den weg naar het bosch in, en nam den vogel van zijnen

{==61==} {>>pagina-aanduiding<<}
schouder. ‘Keer nu weder naar uwe makkers terug, oude makker van mij!’ zeide hij tot het dier, terwijl hij het in de lucht wierp. Na eenige vleugelslagen echter keerde de ekster weder naar zijns meesters schouder terug. ‘Wilt ge niet?’ riep de knaap weemoedig. ‘Wilt gij mij niet verlaten? Maar ik kan u immers niet bij mij houden?’ - Hij wierp den vogel nog eens omhoog, doch met evenveel gevolg als den eersten keer. Nu liep hij haastig naar het huisje van den vogelaar, en hij was zoo gelukkig om Leentje aan te treffen, die op het stoepje voor de deur vaten waschte. Het meisje liet, van schrik, een tinnen schotel vallen, toen zij hem voor zich zag. ‘Wat wilt gij nog?’ vroeg zij, bleek wordende: ‘Grootvader zit daar binnen aan het venster.’
‘Leentje,’ sprak Christiaan haastig, ‘gij moest mij een groot genoegen doen. Hier is mijn ekster, die niet van mij scheiden wil. Houd hem bij u, of geef hem later zijne vrijheid weder!’
Het meisje voldeed aan zijn verzoek, en droeg den vogel, die te vergeefs weêrstand bood, in huis. Daarop naderde Christiaan het venster, waaraan de oude Boter zat te lezen.
‘Vader Boter!’ zeide hij met eene vaste stem, ‘ik zal niet weêr over uwen drempel komen, als gij mij nu maar de hand uit het venster toesteekt

{==62==} {>>pagina-aanduiding<<}
en zegt, dat gij niet meer boos op mij wilt zijn.’
Boter stoof op, bekeek den knaap met donkere blikken, en schudde het hoofd, ten teeken, dat hij ongenegen was om aan dat verzoek te voldoen.
‘Vader!’ hernam Christiaan dringender, ‘hoe vele malen hebt gij de zon over uwen toorn laten ondergaan, en gij wilt nog, dat de zon der genade van onzen Heiland uw hoofd beschijne? Geef mij de hand!’
‘Als gij schuld bekent!’ antwoordde Boter een weinig toegevender.
‘Ach, laat dat blijven!’ bad Christiaan. ‘Geef mij uwe hand, ik moge u kwaad gedaan hebben of niet; bedenk, dat wij allen zondaren zijn!’
Binnen in het kamertje hielp Leentje mede smeeken. En - ja, daar reikte de oude vogelvanger hem zijne hand door het venster. ‘Ga in vrede! Het is u vergeven!’ sprak hij.
‘Duizendmaal dank, vader!’ riep Christiaan vrolijk. ‘Vaarwel!’ Hij rende voort, en Leentje wierp hem weenende, met de hand, nog een laatst vaarwel toe.



{==63==} {>>pagina-aanduiding<<}

Zevende Hoofdstuk.


De stads-muzijkmeester.

Na eene voetreize van zes dagen had Christiaan de plaats zijner bestemming bereikt. De stads-muzijkmeester had zijne woning in den toren der kerk. Deze lag reeds overtogen met den glans der ondergaande zon, toen Christiaan zijne schreden tot haar rigtte. Hij rustte op eene steenen bank voor een huis op de markt uit, om zijne krachten wat te verzamelen tot het opstijgen der vrij talrijke trappen. Met bijna onwederstaanbaar verlangen wachtte hij hier, tot hij eenigzins bekoeld zou zijn, om zich aan het zilverklare water te verkwikken, dat door eenige fonteinen in de groote waterkom van de markt werd uitgegoten. Hij zag een kuipersleerling een bundel hoepels in het heldere water dompelen. ‘Zoo wilde ik mij ook wel eens verkwikken in dat lekkere koele vocht,’ zeide hij bij zichzelven. De leerling scheen integendeel eene andere pret op het oog te hebben; want terwijl hij een blik naar den toren wierp, riep hij een van zijne makkers toe: ‘Het is te avond feest! Kijk, daar komt de horenblazer op den toren.’

{==64==} {>>pagina-aanduiding<<}

Christiaan keek mede naar boven, en zag in het ijzeren hek van den omgang des torens den stadsmuzikant staan, eene bazuin voor den mond houdende, die als goud blonk, en waarop hij eenige schelle indrukwekkende toonen blies.
Dat was juist de man, bij wien Christiaan wezen moest, en zijn leerling kon niet vriendelijker en hartelijker worden ontvangen en toegesproken, dan door deze klanken. Althans het hart van Christiaan werd met vertrouwen vervuld; de schroomvalligheid, die dikwerf bij het verwisselen onzer omstandigheden de borst bezwaart, verdween eensklaps bij hem, en zigtbaar getroost en bemoedigd naderde hij de torendeur.
Toen hij, eindelijk boven gekomen, aan de schel trok, deed hem eene meid open, die er juist niet zeer vriendelijk uitzag. ‘Wat wou je?’ vroeg zij op een norschen toon.
‘Ik moet bij den stads-muzijkant zijn,’ zeide Christiaan eenigzins bedremmeld.
‘Mijnheer Drieling!’ riep de meid in de kamer, ‘daar is een boerenjongen, die u eens even wou spreken.’
Mijnheer Drieling, een mager, klein manneke, van diep in de vijftig jaren, kwam hierop voor den dag, nam den brief van aanbeveling van Christiaan over, las dien vlugtig door, en zeide

{==65==} {>>pagina-aanduiding<<}
daarop tot den knaap, dat hij zijn pakje maar neêr moest leggen. Vervolgens moest hij verschijnen voor de wederhelft van zijn nieuwen leermeester, eene lijvige dame, die hem oplas, wat hij daar in huis te doen had, en dat niet zeer veel van de werkzaamheden eener tweede meid verschilde. Daar men evenwel voor dit oogenblik, en niet ten onregte, vermoedde, dat de nieuweling vermoeid zou zijn van de reis, gaf men hem zijn avondeten, waaraan hij niet te veel had, en daarna wees hem de meid zijne slaapplaats aan, die zich in een hoek van den toren bevond, en niet slechter was dan in de woning van Korenman. Voor het overige deden jeugd en uitputting het hunne, zoo dat hij spoedig in een diepen slaap verzonken lag. Na verloop van eenige oogenblikken werd hij weder wakker door een zagend gesnor, gevolgd door eenige helder klinkende slagen van eene klok, die zich boven zijn hoofd scheen te bevinden. Het was het uurwerk van den toren, dat juist twaalf uren sloeg. Op hetzelfde oogenblik schitterde er voor zijne slaapdronken oogen een helder licht, en hij hoorde het gemompel van eenige stemmen. Met half gesloten oogen keek hij uit zijn bed, en zag ongeveer vijf kleine en vijf grootere gestalten digt langs hem een houten wenteltrap opgaan. Dat waren ongetwijfeld zijne nieuwe kameraden, die nu eerst,

{==66==} {>>pagina-aanduiding<<}
huiswaarts waren gekeerd. ‘Hm!’ zeide een van hen tot de overigen, ‘daar ligt het kereltje, dat nu in mijne plaats voor meid mag spelen. Ik ben al lang genoeg de werkezel geweest. Nu kan die boerenkinkel daar ook eens proeven, hoe het smaakt.’
De leerknaap, die met het licht voorging, was blijkbaar van een ander gevoelen dan degene, die zich op die wijze lucht gaf. ‘Hoe? voerde hij hem te gemoet, ‘zijt gij dan beter dan wij allen? Houd maar gaauw met dat gewauwel op, of ik plak uw mond met viool-hars digt.’
Daarna werd het weder donker en stil, als men het regelmatig tikken van den slinger der torenklok uitzondert; want dit voor Christiaan nog ongewoon geluid belette hem om weêr dadelijk den slaap te vatten. Naauwelijks sloeg het des morgens vijf ure, of de meid gebood hem met eene krijschende stem, dat hij een brood bij den bakker moest halen.
‘Ik zal ook,’ vervolgde de meid, ‘het watervat met het windas naar beneden laten; dat moet gij dan vol water dragen, eer gij weêr naar boven komt; de schepkan ligt er in.’
Christiaan gehoorzaamde, kleedde zich spoedig aan, en ging, met het geld voor den bakker, de donkere trappen af. Toen hij met het brood terug-
{==67==} {>>pagina-aanduiding<<}
kwam, zag hij het watervat in eene mand, aan een sterk touw, van den toren afdalen. Die toestel beviel hem, en hij zou gaarne met deze goede gelegenheid weder boven gekomen zijn, als hij het maar had durven wagen, zonder vooraf de toestemming daartoe te verzoeken. Toen de meid, die boven op den toren stond op te passen, gewaar werd, dat Christiaan hare bevelen goed had uitgevoerd, trok zij het windas op, en het gevulde watervat ging weder naar boven. Eer Christiaan het - maar langs de trappen - volgde, baadde hij eerst zijn gelaat en zijne borst in de groote waterkom, en dat maakte hem eerst regt frisch. Boven aan den trap stond eene duchtige batterij van schoenen en laarzen op hem te wachten, en het was geen gemakkelijk karreweitje om die alle te poetsen; het kostte hem menigen zweetdroppel. Vooraf had hij een kommetje koffij gekregen, en het stuiversbroodje, dat er bijgelegd was, at hij maar onder het poetsen en borstelen op. Hij werd ook gewaar, dat zijne kameraden gedurende zijne afwezigheid waren opgestaan; want hij hoorde de meester zeggen: ‘Robbert, gij moet heden het morgenstukje maar eens blazen. Ik zou maar nemen: “Waak op, waak op, o stad en land!”’
De leerling kwam daarop, met de bazuin in de hand, uit de kamer, en Christiaan wenschte hem

{==68==} {>>pagina-aanduiding<<}
nederig een goeden morgen, hetwelk door een vriendelijken groet beantwoord werd. Robbert ging nu op den omgang van den toren staan, naauwelijks twee schreden van Christiaan verwijderd.
Daar hoorde hij den klank der bazuin, die zich uitzette in de zuivere lucht. Christiaan waande, dat de engelen met hun hemelsch muzijk door het luchtruim vlogen, en zijne ziel smolt weg in zaligheid. De toren scheen te dreunen. De schoenborstel ontviel zijne handen, en hij vouwde ze eerbiedig op zijne borst, terwijl zijn oog in tranen zwom. Toen de leerling terugkeerde, zag hij de uitwerking van zijn spel op eene verrassende wijze beloond, en niet weinig streelde hem de sprakelooze lof van den boerenknaap.
Op de reine klanken der bazuin volgde weldra een oorverscheurend concert, in de woonkamer van den stads-muzikant, die tevens tot oefenvertrek ingerigt was.
‘Schoone Roza, ik moet scheiden!’ klaagde de klarinet in weemoedige toonen. ‘Al de eendjes zwemmen over 't water,’ speelde de viool. De fluit gaf het lied: ‘Aan de oevers van een snellen vliet,’ welluidend weder. De fagot bromde: ‘Komt, vrienden! gromt de sombre dood.’ En onder al deze geluiden, oefende de oboe hare nuchtere stem, voor den honderdsten keêr, in eene

{==69==} {>>pagina-aanduiding<<}
moeijelijke plaats, die veel overeenkomst had met eene ladder, waarin eenige sporten te kort zijn.
Maar de waldhoorn, waarop de jongste leerling op een na zich zat te pijnigen, droeg verreweg den prijs over alle instrumenten weg. Als de slagers dit getoet kenden, dan zouden zij ongetwijfeld nooit verlegen zijn, om te weten hoe zij de honden het best uit de hal zouden kunnen jagen. Die geen vriend van pluimstrijkers of tafelschuimers is, kan niet beter doen, dan zulk een kamervirtuoos in dienst te nemen, en al dat volkje zal zeker wegblijven. Zelfs de kraaijen, die anders niet keurig op muzijk zijn, vlogen schuw van de torenspits, waarop zij juist gekomen waren om uit te rusten.
Toen Christiaan zijn werk verrigt had, trad hij de kamer in, waar deze muzikale hutspot werd voorgediend. Eensklaps verstomden de snijdende, huilende en klagende toonen, daar al die levenmakers hun nieuwen kunstgenoot met groote oogen opnamen. Maar de Heer Drieling schoof den blooden Christiaan voor een muzijklessenaar, gaf hem viool en strijkstok in de hand, en verlangde een proefje zijner kunst te hooren. Het was eene sonnate van Pleyel, en Christiaan gehoorzaamde en speelde er dapper op los. Al de jongens lachten en grijnsden; het gelaat van den meester betrok,

{==70==} {>>pagina-aanduiding<<}
maar Robbert alleen bleef zichzelven gelijk. ‘Mijn heer Drieling!’ zeide hij, ‘gij kunt immers van den knaap niet vergen, dat hij op de viool speelt, terwijl zijne handen nog beven van het schoenpoetsen?’
Robbert had gelijk; de meester kon dit niet ontkennen, en daarom ontsloeg hij Christiaan, die dadelijk op den omgang van den toren liep. O, hoe schoon was het daar! Uit bijna al de schoorsteenen der stad steeg het morgen-offer in kronkelende zuilen op. De huizen met hare straten en drokke inwoners lagen beneden hem, als de bontgeschilderde steden, in de spanen doozen, op de kermis. De zon steeg over de blaauwe bergen, rondom welke een schitterende waterstroom heen-vloeide. Bosschen en boomgaarden omzoomden de stad, die zich, even als kiekens rondom eene hen, om den toren schaarde. In de beschouwing daarvan verzonken, was er voor Christiaan ongemerkt een uur voorbijgegaan.
‘Beven uwe handen niet meer?’ riep de Heer Drieling uit het venster. Christiaan begreep de bedoeling van zijn leermeester, en speelde nu zijn proefstuk, met beter gevolg dan den vorigen keer. Drieling knikte tevreden, de jongens sloegen wederom groote oogen op, en Robbert zeide: ‘Die boerenjongen kan u allen wel omverspelen. Gij moogt uwe petten wel voor hem afnemen; dat heb ik al gemerkt.’

{==71==} {>>pagina-aanduiding<<}

‘Kunt gij, buiten de viool, ook nog andere instrumenten bespelen?’ vroeg de Heer Drieling.
‘Ik kan nog een weinig op den bas spelen,’ antwoordde Christiaan; ‘meer kan ik niet.’
‘Dat is niemendal,’ hernam zijn meester. ‘Een stads-muzikant moet alle instrumenten in zijne magt hebben, ofschoon hij wel eens aan het eene of andere de voorkeur geeft.’
Het geheele gezelschap moest nu, onder de leiding van Drieling, eene ouverture te zamen uitvoeren, en zij werden nu en dan ongemakkelijk door hem teregtgewezen. Buiten en behalve de geliefkoosde en meest gebruikelijke namen uit de natuurlijke historie, zoo als os, ezel, schaap enz., deelde hij, in zijn ijver voor de kunst, opstoppers, oorvegen en ribbenstooten aan de leerknapen uit, en op den rug van den vluggen waldhoornblazer, dien wij daareven leerden kennen, sloeg hij de maat met zijne vuisten. Christiaan was niet zeer op zijn gemak, doch kwam voor dezen keer alleen met den schrik vrij. Nog denzelfden dag leerde hij den triangel, de bekkens en de Turksche trom slaan, en de proef om op de pauken te trommelen mislukte niet geheel en al. Robbert deelde hem menige teregtwijzing mede, en won spoedig Christiaans genegenheid, daar hij veel vriendelijker met zijne minderen omging dan de muzijkmeester zelf.

{==72==} {>>pagina-aanduiding<<}

Het middageten, waarover zijne overige kameraden veel te zeggen hadden, smaakte hem buitengemeen; want zoo krachtig en goed, als dit, had hij het niet altoos gehad.
Toen, met het vallen van den avond, de voor onderrigt en zelfoefening bestemde uren waren afgeloopen, gingen de meester en de oudste leerlingen, na het nuttigen van het avondmaal, de stad in, om een glaasje bier te drinken; maar de kleinere leerjongens moesten te huis blijven, om noten te schrijven en muzijkpapier te liniëren.
Christiaan kreeg, als jongste leerling, nog een postje: hij moest namelijk de gewigten van het uurwerk opwinden en de avondklok luiden. Hij hield dus naauwelijks zoo veel tijd over, dat hij zich aankleeden, eten en slapen kon.


Achtste Hoofdstuk.


Brieven! brieven!

De zomer was bijna ten einde, toen de oude Korenman onverwacht een brief van zijn lieven pleegzoon Christiaan kreeg. Dat was de eerste, en daarom kende de vreugde van den ouden man geene grenzen. De brief was van den volgenden inhoud:

{==73==} {>>pagina-aanduiding<<}

Lieve Vader!

Het zal mij hartelijk verheugen, als het u in alles welgaat. Ik ben ook, Gode zij dank, frisch en gezond; en sedert ik van u vertrokken ben, ben ik fiks gegroeid, daar behoeft gij niet aan te twijfelen, want ik kan het aan de mouwen van mijn buis zien; zij komen naauwelijks meer over mijne ellebogen. Ik zou u nog niet hebben kunnen schrijven, want ik heb geen geld, om het dure briefport te betalen, en ik zou u ook niet gaarne op kosten willen jagen; maar zie, een vreemdeling, die op dezen toren kwam kijken, om het fraaije uitzigt, bood mij aan, om u dezen brief kosteloos te doen toekomen. Ja, lieve vader, ik woon hier zeer heerlijk. Als ik de avondklok luid, dan wend ik geen oog af van het dorpje, waar in gij woont, en dan verbeeld ik mij bij u te zijn. Dat verbeeld ik mij soms ook wel, als ik den hik heb, en dan houdt de hik dadelijk op; dat is zeker en vast omdat gij dan op hetzelfde oogenblik ook om mij denkt. Het spijt mij, dat ik niet kan vliegen, als de kraaijen, die dagelijks om onzen toren fladderen. Dan zou ik spoedig naar u toe komen, om u eens te verrassen. Ik heb hier goed mijne bezigheden, lieve vader! Dat ik de avondklok luiden moet, weet gij reeds, niet

{==74==} {>>pagina-aanduiding<<}
waar? Maar als er een voornaam lijk of een feestdag is, dan worden wij allen aan het touw gezet, en dan moeten wij drie klokken te gelijk luiden. Het is toch een soort van muzijk, en daarom behoort het bij den post van stads-muzikant. Nu weet gij nog niet, wat ik zoo al meer doen moet; daarom zal ik het u maar eens schrijven. Ik moet voor al de huisgenooten schoenen en laarzen poetsen, kleederen uitkloppen, de torenklok opwinden en gelijk zetten, de muzijk-instrumenten dragen, brood halen, water ophijschen, en alle boodschappen in de stad verrigten, en daarenboven nog de hengselmand van de jufvrouw naar huis dragen, wanneer zij ter markt geweest is. Maar als de vracht wat al te zwaar is, dan laat Hanne, onze keukenmeid, de groote mand met het windas naar beneden zakken, en daarin wordt dan alles bij elkander gepakt. Dikwijls dalen wij zelve mede naar beneden, en dat vind ik zeer prettig. Maar dat op en neêr gaan in de mand had mij toch onlangs zuur kunnen opbreken. Wij hadden tot laat in den nacht op een concert gespeeld. De overige leerknapen, die voor dezen keer moesten helpen om de instrumenten naar huis te dragen, waren, geheel tegen hunne gewoonte, zeer vriendelijk jegens mij; zij zelve pakten de instrumenten in de ophaalmand,

{==75==} {>>pagina-aanduiding<<}
en zeiden, dat ik er maar bij moest gaan zitten. Vervolgens klommen zij naar boven, terwijl zij mij bij kris en kras beloofden, om de mand dadelijk op te halen, en ik moet zeggen, dat zij mij ook zeer spoedig en vlug optrokken, tot op omtrent het midden van den toren. Maar ja wel, daar bleef het ook bij; de mand bleef hangen waar hij was, en bidden noch smeeken hielp, om een duimpje hooger opgehaald te worden. Daar zij op den omgang van den toren om mijne benaauwdheid stonden te lagchen, kon ik wel gissen wat de deugnieten tegen mij in het schild voerden. Ja, denk eens na, vader! zij hadden niets minder met mij voor, dan mij tot den volgenden morgen tusschen hemel en aarde te laten spartelen. Een geruimen tijd bleef ik rustig, doch dood moede, zitten, altoos nog in de hoop levende, dat de galgenvogels tot inkeer zouden komen. Mijne zitplaats in de ophaalmand was verre van gemakkelijk, en gelijk ik naderhand eerst bemerkte, hadden zij mij met opzet tusschen de muzijk-instrumenten gepakt. Ik zat op den scherpen kant van eene vioolkast; de pauken rustten op mijne regt uitgestrekte beenen, de kam van den bas drukte mij tegen den rug, en de mondstukken van den waldhoorn duwden putten in mijne zijden, als ik het beproefde om wat gemakkelijker te kunnen

{==76==} {>>pagina-aanduiding<<}
zitten. Mijne oogen dreigden toe te vallen, zoo'n slaap had ik, en tot overmaat van tegenspoed begon het te regenen. Ik werd geweldig angstig; want de instrumenten moesten nu immers allen bederven. Ik roep, ik schreeuw om hulp; maar ja wel! geen antwoord, geene beweging, niets hoegenaamd. Boven mij was alles stil en donker. Toen greep ik, in mijne vertwijfeling, de trommelstokken, en begon, eerst heel zoetjes, als wilde ik maar eens proberen, op de pauken te roffelen. Toen dit ook niemendal hielp, sloeg ik een donderenden roffel in e op de pauken, en toen nog een er boven op in g. Dat werkte als een tooverslag. Terwijl ik nog maar altoos bleef voorttrommelen, ging ik zoo snel als een vogel naar boven, waar mijne brooddronken makkers mij met scheldwoorden over mijn noodgetrommel ontvingen. Maar ik gaf hun ferm taal en antwoord, en ik zei, dat ik alles zou vertellen aan den meester, die van de geheele zaak niets vernomen had. Toen moesten zij mij nog zoete woordjes geven, opdat ik hen niet verklikken zou. Die jongens voeren, voor het overige, niets dan kwade streken uit. Eens hebben zij eene doode kraai in mijn bed gelegd, zoo dat ik bijna dood geschrikt ben. Op een anderen tijd maakten zij mij uit den zoeten slaap wakker. ‘Sta op, sta op!’ rie-
{==77==} {>>pagina-aanduiding<<}
pen zij met eene benaauwde stem: ‘daar is brand in de stad; gij moet op den toren alarm blazen.’ Toen ik mijne laarzen wilde aantrekken, bemerkte ik, dat zij de beide pijpen van de laars hadden toegenaaid, zoo dat ik als een bezeten mensch in het ronde danste, terwijl zij het uitschaterden van lagchen, over mijn geweldigen angst. Maar den slechtsten streek van allen hebben zij mij veertien dagen geleden gespeeld. Ik zou mij, in het Burger-Casino, op de viool laten hooren, en de schobbejakken hadden mijn strijkstok met kaarsvet besmeerd. De meester wilde eens, terdege, eere met mij inleggen; dus kunt gij wel denken, hoe zeer wij beiden verschrikten, toen de viool geen klank
gaf. Maar zij werden op hunne beurt ook zoo vet ingesmeerd met de bullepees, dat zij mij in het vervolg wel met rust zullen laten. Vader, ik wou dat ge mij die variaties eens kondt hooren spelen, die ik geleerd heb! Zij zijn van den groote Rode, een meester uit Parijs, en zij klinken zoo schoon, als de liedjes, die Leentje met hare leeuwerikken-stem plagt te zingen. Maar apropos, vader! hoe maakt het Leentje? Is zij nog bij haar grootvader, en leeft mijn ekster nog? Groet haar hartelijk van mij, en ook den ouden Boter, den Dominé en den schoolmeester. Bedenk eens, dat de beste viool van mijn meester zestig guldens

{==78==} {>>pagina-aanduiding<<}
heeft gekost; dat is van belang, niet waar? Maar gij zult het zeker niet gelooven, als ik u zeg, dat er violen in de wereld zijn, die met zeven- tot negenhonderd guldens worden betaald? Wel, wel, hoe is het mogelijk, dat ééne enkele houten viool zoo veel kost als drie of vier boerenhuizen in ons dorp! Daarvoor staat iemands verstand stil. Ik leer acht verschillende instrumenten bespelen. Alleen met de oboe en haar gekwaak kan ik het niet eens worden. Mijn meester is niet vrij van driftig te zijn, maar ik krijg toch verreweg minder klappen dan mijne medeleerlingen; zij zouden hun pakje wel op mij willen schuiven, wanneer zij het verbruid hebben, maar dat gaat niet altoos even gemakkelijk. De jufvrouw van den meester is eene liefhebster van kijven; daarom loop ik haar zoo veel mogelijk uit den weg. Maar Robbert, de oudste leerling, dat is eerst een jongen! O, ik houd zoo veel van hem! hij neemt het tegen allen voor mij op. Als wij alleen zijn en den tijd hebben, spelen wij te zamen heel mooije duos. Lieve vader, ik zou u zoo gaarne eenig geld of wat anders, te gelijk met dezen, overzenden; maar ach! ik heb het niet, ofschoon ik geen stuiver onnoodig uitgeef, en tot in het hartje van den nacht noten zit te schrijven. Het zal misschien later wel beter gaan. Maar ik moet eindigen met mijn

{==79==} {>>pagina-aanduiding<<}
geschrijf. Mijn lichtje zal uitgaan; ik heb het gemaakt van een stuk hout en een eindje kaars, opdat de jufvrouw maar niet kijven zou om haar kandelaar. Daarenboven vallen mijne oogen bijna digt van slaap; zoo dat ik reeds eene goede portie hanenpooten en inktvlakken op het papier geklad heb. Neem het mij niet kwalijk! Ik ben en blijf met alle liefde en trouw

Uw gehoorzame Zoon
Christiaan Zondervan.

P.S. Zijn de blaauwbessen dit jaar goed uitgevallen? Men kan ze hier bijna niet te zien, laat staan te eten krijgen.
C.Z.

Er konden na het verzenden van dezen brief omtrent veertien dagen verloopen zijn toen er eens op een middag hevig aan de toren-schel werd getrokken. Christiaan, die dadelijk op den omgang van den toren liep, om te zien wat er gaande was, zag beneden een voerman uit het gebergte staan, die, met een rond hengselmandje onder den arm, met de hand wenkte, dat er iemand naar beneden moest komen. Christiaan rende de trappen af.

{==80==} {>>pagina-aanduiding<<}

‘Mannetje! ken jij ook, bij geval, Christiaantje Zondervan, uit Gelenau, die in de leer is bij den stads-muzikant?’ vroeg de man zeer bedachtzaam.
Christiaan zeide, dat de regte persoon zelf voor hem stond, en daarop reikte de ander hem het mandje en den brief over. ‘Ik moet je,’ zeide hij, ‘hartelijk groeten, en je zult wel weten van wie. De oude man heet Komkommerman geloof ik, en het meisje, dat mij deze regeltjes schrifts medegaf, is, als ik het wel heb, het nichtje van Bolster. Ik kan het niet gebeteren, hoor je, als de bessen in de korf tot moes geworden zijn; er is althans genoeg sap langs mijne kleederen geloopen; maar van een anderen kant bekeken, kan het geen kwaad, want dan zult gij uwe tanden niet zeer doen.’
De man ging lagchende heen, nadat Christiaan hem vriendelijk bedankt had. Vóór alles brak de blijde knaap den brief van Leentje open, die met schoenmakerspik was verzegeld.
Hij las het volgende:

‘Lieve Chrisje!’

‘Wij allen hebben uwen ellenlangen brief gelezen en daarmede allemeugend veel pret gehad. Ik kan zoo veel niet ter markt brengen, als gij. En wat zou ik u ook schrijven, daar hier alles nog

{==81==} {>>pagina-aanduiding<<}
bij het oude is? En wat zijt gij verschrikkelijk geleerd geworden! Ik kon er in het eerst niet wijs uit worden, wat gij meendet met den roode, en met de falderiaties, die ik zingen moet, en dan nog met die O B; doch vader Korenman hielp mij op de wijs, en vertelde mij, dat de eerste een baas in het vioolspelen, het tweede een muzijkstuk, en de derde eene soort van fluit is. Als ik u was, dan zou ik die goddelooze kameraads, die u altoos voor het lapje houden, in de gevangenis laten zetten, tot dat zij hunne boevenstukken verleerd hebben. De kat van Kaatje-buur, is onverwachts in den waterput gevallen, en zou zeker verdronken zijn, als de jongen van den schaapherder haar niet bij tijds daaruit geholpen had. Kromme Frans heeft het bonte paard van Neeltje opgevangen, en het dekkleed mede gepakt, zoo dat het weinig scheelde of zij had het geval aangegeven. De schoolmeester heeft een nieuw fluweelen kalotje en de kerkklok een nieuwen wijzer gekregen; anders is er niets van belang voorgevallen. Uw kameraad leeft nog, en kan goed met mij te regt - en met mijne stuivertjes voor voeder ook. Maar uit liefde tot u zal ik hem bij mij houden, hoewel grootvader dikwijls daarover bromt. Hiernevens ontvangt gij een mandje met frambozen, braambeziën en blaauwbessen, die wij voor u geplukt hebben, daar gij er

{==82==} {>>pagina-aanduiding<<}
zulk een grooten abbetijd naar hebt. Als gij, zoo als Korenman gewoon is te zeggen, eene groot Pakaan Nini geworden zijt, die met vioolspelen in eenen avond den kost voor een geheel jaar verdienen kan, dan moet gij mij in het mandje eene mooije muts zenden, met linten er op, zoo groot als de wieken van een windmolen; of zend mij anders maar wat gij wilt. Werk maar niet te hard - op de viool meen ik - anders zoudt gij wel eens melankelijk kunnen worden. Word ook maar niet gek van glorie, anders schrei ik mijne oogen blind. Dat schrijft uw haast vijftien-jarig

Leentje.

P.S. Laat toch, als ge mij pleizier wilt doen, het mandje met bessen niet in het bereik van uwe kameraden staan; anders snoepen zij die zeker op. Wasch ook telkens, als gij van de bessen geproefd hebt, uw mond ter dege af; anders zouden uwe blaauwe lippen u verklappen. Hoor je wel?
Nogmaals uwe
Leentje.

Christiaan verborg Leentjes brief in den donker sten hoek van den toren, en hare bessen in zijne

{==83==} {>>pagina-aanduiding<<}
maag. Hij moest ze bijna met een lepel uit de mand scheppen, daar zij door het rijden en versjouwen grootendeels tot pap geworden waren. Ook den wensch, om de lieve geefster met de bedoelde muts te verblijden, moest hij nog wat uitstellen, daar hij nog op verre na geen Paganini was.


Negende Hoofdstuk.


De vaart op eene ijsschots.

De winter met zijne buijen en sneeuwvlagen, voor hem de eerste op den aan alles blootgestelden toren, was gelukkig voorbijgegaan. Christiaan had het vooruitzigt, dat hij weldra als jongste leerling zou worden afgelost, daar er met paschen een nieuw lid bij de torenkapel zou opgenomen worden. Hij was daar niet weinig blijde om, dewijl hij uitrekende, dat hij dan weêr eenige stuivers zou kunnen verdienen in zijn vrijen tijd; want altoos nog had hem daartoe de gelegenheid ontbroken.
Op vastenavond hadden zij muzijk gemaakt voor den dans in eene zeer drok bezocht wordende herberg in den omtrek, die, bijna een uur van den toren verwijderd, aan de andere zijde van

{==84==} {>>pagina-aanduiding<<}
de rivier gelegen was. Gelijk meestal gebeurde, was Christiaan, die de pauken droeg, de laatste, die huiswaarts keerde. Zijne kameraden, die minder te dragen hadden dan hij, waren hem reeds verre vooruit, en reeds te huis, toen hij den oever der rivier bereikte. De rivier was nog met ijs bedekt, hoewel het sedert eenige dagen gedooid had, en het water reeds eenige duimen hoog boven de ijsvlakte stond.
De lucht was zwoel en bijna drukkend. Het water borrelde en schuimde, als er eene opening in het ijs kwam, en soms kraakte de ijsvloer, als wilde hij geheel van elkander splijten. In de verte bulderden nu en dan kanonschoten, om de bewoners van de oevers der rivier te waarschuwen, dat het ijs ging opkruijen. Christiaan hoorde en zag de waarschuwing; doch hoewel hij zeer bang werd, bleef hij slechts eene minuut lang dralen, en begaf zich toen moedig op het ijs. Zijne makkers waren immers dienzelfden weg gegaan. Er was geene brug of een ander middel om over de rivier te komen voorhanden, en daar, aan de overzijde, in de stad, blonk hem op den toren het lichtje, waarmede zijne makkers naar bed gingen, zoo uitlokkend te gemoet. Hij had de eene pauktrom op zijne borst en de andere op zijn rug gebonden, en zoo was hij reeds gelukkig

{==85==} {>>pagina-aanduiding<<}
tot over de helft voortgeschuifeld, toen, eenige weinige schreden voor hem, de verraderlijke grond begon te kraken. Het ijs week van elkander, schoof weg en zonk, voor de overweldigende kracht van den stroom bezwijkende, die haren buit omvatte, naar beneden drukte, en dan weêr bruisende op de oppervlakte glijden liet. Christiaan bleef staan als een levenlooze; met knikkende kniën trad hij, na eenige oogenblikkken weifelens, weder voorwaarts, om eene nog vastliggende ijsschots op te sporen. Maar van alle kanten blikte het gevaar hem tegen. Nu beproefde hij het om weder den anderen oeverkant te bereiken, en derhalve nam hij ijlings den terugweg aan. Maar hij was nog geen twintig schreden voortgesneld, toen hij ontwaarde dat de geheele ijsschots van de oevers was afgescheurd, en dat hij daar op met den stroom mededreef. Hij achtte zich nu verloren. Uit de huizen der stad, die het naast bij den steeds wassenden vloed gelegen waren, blonken hem vele lichten tegen, en allerwege klonk het bange noodgeschrei: ‘Het ijs raakt los! het ijs kruit!’
Christiaan riep zoo hard als hij kon mede, en smeekte om gered te worden. In plaats van antwoord, hoorde hij het noodgelui van al de klokken zich met het brullen van den stroom en het stampen en hotsen der ijsschotsen vereenigen. Het

{==86==} {>>pagina-aanduiding<<}
was alsof de klokken ter uitvaart van Christiaan luidden; want het was immers onvermijdelijk, dat hij moest omkomen. Hij was op de ijsplaat, die ieder oogenblik een stuk aan het verslindende water moest afstaan, op de knieën gezonken. De stad, zijn tweede toevlugtsoord, de laatste steun van zijne zinkende hoop, dreef weg uit zijne oogen; het luiden der klokken werd onduidelijker, - en donkerder werden de voorwerpen om hem heen. Maar des te vreeselijker was voor hem het bruisen van het verbolgen water. Zoo dikwerf als de ijsschots, die met ieder oogenblik kleiner werd, onder hem een nieuwen schok of eene schuinsche rigting kreeg, meende hij, dat zijn laatste oogenblik gekomen was. Hij stierf duizend dooden in de weinige uren, waarin hij op het broosste van alle vaartuigen henen voer. Eerst had hij zich, nadat hij te vergeefs de hulp der menschen had ingeroepen, tot God gewend, en Zijnen Almagtigen bijstand afgesmeekt. Daarop riep hij zich voor den geest, hoe zijn pleegvader vertwijfelen zou van smart, als hij den beklagenswaardigen dood van zijn lieven zoon vernemen zou. Hij waande het weeklagen te hooren van den ouden grijsaard, die in hem al zijne blijde hoop zou verliezen; hij zag Leentje om hem schreijen, en Robbert droevig zijn om zijn vroegen dood. Eenige oogenblikken later werd hij gevoelloozer.

{==87==} {>>pagina-aanduiding<<}
Het was hem alsof hij in een schokkenden postwagen zonder veêren reed; zijne oogen staarden dof en beseffeloos in de woeste duisternis, en hij voelde niets meer van het kille ijswater, waarin hij tot aan de kniën stond. Somwijlen zelfs sloten zich zijne oogen, om een oogenblik te sluimeren, waaraan hij geen weêrstand bieden kon. Maar dan ontwaakte hij spoedig weder uit zijne bedwelming, door het oorverdoovend dreunen en kraken van de ijsen water-massa's. Als dan zijne vermoeide oogleden zich weder langzaam ontsloten, zag hij den donkeren nacht met den jongsten dag worstelen. Maar zie! daar ontdekte hij eene hooge zwarte streep, die over den met ijs bedekten stroom liep. Het was de brug der hoofdstad, tegen wier steenen bogen de aandruischende schotsen haren trotschen kop, in onmagtige woede en onder een vreesselijk gekraak, verpletterden. En boven op de rustige brug, flikkerden vriendelijke lichtjes, en spiegelden in den donkeren vloed. Christiaan zag echter de touwen en netten nog niet, die tusschen de pilaren van de brug waren uitgespannen en dienen moesten om degenen, die door den ijsgang mede gedreven werden, hulpvaardig op te nemen. Maar reeds het gezigt der lichtjes wekte de sluimerende levensgeesten weder in zijne kille borst op. Want hoe weinig besef hij ook hebben mogt, hij begreep

{==88==} {>>pagina-aanduiding<<}
toch, dat, als daar lichtjes waren, daar ook wel menschen zouden zijn, die hem zouden redden. Maar, wat er ook gebeuren mogt, de brug zou toch over Christiaans leven of dood beslissen, en het liet zich wel aanzien, dat zijn dood maar al te zeker zou zijn, als de schots waarop hij zich bevond, tegen den pilaar stootte. Tot op dit oogenblik had hij nog niet aan de pauken gedacht, die hij bij zich had. Zouden zij, zoo dacht hij, niet weder de werktuigen worden, om zijnen toestand kenbaar te maken en redders te doen aansnellen, even als in die angstvolle oogenblikken, toen zijne overmoedige makkers hem in de ophaalmand tusschen hemel en aarde lieten hangen? De schotsen waren nog een tamelijk eind van de brug verwijderd, en dreven thans in eene schijnbare - maar ontzettende - rust derwaarts. Hij had dus den tijd om de pauken van zijn rug en borst af te nemen en, hoewel met verkleumde handen, een roffel te slaan; tevens spande hij al de hem nog overgebleven krachten in, om zoo luidkeels mogelijk te schreeuwen. Maar, helaas! zijne pogingen mogten hem niets baten; want met ijzingwekkende snelheid dreef hij naar de pilaren der brug, waartegen reeds de eene zijde der schots met een ontzettenden schok aandreunde. In hetzelfde oogenblik zonk hare grootste helft naar beneden, de pauken dreven weg, gevolgd door Christiaan,

{==89==} {>>pagina-aanduiding<<}
wiens angstgeschrei, onder het vreeselijk bruisen en klotsen, ongehoord wegstierf. Hij voelde nog, hoe het water zijn gelaat overstelpte, en eene hevige pijn in de zijde hem aangreep; maar in het zelfde oogenblik begaven hem zijne zinnen.


Tiende Hoofdstuk.


Een ziekbed.

Christiaan kon niet bepalen, hoe lang hij bewusteloos geweest was; even min, of hij nog leefde of reeds de eeuwigheid was ingegaan. Hij waande in graauwe nevelen te zweven, waarin zwarte schaduwen van menschelijke gedaanten voorbij en over hem heen gleden. Daarenboven duizelde hem het hoofd, en hij sloot de oogen, om niets meer te zien. Kort daarop verbeeldde hij zich, dat hij doodgraver geworden was. Er lag een onmetelijk kerkhof voor zijne blikken uitgestrekt, en het was met eene dikke laag sneeuw bedekt, waaruit slechts de toppen der zwarte kruisen en grafnaalden naar boven staken. Naast den ingang van het kerkhof stond het huisje van den doodgraver; hij woonde er evenwel niet in, maar zweefde daar over heen

{==90==} {>>pagina-aanduiding<<}
in de lucht, en zag de zwarte rouwkoetsen met de lijken, die hij begraven moest, langzaam naderen. Nu kwamen er ook gestalten, die door zijn voormaligen meester, den stadsmuzikant, waren afgezonden, om hem te bewegen, naar den toren terug te keeren. Maar hij moest om hunne onnoozele boodschap hartelijk lagchen; want hij behoorde immers niet meer tot de aardbewoners? Daarom immers was hij zoo ligt om het hart? Neen, om niets ter wereld had hij zijnen tegenwoordigen toestand met zijn vorigen willen ruilen.
Spoedig echter veranderde het tooneel. Tot aan den hals zat hij tusschen witgraauwe ijsschotsen geklemd; hij trachtte zich van tusschen dezelve uit te werken, en den oever te bereiken. Maar daarin werd hij krachtdadig verhinderd door twee mannen en eene vrouw, die hem, bij iedere poging om los te komen, nog dieper naar beneden drukten. Na eene langdurige vergeefsche worsteling, ontdekte hij, dat de ijsschotsen kussens en peluwen waren, waarin men hem, bijna tot stikkens toe, begraven had. Hij werd nu gewaar, dat hij regtop in het bed zat, en dat er eenige laauwe stroomen van eene donkere vloeistof langs zijn hals en nek nederliepen. Hij werd daarenboven gedwongen, om een walgelijken lepel vol medicijnen in te slikken, die naar moschus en kamfer smaakten.

{==91==} {>>pagina-aanduiding<<}

Weder op een anderen keer ontwaakte hij, na eene lange bewusteloosheid, en hij staarde met verhelderde oogen om zich heen. Naast zijn bed zat een menschelijk wezen neergehurkt, en met het hoofd in beide handen in sluimering verzonken. Op eenigen afstand brandde voor een opgeslagen boek een lampje, dat de kamer slechts ten halve verlichtte. In een hoek der kamer gloeide en flikkerde een vuur in den pot van eene kagchel, en voor de kagchel hing een draad, die bijna tot op den vloer reikte. Nadat hij daarop een geruimen tijd had liggen turen, ontdekte hij, dat de keukenmeid van den stadsmuzikant - die, tusschen beide gezegd, tot eene vingerlengte was zamengekrompen - haar best deed, om, even als eene spin, langs den draad op te kruipen, en iedere mislukte poging halstarrig herhaalde. Dat gezigt kon hij niet uitstaan. Hij stapte stilletjes uit zijn bed, en waggelde met slappe kniën naar de kamerdeur; maar toen hij die opende, woei hem een ijskoude togt te gemoet. Daardoor werd de slaapdronken oppasser wakker, en sprong met een groot misbaar op, om den zieken knaap, die in onmagt dreigde te vallen, naar bed terug te brengen. Toen deze nog eens wakker werd, zag hij, dat hij in een vertrek lag, waarin het daglicht schemerend doordrong. Daarbij ontwaarde hij een man van

{==92==} {>>pagina-aanduiding<<}
rijzige gestalte, die naast zijn bed stond en zijne hand vasthield. En op den rand der bedstede zat eene schoone, hoewel eenigzins bleeke dame, tot wie de geneesheer vertroostend zeide: ‘Hij is nu buiten gevaar, Mevrouw! De koorts heeft hem verlaten, en hem is nog maar alleen eene zeer natuurlijke zwakte bijgebleven, die intusschen de grootste omzigtigheid vereischt, wanneer wij haar willen genezen; iedere wederinstorting, die door onmatigheid of te groote inspanning te weeg gebragt wordt, is hoogst bedenkelijk.’
De doctor bemerkte nu, dat zijn patient wakker geworden was. ‘Hoe gaat het, lieve Boudewijn?’ vroeg hij.
Christiaan lette niet op den vreemden naam, dien hem de doctor gaf. ‘Ik dank u,’ antwoordde hij; ‘ik gevoel mij zeer wel.’
Op deze woorden verhelderde het gelaat der dame.
‘Kent gij mij nu weder, mijn lieve zoon?’ riep zij haastig; en terwijl zij zich over het ziekbed heen boog, bleef zij eenige oogenblikken, met de uitdrukking der teederste liefde, op hem staren.
Christiaan beschouwde de onbekende met groote oogen, en schudde ontkennend het hoofd, hetgeen eene zigtbare bekommering bij de dame te weeg bragt.
‘Stel u gerust, Mevrouw!’ sprak de arts, toen hij zulks bemerkte; ‘het zal wel goed afloopen.

{==93==} {>>pagina-aanduiding<<}
In zenuwkoortsen schijnt het herinneringsvermogen het meest te lijden.’
De dame werd door deze inlichting geruster, en gaf toen met de grootste opmerkzaamheid acht op de voorschriften, die de geneesheer, eer hij vertrok, ter verdere herstelling van den patient mededeelde. Intusschen nam Christiaan met nieuwsgierige blikken de ziekenkamer op, die hemelsbreed van zijn laatst en vroeger verblijf verschilde. De wanden van dit slaapsalet waren met fraai behangsel, de vensterramen met zijden gordijnen, en de grond met een warm, bont gekleurd tapijt versierd. Het huisraad, de tafels, stoelen en het ledikant waren van glimmend mahoniehout, het theeservies van fijn beschilderd porcelein, en de medicijn-lepel van blank zilver. Er hing een kostelijk geborduurd schelkoord, met een rijk vergulden ring, naast zijn bed, hetwelk zoo rijkelijk niet van stroo voorzien was, als dat van den stadsmuzikant; integendeel, het was zacht en veerkrachtig. Toen hij eindelijk zichzelven bekeek, bemerkte hij, dat hij gekleed was in een nachtjaponnetje van het fijnste en witste piqué, en dat het hemd, hetwelk men hem had aangetrokken, geheel anders gemaakt en van betere stoffaadje was. Hij ontdekte geen enkel stuk van zijne armoedige kleederen, noch op de stoelen, noch in eenigen hoek van het vertrek. In

{==94==} {>>pagina-aanduiding<<}
plaats daarvan scheen een prachtige, warm gevoerde slaaprok, die tegenover hen aan den muur hing, voor hem bestemd te zijn, zoowel als de gebloemde pantoffels, die naast zijn bed stonden. Hij had zoo gaarne willen vragen, waar hij zich toch bevond; maar daartoe had hij den moed niet.
Intusschen was de dame, nadat zij den geneesheer tot aan de deur vergezeld had, weder naar zijn bed teruggekeerd. Zij nam een stoel, en ging naast hem zitten, terwijl zij zich onledig hield met eenig breiwerk; maar zij vergat daarom den kranke toch niet, dien zij dikwerf met teedere blikken beschouwde.
‘Ach!’ sprak hij eensklaps op een smeekenden toon, ‘uwé moest zoo goed zijn om......’ Dadelijk sprong de dame op, en keerde even spoedig terug met een fijn geslepen glas vol fambrozenwater, hetwelk Christiaan tot op den laatsten droppel leeg dronk.
‘Ik blijf u ten hoogste dankbaar!’ zeide hij op zulk een roerenden toon, dat de schoone oogen der dame in tranen zwommen. Kort daarop bragt zij hem een lepel medicijnen, die hij zeer geduldig inslikte, hoewel zij hem niet bijzonder smaakten, Maar des te lekkerder smaakten hem de geconfijte pruimen, die, rijkelijk met suiker bestrooid, hem met een stukje fijn brood, ten tien ure, voor

{==95==} {>>pagina-aanduiding<<}
zijn ontbijt gegeven werden. De dame was zeer blijde over zijnen eetlust, en zij verliet hare zitplaats naast zijne legerstede niet voordat Christiaan andermaal in eene zachte en weldadige sluimering was gevallen, uit welke hij op nieuw versterkt ontwaakte, toen het reeds laat op den middag was.
Zijne voorname verzorgster was dadelijk weder bij hem. Zij bragt hem een krachtig vleeschsoepje, rigtte hem op in het bed, en stopte een kussen achter zijn rug vast, opdat hij toch niet, uit zwakte, omvervallen of eene koude vatten zou.
Toen de dame haren pleegzoon zag eten en het schoteltje vasthouden, werd zij al spoedig gewaar, dat hij in krachten begon te winnen. ‘O!’ zeide zij met innige blijdschap, ‘hoe zal uw vader zich verblijden, als hij van zijne reis terugkomt, en u zoo ver hersteld ziet!’
‘Vader! mijn vader!’ zeide Christiaan verward en wreef zich angstig het voorhoofd. Daar keerde eensklaps zijne herinnering terug. ‘O mijn God!’ riep hij hevig verschrikt, ‘de pauken, o ik ongelukkige! Wat zal mijn meester zeggen!’ De lepel viel uit zijne bevende handen.
Ook de dame begon van schrik te beven; want zij vreesde dat de zieke weder instortte, daar hij op nieuw begon te ijlen. Hare bleeke lippen vermogten

{==96==} {>>pagina-aanduiding<<}
bijna geene klanken te uiten. ‘O mijn lieve Boudewijn,’ stamelde zij in de grootste ontroering, ‘herstel u! werp alle bekommering van u af! Niemand zal u iets mogen verwijten. Alles is reeds goedgemaakt.’
Maar Christiaan herkreeg zoo spoedig zijne rust niet. Daarbij was ook de sluimering, waarin hij tegen den avond verzonk, niet zoo vast, om niet een groot gedeelte van het gesprek te verstaan, dat zijne vermeende moeder met den doctor hield, die nog eens naar den zieke kwam zien.
‘Ach, Mijnheer!’ zuchtte zij, ‘mijn hart dobbert tusschen angst en blijdschap. Mijn Boudewijn is sedert zijne ziekte een geheel ander kind geworden. Zijne hoofdigheid, zijne eigenzinnigheid en ongehoorzaamheid, zijn trek om te heerschen en zijne hebbelijkheid om steeds ontevreden te zijn, van dat alles kan ik geen spoor meer ontdekken. Hij neemt zonder morren de bitterste geneesmiddelen in; voor iedere teug water, voor iedere versnapering is hij ten hoogste dankbaar. Met eene vriendelijkheid, die mij het harte week maakt, zegt hij thans uwé tegen mij, en wacht geduldig en bescheiden tot hem iets toegereikt wordt. - Daarentegen ben ik in doodsangst, als ik bedenk, dat zijn hoofd welligt te veel geleden heeft, dat welligt eene stille krankzinnigheid - eene afdwaling van den geest - o God! ik kan de vrees-
{==97==} {>>pagina-aanduiding<<}
selijke gedachte niet verder uitspreken! Hetzelfde denkbeeld, dat hem in zijne ijlende koortsen kwelde, schijnt hem ook in zijnen wakenden toestand te vervolgen.’
Christiaan verstond de troostwoorden niet, die de geneesheer tot de schreijende dame sprak, dewijl de slaap zich weder van hem meester maakte.
Christiaan kreeg den anderen morgen, voor zijn ontbijt, thee met suiker en een geboterd wittebroodje. Hij had zijnen eetlust liever met een grover, maar grooter stuk brood tevreden gesteld. Daarna schoof eene dienstmaagd een zieken-stoel met een hoogen rug naast den haard; hare mevrouw wikkelde den zieke in den bewusten kamerjapon, en geleidde hem toen met langzame schreden naar zijne zitplaats. Hij wilde eerst bescheiden hare hulp weigeren; maar hij werd spoedig gewaar, dat zijne beenen nog te zwak waren, om alleen te gaan. In zijne breede en veerkrachtige zitplaats rustte hij van die kleine inspanning uit, beschenen door de milde stralen der lentezon, die het vogelkoor daar buiten tot lustig gekweel en gezang uitlokte. Zijne vermeende moeder stond aan zijne zijde, en beschutte hem met haar ligchaam voor den togt, dien de dienstmaagd te weeg bragt, terwijl zij het bed omschudde.
‘Gij hebt mij immers toch nog een weinig lief?’

{==98==} {>>pagina-aanduiding<<}
vroeg hem de dame, met innige liefde in stem en gebaren.
‘O, ik houd zeer veel van u!’ hernam Christiaan, die verlegen met zijn toestand was. ‘Uwé zijt zoo goed jegens mij, en ik weet niet, hoe en waarom mij dit geluk ten deel gevallen is.’
‘Noem mij toch zoo niet uwé,’ bad de dame, ‘zeg toch gij, zoo als voorheen. Gij zijt immers nog altoos mijn zoon en mijne eenige vreugde.’
‘Ach, Hemeltje lief!’ hernam Christiaan ootmoedig, ‘ik ben maar een arme boerenknaap, en niet waardig uw zoon genoemd te worden.’
‘Spreek toch zulke woorden niet, mijn kind!’ antwoordde de dame. ‘Gij hebt, wel is waar, mij en uwen goeden vader, door uw vroeger gedrag, veel verdriet veroorzaakt. Toen gij met eene heimelijk ontvreemde somme gelds wegliept, om met eenige knapen van uw soort de wijde wereld in te gaan, toen dachten wij van smart te zullen bezwijken. Maar onze liefde voor u, en de hoop, om u weder op den regten weg terug te brengen, waren daarom nog niet verdwenen. Daarom ging uw vader met Dominé Vonk op reis, om u op te zoeken en in het ouderlijk huis terug te brengen. Welk eene blijde verrassing zal het voor hem zijn, als hij zijn verloren zoon als een nieuw, verbeterd kind teruggevonden heeft! En aldus zijt gij geworden,

{==99==} {>>pagina-aanduiding<<}
en daarom dubbel waardig, weder onze zoon te zijn. Het gebrek, zoowel als de verschrikkelijke nabijheid van eenen bijna onvermijdelijken dood, heeft u, Gode zij dank, verbeterd, en u aan uzelven teruggegeven. Wij konden het wel opmaken uit uwe behoeftige kleeding, en uit de woorden, die gij in uwe ijlende koortsen gesproken hebt, dat gij veel ellende hebt doorgestaan, toen het geld weg was en uwe valsche vrienden u hadden verlaten. Thans zult gij eerst het geweldig onderscheid waarderen tusschen het vaderlijk huis en dat van vreemde menschen. Tweemaal zijt gij mij op eene verschrikkelijke wijze ontrukt geworden, en tweemaal zijt gij mij, als door Gods hand, teruggegeven.’
Christiaan meende, en wel niet zonder reden, dat hij weder in eene heete koorts lag, toen hij deze onbegrijpelijke toespraak vernam. Hij staarde de spreekster met verwarde blikken aan, en het speet haar geweldig, dat zij in zulke lange bewoordingen haar hart had lucht gegeven. Om den nadeeligen indruk daarvan zoo spoedig mogelijk weg te nemen, hernam zij spoedig op een zachter toon: ‘Lieve jongen! hebt gij geen trek naar het een of ander? Zeg het maar; want ik zal alles doen, om uw verlangen, zooveel in mijn vermogen is, te bevredigen.’
Christiaan dacht een oogenblik na. Ja, hij wist

{==100==} {>>pagina-aanduiding<<}
zeer goed, naar welke menschen zijn hart trok. Maar het zou immers te veel gevergd, ja bijna onmogelijk zijn, om hen bij zich te laten komen.
‘Lieve jongen, antwoord mij toch!’ hernam de dame dringend en ongerust.
‘Ik wilde zoo gaarne eene viool hebben!’ sprak Christiaan vurig.
‘Eene viool?’ hernam zij bedrukt. ‘Ja, gij zult eene viool bekomen,’ voer zij treurig voort, ‘als gij wat verder hersteld zult zijn. Gij moogt nu nog naauwelijks den arm opheffen, hoe zoudt gij dan de viool kunnen vasthouden, en den strijkstok hanteeren. De snijdende toonen der viool zouden uwe zenuwen ook te zeer aandoen. Heb dus nog een weinig geduld, mijn jongen!’
De voorname mevrouw nam hem nu onder den arm, om hem op te tillen, en naar zijn bed terug te brengen. Christiaan trok een pijnlijk gezigt.
‘Deert u iets?’ vroeg de dame verschrikt.
‘Ik voel een weinig pijn in mijne zijde,’ antwoordde Christiaan.
‘O Hemel!’ riep hij, ‘ik zal juist de plaats hebben aangeraakt, waar de visscher, die u uit het water redde, u met zijn haak heeft gekwetst. Maar de heelmeester heeft mij verzekerd, dat er geen gevaar bij is, en dat de wonde spoedig genezen zal zijn.’
Zoo verliepen er eenige dagen, gedurende welke

{==101==} {>>pagina-aanduiding<<}
Christiaan zigtbaar in beterschap toenam en zijne nieuwe moeder meer en meer lief kreeg. Op hare dringende bede, noemde hij haar ook moeder, en bevlijtigde zich om haar gemeenzaam met gij in plaats van uwé toe te spreken, hoewel hij zich daarin dikwijls versprak. Daar de dame zich zorgvuldig wachtte, om van iets hoegenaamd te spreken, dat hem kon doen herinneren aan het geen er vroeger met hem was voorgevallen, had zij ook geen reden, om aan Christiaans verstandsverbijstering te blijven gelooven; zij waagde de eerste voorzigtige proef om te zien, of hij nog in zijne vroegere ideën bleef volharden, door hem onverwachts eene schoone viool ten geschenke te geven.
Christiaans oogen begonnen van vreugde te glinsteren, toen hij het geliefde speeltuig wederzag; maar de dame lachte ongeloovig, toen de vermeende Boudewijn het in de hand nam. Doch weldra plooide zich haar gelaat ernstiger, toen Christiaan den strijkstok met de hand eens kenners opvatte, de snaren liet klinken, en ze daarop stemde, door ze met de schroeven, in het eind der viool, op te draaijen. Zij bleef als aan den grond vastgenageld, toen hij eene onbeschrijfelijke zoete en zangerige melodie van Rode met diep gevoel begon te spelen. Maar terwijl hij van de diepste tot de hoogste toonen overging, en zijn strijkstok, zoowel als zijne vingers, vol vuur en le-
{==102==} {>>pagina-aanduiding<<}
ven op de snaren schenen te dansen, klom de verbazing der arme vrouw tot den hoogsten graad. ‘Houd op!’ riep zij als buiten zichzelve: ‘gij zijt mijn Boudewijn niet, en toch zijt gij mijn zoon! Heb ik geene tweelingen gehad, die mij beide te gelijk ontstolen werden, en van welke er mij slechts een, als door een wonder, werd teruggegeven? Gij zijt mijn Rutger, mijn zoete, lieve zoon!’ Juichend sloeg zij hare armen om den wedergevonden vondeling; Christiaan zonk aan haar kloppend hart, en de viool viel met een luiden smak op den grond.


Elfde Hoofdstuk.


Eene smartelijke ontmoeting.

Op een warmen voormiddag zaten, in de herberg van een klein stadje in het gebergte, vier jonge knapen rondom eene tafel, die met wijnflesschen, brood en zwitsersche kaas was bedekt. Hunne kinnebakken hadden het zeer drok, en tusschenbeide toonden zij liefhebbers te zijn van den vonkelenden wijn, die in onophoudelijk gevulde glazen voor hen stond. Hunne scherts, die juist niet zeer fatsoenlijk was en van een kleinen roes getuigde, klonk luidruchtig door de gelagkamer, waarin zich, buiten de kleine drinkebroers en

{==103==} {>>pagina-aanduiding<<}
de waardin, zich verder niemand bevond. Maar alras bemerkten de twee lieve jongens, die de meeste praats hadden, dat hun vierde makker, met het hoofd tusschen zijne tien vingers, nadenkend voor zich heen begon te kijken.
‘Geef wel acht op het wonder!’ zeide een van beiden met een spotachtig gelach: ‘moeders zoontje denkt reeds om den vleeschpot. Kijk eens, hoe miserabel hij zit te grienen!’
De knaap, die dus werd aangesproken, nam eene andere houding aan, keek naar zijne makkers, en zeide onder een gedwongen glimlach: ‘Ik ben niet ziek naar huis, maar mijne beurs is ziek, want er zijn maar vijf guldens in. Als deze op zijn, dan moet gijlieden uwe beurzen voor den dag halen.’
Deze onaangename uitlegging had zelfs op de door den wijn benevelde hersens der jonge heeren eene zigtbare uitwerking. Hunne gezigten werden nog eens zoo lang. ‘En waarom heb jij ons dat niet eerder gezegd?’ zeide de spreker van daar even. ‘Als wij geweten hadden, dat jou geld, waarmeê jij in den beginne zooveel wind hebt gemaakt, uit zulk een wisjewasje bestond, dan zouden wij er nog eens goed over nagedacht hebben, eer wij met je meêgegaan waren op jou gekke reis. Nu kunnen wij naar huis gaan, niet waar, om wat klappen en wie weet wat meer te krijgen? Eene mooije grap!’

{==104==} {>>pagina-aanduiding<<}

‘Wie anders dan gij hebt mij het meest daartoe aangezet - zeg, Nicolaas?’ riep de ander vergramd. Niemand anders dan gij hebt mij de middelen aan de hand gedaan, om het geld op naam mijner ouders te leenen, en ons van valsche passen te voorzien.’
‘Schei uit met dat gezanik!’ sprak de derde met eene dubbele tong. ‘Klop liever eens met elkaâr. Als het geld op is, dan is de komedie uit. Boudewijn, gij moet de kat de bellen aandoen, uwe ouders zoete woordjes geven, en onze zondebok worden, die den boel weêr goed maakt. Daarmede is de historie uit, die, als men het wel beschouwt, een geniale streek van ons is.’
‘Leve Boudewijn, de zondenbok!’ schreeuwden de anderen lagchende, en klonken met hunne volle glazen. Boudewijn, de zondenbok, was evenwel in het geheel niet op zijn gemak; hij wilde niets met die scherts te doen hebben, en keek met een gramstorig gelaat uit het venster. Intusschen waren de overigen vriendelijk genoeg, om het overschot van het ontbijt in hunne maag te bewaren.
Nu traden een bejaard man en een jong meisje in het vertrek. Naar hunne kleeding te oordeelen, waren zij beide op reis en van den boerenstand. De man droeg, behalve een tamelijk grooten reis-
{==105==} {>>pagina-aanduiding<<}
zak, nog een soort van ransel van zwart gewast linnen op den rug; het meisje daarentegen had een klein bundeltje onder den arm, een zakje van graauw linnen in de regterhand, en een zwart lint op hare muts. Nadat zij zeer beleefd de aanwezigen gegroet hadden, hetgeen slechts door de waardin beantwoord werd, namen de wandelaars plaats op eene houten bank, die tegen den muur digt bij de deur stond, en leiden hunne pakken naast zich neder.
‘Geef mij eens een glaasje brandewijn en een paar boterhammen!’ zeide de man tot de waardin. Zij bezorgde hem spoedig het gevraagde, en toen dronk eerst de man een teugje uit het glas, en bragt het vervolgens aan het meisje over. ‘Daar, Leentje,’ voegde hij haar toe, ‘doe eens meê! Een slokje op reis kan geen kwaad.’
Eer Leentje aan deze uitnoodiging voldeed, nam zij een paar kruimpjes van haar brood, en bragt die met hare hand in het zakje, waarin iets scheen te leven, zoo dat het in gedurige beweging gehouden werd. Zij nam er vervolgens den ons welbekenden ekster uit, die, verblijd dat hij uit zijne naauwe gevangenis verlost was, onder een levendig geklepper met zijn snavel, de broodkruimpjes eerst heen en weêr plukte, en toen opat. Het meisje zat het

{==106==} {>>pagina-aanduiding<<}
met innig genoegen te bekijken. ‘Beestje lief,’ zeide zij, zijnen kop streelend, ‘heden zult gij uw ouden meester wederzien. O, wat zal hij blijde om u zijn!’
‘Het is te hopen, dat hij nog blijder om ons zal wezen,’ voer de man voort, ‘vooral als hij hoort, dat wij in het vervolg in zijne buurt blijven wonen. Ik ben in het geheel niet bang, dat ge niet onder dak zoudt kunnen komen. Gij hebt leeren werken, en gij zijt inschikkelijk voor de menschen. En, om de waarheid te zeggen, zien de stedelingen, over het algemeen, veel liever, dat hunne dienstmeisjes van buiten komen. Wat mij betreft, onze lieve Heer heeft nog nooit een ouden speelman van gebrek laten sterven. En ik wil wel eens vasten, als ik mijn Christiaan maar bij mij hebben mag.’
Toen de man deze woorden gesproken had, keerde de jongeheer Boudewijn zijn gelaat weder van het venster af. Hij had zich, toevallig, zoo geplaatst, dat hij den beiden reizigers den rug toekeerde. En toch hadden beiden hem herkend. Zij hadden het wel willen uitschreeuwen van blijdschap. Terwijl Korenman Leentje met de hand wenkte, dat zij zich stil moest houden, stond hij van de bank op, om zijn gewaanden Christiaan eens aardig te verrassen. Hij ging op de toonen

{==107==} {>>pagina-aanduiding<<}
naar hem toe, en gaf aan zijne kameraden een veelbeteekenenden wenk; en daar de snaken dachten dat hij Boudewijn eene kool zou stoven, lieten zij hem stil zijn gang gaan, zonder hem te verklikken. Leentje sloop zachtjes achter Korenman mede, en de ekster, die ook het zijne van de pret wilde hebben, huppelde haar achterna. Nu hield Korenman plotseling zijne harde handen voor Boudewijns knorrig gelaat, terwijl hij met eene veranderde stem riep: ‘Ra, ra, wie is dat?’
‘Scheidt uit, rekels!’ riep de jongeheer, en trachtte zijn gezigt uit Korenmans handen te bevrijden. Maar de man hield het vast als eene schroef.
‘Wie is dat?’ riep hij op nieuw, met eene stem, die van vreugde beefde, en terwijl er twee groote tranen over zijne grimpelde wangen biggelden. Maar de gewaande Christiaan rukte zich woest uit de handen van den grijsaard, en sprong van zijn stoel op. ‘Wat wil je, met jou gemeene grappen?’ riep hij kwaadaardig. Maar Korenman had hem reeds aan zijn hart gedrukt.
‘Ik ben het, mijn lieve Christiaan!’ zeide hij. En Leentje naderde ook met open armen, en even eens van vreugde schreijende riep zij hem toe: ‘Ik ben er ook, Christiaan! en uw kameraad de ekster ook!’
De drie jonge kwanten borsten thans in een geweldig lagchen uit. ‘Broedertje!’ voerden zij

{==108==} {>>pagina-aanduiding<<}
hem spottend te gemoet, ‘wij feliciteren u met uwe nieuwe kennissen, vooral met den ekster. Ha, ha, ha!’
Boudewijn bleef nu niet in gebreke om den ouden man op eene ruwe wijze van zich te stooten, en de omhelzing van Leentje af te weren. ‘Weg, leelijk bedelvolk!’ schold hij: ‘blijf mij met uwe voddige pret drie schreden van het lijf.’
Korenman stond als van den donder getroffen. Hij hief zijne armen op, en liet ze weder krachteloos nederzinken. Zijne tanden klapperden. Eerst na eenige oogenblikken bekwam hij zijn spraakvermogen terug. ‘Christiaan,’ dus ving hij aan, ‘zijn wij dan zoo veranderd, dat gij ons inderdaad niet meer herkent? Ik ben immers uw pleegvader Korenman, en dit meisje is immers Leentje, wier grootvader gestorven is, en die nu met mij trekken wil naar de stad, waar gij woont?’
‘Grijp maar vast broertje!’ riepen de ruwe jongens spottende: ‘zulk een vlegelvader vindt men niet alle dagen op straat, en zulk een kostelijk boerendeerntje ook niet!’
Boudewijn beefde van woede. ‘Gij zijt zekerlijk het dolhuis ontloopen!’ schreeuwde hij. ‘Maak dat je weg komt, gemeen volk! Van mij is niets te halen!’
De oude man meende, dat hij door den grond

{==t.o. 108==} {>>pagina-aanduiding<<}


{== afbeelding 
	
Steendr v H.J Backer


‘Weg leelijk bedelvolk!


Blz 108
==} {>>afbeelding<<}
    


{==109==} {>>pagina-aanduiding<<}
zonk. ‘Neen, het is onmogelijk!’ sprak hij bij zichzelven. ‘Neen, het is onmogelijk, dat, binnen den tijd van één enkel jaar, een engel in een duivel veranderen kan. Christiaan!’ voer hij voort, met verheffing van stem, ‘vermom u niet langer! Uwe scherts breekt mijn hart. Dat heb ik waarlijk niet aan u verdiend! Ik wil u niet opsommen, wat ik voor u gedaan heb; gij waart daarvoor immers altoos zoo innig dankbaar?’
In plaats van een vriendelijk antwoord, betaalde Boudewijn de vertering, en verliet, onder het uitbraken van allerhande scheldwoorden, de herberg, waarin Korenman en Leentje als vernietigd achterbleven.
Er volgde thans eene langdurige stilte. ‘Is hij waarlijk weg? Is hij voor goed weg, Leentje?’ vroeg Korenman en hief het op de borst gezonken hoofd even op. Leentje kon van smart slechts met haar hoofd knikken. ‘Hij heeft ons verloochend, Leentje!’ sprak de oude man, en zat daar ter neder, als gebroken door het grievendst zielsverdriet. ‘Hij heeft het goed, zoo als gij wel zien kondt aan zijne kleeding en aan zijne volle beurs. Hij heeft zich in het bijzijn van zijne makkers, die jongens van den stads-muzikant, voor ons geschaamd. Goede God! ik heb mij niet geschaamd, om zijne luijers te wasschen, en voor kindermeid te spelen!’

{==110==} {>>pagina-aanduiding<<}

Hij weende bitterlijk, en Leentje liet evenzeer den vrijen loop aan hare tranen. Korenman lag, afgemat van verdriet, met het voorhoofd op de tafel.
‘Hoe spoedig zijn onze schoone zeepbellen gebarsten!’ sprak hij na eenige oogenblikken, vol droevig nadenken. ‘Alleen het bijtende zeepwater is overgebleven, dat mij, ouden man, de tranen uit de oogen perst. Nu zullen wij maar weêr omkeeren en onze oude woonplaats opzoeken. Er zal voor u nog wel eene plaats als ganzenhoedster zijn overgebleven, en voor mij een paar planken en een graf. De ondankbaarheid van mijn kind is mij een nagel aan mijne doodkist. Wat moet die viool daar nog? Nimmer zullen mijne vingeren haar een enkelen klank ontlokken. Ik zal haar den bas nazenden, waarin Christiaan groot en sterk werd!’
Nogmaals liet hij het hoofd nederzinken op de tafel, waarop zijne heete tranen nederdruppelden. Eensklaps sprong Leentje op. ‘Lieve vader! help, help!’ riep zij met angstig geklag, ‘de ekster!’
De ekster lag, met platgetreden borst, dood naast de tafel, waaraan de kleine deugnieten hadden gezeten. Zijn gewaande heer had hem, hoewel zonder opzet, vertrapt.
‘Vader,’ snikte Leentje, terwijl zij den dooden

{==111==} {>>pagina-aanduiding<<}
vogel, bij de pooten, tot hem droeg, ‘de ekster is doodgetrapt!’
Korenman zag op. ‘Het is hem als mij gegaan,’ sprak hij, nog steeds op denzelfden weemoedigen toon. ‘En echter is hij slechts een vogel; maar ik, een mensch, ben door mijn kind op het hart getrapt. O, was ik maar dadelijk doodgebleven, zoo als die arme ekster!’
Leentje borg toen den vogel, die nog laauw was, weder in het linnen zakje, en besproeide dit met een bitteren tranenvloed.


Twaalfde Hoofdstuk.


De onverwachte ontdekking.

Er verliep een geruime tijd, eer Korenman zich in zoo verre van zijn zielsverdriet hersteld had, dat hij de herberg verlaten en den terugweg aannemen kon. Het overschot van den brandewijn bleef onaangeroerd in het glas staan, maar het brood werd door Leentje, die nog gestadig weende, in haren zak geborgen. De beide wandelaars gingen een geruimen tijd voort, zonder een woord tot elkander te spreken. Eindelijk vatte Korenman het gesprek weder op.

{==112==} {>>pagina-aanduiding<<}

‘Nu begin ik eerst te gelooven,’ dus ving hij aan, ‘dat Christiaan toen die vogels van uwen grootvader heeft laten wegvliegen. Wie zou in dien knaap zulk een hardnekkigen leugenaar vermoed hebben, als wij niet daarvan heden de duidelijkste bewijzen hadden gekregen! Eet maar een geheelen schepel zout leêg met een mensch, en gij zult hem nog niet kennen. Wien kan men nu nog zijn vertrouwen schenken?’
‘Mij, vader! mij kunt gij nog vertrouwen,’ hernam Leentje, de hand op haar hart leggende.
‘U?’ sprak Korenman bitter lagchende, ‘en hoe lang? Ik had op Christiaan huizen willen bouwen.’
‘Op mij ook, vader, en bruggen daarenboven,’ zeide Leentje. ‘Neem het mij niet kwalijk, vader! maar mij dunkt, dat wij niet zoo koppig hadden moeten zijn, om dadelijk terug te keeren. De wijn ongetwijfeld, die op de tafel stond, heeft Christiaan zoo slecht gemaakt, en als hij alleen was geweest, dan zou hij zeker een ander liedje hebben gezongen.’
‘Dronken lieden spreken de waarheid, pleegt men te zeggen,’ hernam Korenman.’ En al ware ik een koning, en Christiaan slechts een varkensdrijver, dan nog zou ik hem niet verloochenen. Zijne bengels van stads-muzikant-jongens zijn nie-
{==113==} {>>pagina-aanduiding<<}
mendal beter dan wij, en ik ben even zoo goed een kunstenaar als zij. Is Christiaan nu reeds zoo hoogmoedig, hoe zal hij het dan maken als hij een Paganini geworden is? Dan zal hij van glorie barsten, als een te vol geblazen doedelzak. En kijk, dat zou mijne grootste vreugde hebben uitgemaakt, wanneer ik eens naast mijn Christiaan-Paganini had mogen staan, en mij had kunnen beroemen: ik, ik zelf heb dezen meester aan de wereld geschonken - namelijk, toen ik hem uit de paardenkreb nam - en in mijn ouden bas heb ik hem grootgebragt.’
‘Laat hem eerst maar eens botvieren aan de grillen, die zijn aanleg medebrengt,’ zeide Leentje om hem te troosten, ‘dan zal hij naderhand van zelf zijn verstand wel terug krijgen, en u duizend maal om vergeving smeeken, voor het onregt, dat hij u heden heeft aangedaan.’
‘Grillen, zegt gij? Ja waarlijk! gij hebt gelijk. Het zijn grillen van den booze. En Christiaan moet zeker les bij hem hebben genomen, anders had hij op zulk eene duivelsche manier niet met ons kunnen spelen.’
Leentje verschrikte van deze woorden. ‘Vader!’ riep zij weemoedig uit, ‘spreek toch zulke goddelooze taal niet! Hebt gij dan inderdaad voor uw Christiaan geen sikkepitje liefde meer over?’

{==114==} {>>pagina-aanduiding<<}

De oude man bleef staan. Hij zweeg eenige oogenblikken, en kampte inwendig met zijne smart. ‘Ach!’ vervolgde hij, met eene weeke stem: ‘de Heer vergeve mij mijne zware zonde! Ik was waarlijk te hard jegens hem, en die hardvochtige woorden kwamen zekerlijk niet uit mijn hart voort. Ja, Leentje, met vreugde zou ik mijn leven voor Christiaan laten, als ik hem daarmede tot den ouden Christiaan kon maken. God zegene den jongen, ofschoon hij mijn hart gebroken heeft!’
Daarop wandelde hij weder voort. Zij bereikten weldra de stad, waarin zij den vorigen nacht gebleven waren, en waar hen het drokke gewoel eener kermis verbeidde. De beide togtgenooten drongen met moeite door de golvende menigte. Toen zij den hoek eener straat omsloegen, om op de van menschen wemelende markt te komen, stieten zij op een man en eene vrouw, waarvan de man, die blind was, eene lier droeg, terwijl de vrouw, wier gelaat een koperkleurig en bol voorkomen had, de toonen van een draaiorgel met hare heesche stem vergezelde.
Korenman bleef staan op het gezigt van dit onbevallig paar. ‘Kijk eens, Leentje!’ zeide hij: ‘dat zijn, God betere het, ook een paar muzikanten! Zij zouden er warmpjes in zitten, als zij den boel niet in het riet gestuurd hadden. De

{==115==} {>>pagina-aanduiding<<}
blinde man, die daar staat, had eene vrij goede herberg in het dorp, waar ik voordezen zoo dikwijls speelde; hij heet Hopzak. Dat wijf daar, met dat gezigt als een koperen ketel, heeft alles verzopen en opgemaakt, en zichzelve en haren man tot den bedelstaf gebragt. Maar zoo als ik vernomen heb, moet hij ook veel schrapjes op zijn kerfstok hebben, en thans niets meer krijgen, dan hem toekomt.’
Terwijl Leentje het door Korenman zoo goed herkende huwelijkspaar met medelijden beschouwde, viel er een van die kermistooneeltjes voor, die bij zulke gelegenheden niet ongewoon zijn. Eene reeds tamelijk bejaarde vrouw, die op haar krommen rug eene kijkkast droeg, maakte vlak naast het musicerend paar halt, om hare vracht op eene stellaadje neêr te zetten, die zij in de hand droeg, ten einde hare vertooningen te beginnen. Vrouw Hopzak was alles behalve ingenomen met dit voornemen, daar dit niet anders dan tot nadeel van hare draaiorgel-winst kon uitloopen, en daarom achtte zij het hoognoodig, om met de vrouw van de kijkkast eens fiks te kijven. Terwijl zij zich daarmede onledig hielden, ging der voormalige waardin een licht op, ten gevolge waarvan hare woorden van een geheel anderen aard werden. Om nu aan deze meer nadruk te kunnen

{==116==} {>>pagina-aanduiding<<}
geven, legde vrouw Hopzak hare tambourin op het draaiorgel van haren man, en ging toen, met de armen in de zijde, voor hare mededingster staan. ‘Wel, wel!’ hief zij aan, met zoo veel verachting, als zij met mogelijkheid in hare stem kon brengen, ‘je hebt jou potten- en pannen-negotie aan een kant gedaan, heb je niet? Wil je mij weêr twee schreeuwleelijken op den hals schuiven, even als voor vijftien jaren? Ik zou je nog een van de tweelingen kunnen toonen; hij vedelt voor den kost in de herbergen, en zou je net te pas komen, om op de viool te spelen, als jij de poppetjes in de kijkkast vertoont. Kom eens hier, Korenman! Ja man! nu wil en nu moet ik je ronduit bekennen, dat ik uw Christiaan in de paardenkrib heb gelegd, waaruit gij hem met u naar huis genomen hebt. Had ik geweten, dat je zoo veel van kinderen hield, dan had ik u den anderen jongen ook bezorgd, die op zijn broeder gelijkt als de eene droppel water op den anderen. Bedank dit goede vrouwtje voor uwen bengel. En waar heeft zij de kinderen van daan gehaald? Dat het haar eigen broedsel niet was, daar was ik al dadelijk achter. O ja, kinderensteelster!’
Korenman stond als versteend bij deze woordenwisseling. Maar de vrouw met de kijkkast was zigtbaar uit het veld geslagen, en maakte reeds

{==117==} {>>pagina-aanduiding<<}
toebereidselen om op te kuijeren, en het slagveld aan hare mededingster in de kunst over te laten Toen vrouw Hopzak haren triomf bemerkte, verdubbelde zij hare stem en hare scheldwoorden. In een oogenblik tijds had zich een groote hoop nieuwsgierigen om hen heen gevormd, waaruit Korenman zich met Leentje wilde verwijderen; want hij meende genoeg gehoord te hebben, om zoo spoedig mogelijk ten uitvoer te brengen, wat hij zich had voorgenomen.
‘Hebt gij het gehoord,’ zeide hij, met glinsterende oogen tot Leentje, ‘dat Christiaan een broeder heeft gehad, die hem op een haar gelijkt? Deze kan immers de ondeugende jongeheer van heden morgen in de herberg geweest zijn, en de ware Christiaan kan welligt op zijn toren zitten? Mijn Christiaan heeft geene leverkleurige vlek aan den linker slaap. Mij dunkt dat ik aan den jongen lafbek van heden morgen eene dergelijke vlek gezien heb.’
‘En nu,’ ging Leentje voort, ‘nu wordt het immers duidelijker, wie toen die vogels van mijn grootvader heeft laten wegvliegen. Begrijpt ge nu wel, dat de arme Christiaan daar aan geheel onschuldig was?’
‘Wel zeker, wel zeker!’ zeide Korenman, haar vrolijk toeknikkende. ‘Kom, laat ons nu zoo spoe-
{==118==} {>>pagina-aanduiding<<}
dig mogelijk den weg, dien wij het eerst insloegen, op nieuw inslaan. Wij zullen evenwel heden niet zeer ver meer komen. Maar zie, dat wij nu juist op die ruzie moesten afkomen, is mij meer waard dan al de schatten der wereld.’
Korenman begon ondanks zijne vermoeidheid fiks door te stappen, en Leentje huppelde zingend aan zijne zijde; zelfs de doode ekster werd voor een oogenblik vergeten.
Intusschen was de twist der beide wijven niet zonder verdere gevolgen gebleven. De overheid vond zich verpligt hier tusschen beide te moeten komen, en liet derhalve de twee landloopsters gevangen nemen. In den loop van het verhoor kwam de ware toedragt der zaak nog niet zoo spoedig aan den dag; want het oude wijf wilde wel bekennen, dat zij de beide knapen in Hopzaks woning opzettelijk had achtergelaten, maar zij bleef halstarrig loochenen, dat zij die kinderen ergens had gestolen; zij deed integendeel haar best, om te bewijzen, dat zij kinderen waren van hare eigene dochter, die reeds lang geleden gestorven was. Door deze verwarring en onzekerheid geraakte het onderzoek op de lange baan, daar er eerst omslagtige navorschingen in het werk gesteld en openlijke bekendmakingen in de nieuwsbladen moesten beproefd worden, om achter de waarheid te komen.

{==119==} {>>pagina-aanduiding<<}

Middelerwijl lag Christiaan reeds zonder kennis in het huis van den directeur der politie in de hoofstad. De laatste zocht met Dominé Vonk zijn weggeloopen Boudewijn, en Korenman vervolgde met Leentje in allerijl zijnen togt naar de stad, waarin Christiaans meester, de stads-muzijkmeester Drieling, zijn verblijf hield.


Dertiende Hoofdstuk.


Straf en geen straf.

Boudewijn en zijne reisgenooten waren in dezelfde stad aangekomen. Het was juist één dag na dien, waarop Christiaan op de ijsschots naar de hoofdstad was gevaren. Nog zag men den verre over zijne oevers getreden stroom met stukken ijs bedekt, die met dof gestamp en geklots voorbij elkander schoven en een grootsch gezigt opleverden. Ook de jonge avonturiers stonden onder de nieuwsgierige menigte aan den oever, en zagen naar het zeldzame schouwspel.
‘Daar ginds op dien toren,’ meende Boudewijn ‘daar moet men het goed kunnen zien!’ Hij wees daarbij op den toren van Christiaan. ‘Wie van ulieden is niet te lui, om met mij meê te

{==120==} {>>pagina-aanduiding<<}
gaan en de trappen op te loopen, om wat moois te zien?’
‘Wij allen gaan mede, want wij hebben niets anders te doen,’ zeide de ondernemendste van hen. Zij gingen, zoo spoedig mogelijk, op weg. Toen zij, reeds digt bij de kerk, eenen koekbakker voorbij wamen, sprak een van zijne makkers: ‘Boudewijn, als gij goed wilt kijken, dan moet uwe maag gevuld zijn. Het uitzigt op den toren zal zeker twee maal zoo schoon zijn als gewoonlijk, mits gij daarbij een ferm stuk koek in de hand houdt. Geef eens hier, wat gij nog van uw reisgeld hebt overgehouden! Als gij ons intusschen vooruitgaat, om een goed plaatsje voor ons uit te zoeken, dan zullen wij bij dezen kunstenaar in het bakken ook wat uitzoeken, wel te weten, den lekkersten koek, en een fleschje echt maagbitter.’ Terwijl de schoelje dit zeide, pinkte hij met zijne oogen tegen de twee andere knapen, die den veelbeteekenenden wenk zeer goed verstonden, en zeer ingenomen waren met dien gelukkigen inval.
Boudewijn liet zich beet nemen, gaf hetgeen er nog in zijne vermagerde beurs was, aan zijnen trouweloozen vriend, en ging in den toren. Toen hij een eindje wegs had afgelegd, zeide de valsche deugniet, die het geld in bezit had: ‘Hoort, jongens! nu is het hoog tijd, dat wij eens gaan den-
{==121==} {>>pagina-aanduiding<<}
ken, om naar huis terug te keeren. Wij laten eenvoudig den onnoozelen jongen zijn eigen fortuin zoeken, en gaan met alle kenteekens van opregt berouw naar onze ouders terug, die wij wijs maken, dat wij van onzen verleider weggeloopen zijn, dat wij ons zullen verbeteren, en dat wij voortaan Boudewijns gezelschap zullen ontvlieden. Het is zoo als ik van morgen zeide. Boudewijn zal onze zondenbok zijn, en intusschen hebben wij veertien dagen lang een vrij en vergenoegd leven geleid.’'
De anderen draalden niet lang, met hem gelijk te geven. De koek, waaraan Boudewijn zich althans niet ziek eten zou, werd zoo spoedig mogelijk bij den koekbakker gekocht, tevens met oogmerk om dien op den terugweg naar de hoofdstad op te eten, en daarop liepen zij nog in de zelfde minuut, zoo spoedig mogelijk, voort.
Boudewijn kwam ademloos op den toren. Toen hij aan de gesloten deur van den stads-muzikant klopte, opende hem de ons welbekende keukenmeid. ‘Heer mijn tijd!’ riep zij, met vrolijke verbazing in de handen klappende, ‘Chrisje! Wel Chrisje, waar komt gij van daan? En zoo veranderd - zoo keurig gekleed, dat men u bijna niet meer kennen zou! Wat zullen mijnheer en de jufvrouw zeggen, die niet weinig ongerust om de

{==122==} {>>pagina-aanduiding<<}
pauken geweest zijn! Wij dachten reeds, dat gij gisteren nacht het leven bij den ijsgang hadt ingeschoten.’
Boudewijn zette een mal gezigt op deze onverwachte toespraak. ‘Ik moet zekerlijk behekst zijn!’ mompelde hij bij zichzelven. ‘Het schijnt dat ik hier ook al een Christiaan moet wezen!’ Hij keerde zich reeds wrevelig om, om dadelijk den toren weder te verlaten, toen hij juist daarin verhinderd werd door de komst van Drieling en zijne wederhelft, benevens het geheele muzikale schoolpersoneel, die door het lawaai van de meid voor den dag waren gekomen.
‘Waar heb je de pauken gelaten?’ was de vriendelijke welkomstgroet van den heer Drieling, terwijl hij een vlugtigen blik op Boudewijns fijne kleeding had geworpen. ‘Verkocht, verpand, verkwanseld, niet waar?’ Bij deze woorden pakte hij Boudewijn, die niet wist hoe hij het had, toornig in de borst.
‘Waar zijn de pauken?’ kraaide de jufvrouw hem na, terwijl zij den gewaanden Christiaan hare knokkelige vuist voor den neus hield.
‘Waar zijn de pauken?’ riepen alle leerjongens als uit eenen mond, terwijl zij zich heimelijk vermaakten, met hun vermeenden kameraad in het naauw te brengen.

{==123==} {>>pagina-aanduiding<<}

‘De pauken?’ stamelde Boudewijn, die van toorn begon te beven. ‘Welke -’
‘Ja, de pauken, de pauken!’ bulderde de heer Drieling, terwijl hij Boudewijns hoofd links en regts met muilpeeren bedeelde. ‘Ik wil mijne pauken hebben, die mij tweeënzestig guldens en zeven stuivers oud gekost hebben. Waar zijn ze gebleven? En hoe komt gij aan die mooije kleêren? Daarin zitten zeker mijne pauken.’
‘Laat toch de arme jongen eerst uitspreken, mijnheer Drieling!’ zeide Robbert, tusschen beide komende. ‘Hij kan immers geheel onschuldig zijn. Waarschijnlijk is de ijsgang reeds begonnen, toen hij over de rivier wilde gaan. Hij is zeker genoodzaakt geweest, om naar de hoofdstad te loopen, om daar over de brug te gaan. De hoofdstad ligt hier vijf uren van hier, en zoo lang kan hij immers de zware pauken niet dragen? Hij heeft ze zekerlijk te bewaren gegeven aan den waard, bij wien wij gisteren muzijk maakten.’
‘Maar hoe komt hij dan zoo op eens aan die mooije kleêren?’ hernam Drieling een toontje lager.
‘Ja, dat begrijp ik ook niet!’ antwoordde Robbert.
‘Waar zijne mijne pauken?’ vroeg de heer Drieling nu met zeer veel gelatenheid. ‘Spreek, hoe hebt gij deze kleederen bekomen?’

{==124==} {>>pagina-aanduiding<<}

‘Deze kleederen zijn mijn eigendom,’ gaf Boudewijn op een trotschen toon ten antwoord, ‘en met uwe pauken heb ik niets te maken.’
Naauwelijks waren deze woorden over zijne lippen, of de muzijkmeester, behoorlijk geaccompagneerd door zijne egade, begonnen een duet in versnelde maat te spelen op Boudewijns neus, hoofd, schouders en rug, kortom op alles, wat zij van hem onder hun bereik konden krijgen.
De mishandelde knaap trachtte te vergeefs aan het woord te komen, te vergeefs weerde hij zich tegen zijne vijanden. Zelfs Robberts bemoeijingen, om vrede te maken, bleven thans zonder uitwerking.
‘Kik maar als ge durft!’ riep de Heer Drieling, kugchende en onophoudelijk voorttrommelende. ‘Verdedig u maar met een enkel woord, als ge kunt!’
Zulk eene behandeling was het bedorven kindje nog nooit te beurt gevallen. Hij stond versuft, verschrikt, en voor den eersten keer in zijn leven werd hij bevreesd. Zoo dikwijls hij de mond opende om de dwaling op te helderen, zoo dikwijls ook hief de stads-muzikant dreigend de hand op, hem grimmig toeroepende, dat hij zwijgen moest.
Hij begon thans vurig naar de komst van zijne

{==125==} {>>pagina-aanduiding<<}
drie reismakkers te verlangen, om door middel van hen uit zijn neteligen toestand te geraken. Doch hij hoopte te vergeefs: zij kwamen niet opdagen.
Terwijl hij nu, in een hoek geduwd, tranen van smart en woede vergoot, gaf de heer Drieling zijne gramschap door woorden lucht. ‘Ha!’ zeide hij, nadat hij een poosje had gescholden. ‘Ik zou den schavuit dadelijk laten arresteeren, als ik hem niet, op het concert van heden in het Burger-Casino, hoog noodig had, waar hij de oboe blazen moet. Komaan, wij hebben geen tijd te verliezen. Spoedig zal het avond zijn, en het is de schuld van dien bengel, dat wij nog geene repetitie hebben gehouden. Een, twee, drie - allons, jongens! wij zullen beginnen.’
De lessenaars werden oogenblikkelijk in orde gebragt, de muzijkboeken werden opengeslagen, de instrumenten in de hand genomen, en de pruilende, vertwijfelende Boudewijn werd op zijne plaats gebragt. Toen nu een zijner medeleerlingen hem de oboe in de hand duwde, zeide hij met eene benaauwde stem: ‘Maar ik kan immers niet -’
‘Zegt gij weêr wat?’ vroeg Drieling en keek over zijn lessenaar. ‘Blazen zult gij!’ ging hij voort, terwijl hij een rotting in de hand nam. ‘Blazen zult gij, en niet tegenspreken, of -!’

{==126==} {>>pagina-aanduiding<<}

Boudewijn wist niets beters te doen, dan zich in zijn lot te schikken, en greep het hem onbekende speeltuig ter dege vast, plaatste zich voor zijnen muzijklessenaar, en bragt, onhandig genoeg, het mondstuk aan zijne lippen, dat zeer veel op een pijpenroer geleek. De ouverture begon. Boudewijn blies zoo hard, dat het geen wonder zou geweest zijn, als zijne oogen uit zijn hoofd waren gepuild.
Nu scheen er werkelijk een booze geest in den leermeester te varen. Hij vloog, donkerrood van toorn, van achter zijn lessenaar en naar den gedwongen oboïst, dien hij weder onbarmhartig om de ooren sloeg. ‘Welken toon hebt gij daar geblazen?’ riep hij, schor van woede. ‘Wilt ge mij nog meer poetsen spelen?’
Een bloedstroom, die uit Boudewijns mond sprong, was het stomme antwoord op deze onstuimige vraag, en maakte plotseling een einde aan het concert. De ongelukkige tuimelde, onmagtig, in de armen van Robbert. Door de woeste en onverstandige wijze, waarop de meester den knaap had geslagen, had het onderste eind van de oboe tegen den muzijklessenaar gestooten, terwijl het bovenste spitse gedeelte hem in de keel had geboord.
‘Bangmakerij, anders niet!’ stamelde de muziek-meester, die zoo bleek geworden was als een lijk.

{==127==} {>>pagina-aanduiding<<}
‘Vrouw, laat maar wat vlierthee trekken, dan kan de jongen daarmede gorgelen. Het heeft niet veel te beduiden!’
Maar Boudewijn logenstrafte op eene verontrustende wijze zijne woorden. Hij rogchelde als een stervende, en snakte naar lucht, als een visch op het drooge. Er vloeiden nieuwe stroomen bloeds, uit zijn mond, zoo dat zelfs de wangunstigste leerlingen het spotten en gekscheren vergaten. Intusschen droeg Robbert den bewusteloozen knaap naar bed, en liep toen ijlings weg, zonder te zeggen wat zijn voornemen was. De verschrikte stads-muzikant werd dit te laat gewaar, en het angstzweet parelde op zijn voorhoofd. ‘Wat moet dat beteekenen?’ schreeuwde hij verstoord. ‘Wat gaat Robbert doen? Zou hij om dien jongen mij onnoodig in opspraak brengen, en een klikspaan worden? Ik zeg jelui nogmaals, dat het niets te beduiden heeft. Ik draai jelui den hals om, als jelui een woord over het geval durft te kikken. Ik ben al ongelukkig genoeg, daar ik nu heden avond geen oboïst heb. Die nietswaardige rekel! hij alleen is de oorzaak van die voddige grap.’
Thans werd er aan de schel getrokken.
‘Wie is daar?’ riep Drieling, buiten zichzelven van angst, en schoof de meid, die de deur openen

{==128==} {>>pagina-aanduiding<<}
wilde, ter zijde, om het zelf te doen. ‘Wat wil jelui?’ snaauwde hij tot de beide vreemdelingen, die, hem vriendelijk groetende, begeerden binnen gelaten te worden. ‘Mijn toren is geen duivenslag, en gij hebt hier niets te zoeken.’
‘Wij willen hier ook niets zoeken, mijnheer!’ hernam de trouwhartige Korenman: ‘wij wilden integendeel hier iemand vinden, te weten mijn lieven Christiaan Zondervan, den kleinen Paganini.’
‘Meent gij Christiaan?’ vroeg Drieling met eene weifelende stem, ‘en wie zijt gij, als ik vragen mag?’
‘Christiaan is mijn pleegzoon, en ik ben, met uw verlof, de oude bassist Korenman uit Gelenau. Dit meisje hier is Leentje Boter; zij zingt als een boschleeuwerikje, en zij loopt als een kwikstaart. Ja, mijnheer! wij hebben fiks doorgestapt, om onzen Christiaan te zien, bij wien wij zeker in een kwaad blaadje staan. En nu, mijnheer! wees zoo goed en zeg ons waar hij is, dan zullen wij hem eens verrassen.’
De ongelukkige stads-muzikant had, gedurende dit lange antwoord, als op heete kolen gestaan. Hij verzamelde al den moed, die nog in zijn bereik was. ‘Waarlijk,’ bulderde hij Korenman te gemoet, ‘uw jongen is een lekker presentje. Die schobbejak! hij is weggeloopen; hij heeft mijne

{==129==} {>>pagina-aanduiding<<}
pauken verschagcherd, en in plaats daarvan is hij met de duurste kleederen aan het lijf te huis gekomen. Ik zal den spitsboef in het tuchthuis laten brengen.’
De oude man werd weder als door eene beroerte getroffen. Hij wankelde, en moest, om niet te vallen, zich aan zijne jonge geleidster vasthouden. ‘Ach!’ sprak hij met een geluid in zijne stem, als dat van een stervende, ‘ach, zoo is het toch waar! God erbarme zich mijner! Dus werkelijk verloren? onherroepelijk - voor eeuwig verloren!’
Zijn grijs gebogen hoofd zonk op Leentjes schouder neder; hij hield haar blond kopje tusschen zijne sidderende handen; zoo bleef hij staan, sprakeloos en krimpend van zielesmart.
Drieling bleef eenige oogenblikken de groep bekijken, terwijl hij een inwendigen strijd voerde. Hij hoestte en kuchte een paar keeren, maar kon geen woord uitbrengen. Eindelijk zeide Korenman, naauwelijks hoorbaar: ‘En waar is mijn - neen, niet meer mijn Christiaan?’
‘Weet ik het?’ hernam Drieling, terwijl hij moeite had om zich goed te houden. ‘Ik ben zijn oppasser niet. Hij is weggeloopen.’
‘Kom, Leentje!’ zeide Korenman tot het meisje. ‘Ik heb nu niets meer te zoeken dan een graf. In het graf is het diep en stil. Daar wil ik mijn

{==130==} {>>pagina-aanduiding<<}
arm hoofd ter ruste leggen, dat zoo woest en ledig is als een doodshoofd.’ Toen keerde hij zich om, naar de wenteltrappen van den toren, en Leentje, die stille tranen stortte, omvatte den geknakten grijsaard, en geleidde hem voorzigtig en langzaam naar beneden.
Drieling daarentegen staarde hen lang en besluiteloos na; maar eindelijk sloot de vrees voor de menschen zijne lippen, die bijna geopend geweest waren, om de waarheid te spreken. Hij ging terug in zijne kamer, waar zijne vrouw en de meid bezig waren met de bloedvlekken uit den vloer te dweilen.
De uitgeputte Korenman bleef, op de helft der trappen, voor een open venster van den toren staan. ‘Laat mij hier een weinig adem scheppen!’ smeekte hij Leentje, die hem gaarne liet uitrusten. Maar beiden zwegen, en hadden oog noch hart voor het bekoorlijk uitzigt, dat zij zouden genoten hebben, indien hunne zielen niet zoo krank waren geweest.
Na verloop van eenige oogenblikken, hoorden zij voetstappen en de stemmen dergenen, die haastig de trappen opliepen.
‘Ach, doctor! wat ik u bidden moge, doe toch al het mogelijke aan den armen jongen! Hij is de beste van ons allen,’ sprak de een.

{==131==} {>>pagina-aanduiding<<}

‘Wie is het dan?’ vroeg de andere.
Het is Christiaan Zondervan, die met dat bruine haar en de blaauwe oogen, die het best van ons allen op de viool speelt. Het koudvuur zal immers niet in de wonde komen? Druk het mijnheer Drieling maar goed op het hart, dat hij het geval niet te ligt opneemt. Ik kan u verzekeren, dat een dolk niet zoo scherp steekt, als zoo'n punt van eene oboe.’
Korenman was, op het hooren noemen van Christiaans naam, opmerkzaam geworden. Een straal van hoop - de laatste - glom in zijne borst, en bij hief het gebogen hoofd weder opwaarts. Nu eens bleek en dan weêr rood wordende, wachtte hij op de komst van de beide sprekers, die weldra voor den ouden man stonden. O mijne lieve heeren!’ zeide hij diep bewogen, ‘zeg mij toch om 's Hemels wil, wat er met mijn zoon Christiaan gebeurd is, en waar hij zich bevindt! Is hij dan toch inderdaad weggeloopen, of is hij slechts ziek?’
Een blik op den grijsaard was voor Robbert genoeg, om de waarheid te spreken. ‘Als Christiaan uw kind is, dan mag ik u niet verbergen, dat hem daar even een groot ongeluk overkomen is, en dat hij boven, zonder kennis, te bed ligt. Bereid u dus een weinig voor; misschien is het

{==132==} {>>pagina-aanduiding<<}
goed, dat gij gekomen zijt, hoewel het juist op geen gelukkig oogenblik is.’
‘Nog één woord slechts!’ smeekte Korenman aan den leerling, die met den wond-arts verder naar boven wilde klimmen. ‘Is mijn Christiaan slecht geworden, zoo als de meester zegt.’
‘De meester?’ vroeg Robbert, die van meening was, dat de beide vreemdelingen nog naar boven moesten. ‘Uw zoon is altoos braaf en goed geweest; en in een enkelen dag kan men zoo ontzettend veel niet veranderen.’
Dat was balsem voor het gewonde hart van Korenman. Want het is immers beter, dat het ligchaam van een kind aan gevaarlijke ziekte lijdt, dan dat zijne ziel is krank geworden? En Korenman en Leentje liepen nogmaals met vernieuwde kracht de trappen op, en lieten zich niet weêr terughouden van hunnen lieveling, dien zij maar al te zeer in een bedenkelijken toestand en reeds onder de behandeling van den arts vonden. Het viel geen van beiden in, om naar de bewuste levervlek te zien, of de met bloed bevlekte kleeding te onderzoeken, die op een stoel voor het bed hing. Korenman en Leentje wisselden elkander af, om hem te verplegen en op te passen, en daar hij gedurende een geruimen tijd niet kon noch

{==133==} {>>pagina-aanduiding<<}
mogt spreken, was hij ook niet in staat om voor deze goedheid en liefde bedanken, noch het raadsel op te helderen.
Boudewijn had dus les genomen in eene harde school, die hem geheel en al genezen zou. Drie dagen lang mogt hij met zijne gezwollen keel niets doorslikken, dus noch eten noch drinken. Later moesten hem de geneesmiddelen en de thee - zijn eenig voedsel - druppelsgewijze in de keel gegoten worden. Hij was tot een hulpeloos kind geworden, dat aan zijn toestand niets doen kon. Zonder zijne krachtige jeugd, zonder de bekwaamheid van den geneesheer, en de hartelijke liefde van Korenman en Leentje, maar bovenal zonder Gods hulp, was hij een buit des doods geworden. Thans stiet hij niet meer de zachte hand van Leentje, noch de vereelte hand van Korenman terug, wanneer zij met een verkoelenden dronk zijn brandenden mond wilden laven. Hunne tegenwoordigheid alleen verkortte eenigzins den pijnlijken slakkengang van zoo vele uren, dagen en nachten.
Wie had ook ongevoelig kunnen blijven bij de liefde dier menschen, die zich, even als de trouwe hond aan de voeten van zijn meester, naast zijne armoedige legerstede vlijden op een stroozak, dien zij van den stads-muzikant hadden

{==134==} {>>pagina-aanduiding<<}
geleend; die zich met een dun en pover beddelaken, met den geringsten kost tevreden stelden; die zichzelve geen rust vergunden, en dat alles zonder in de minste betrekking tot hem te staan! Als Boudewijn des nachts slapeloos nederlag en op den ouden man en het jonge meisje staarde, die, door den slaap overweldigd, op hun harden stroozak waren ingesluimerd; als dan het sterke, en afgemeten getik van de klok boven zijn hoofd hem als dat eener reusachtige doodsklok in de ooren drong, en het schemerend licht van zijn lampje de zwarte muren van den toren spookachtig verlichtte, o dan verscheen voor zijne verbeelding de heerlijke woning zijner ouderen, met al hare gerijfelijkheden. O dan zag hij daarin zijne teedere moeder, maar die voor hem al te teeder en te toegevend was geweest. Dan zag hij op haar gelaat en op dat van zijn ernstigen vader de diepe voren van kommer en verdriet, die de ondankbaarheid van hunnen eenigen zoon daarin hadden geploegd. Dan verschenen hem ook de drie deelgenooten in zijne hoogst berispelijke daad, die hem schandelijk aan zijn lot hadden overgelaten en bedrogen. Door zoo veel inwerking op zijn gemoed, brak eindelijk zijn hart, en hij doorweekte zijne hoofdpeluw met heete tranen. Met een diep geroerd gemoed bad hij God, zijne ouders en de beide vreemde men-
{==135==} {>>pagina-aanduiding<<}
schen, die hem zoo liefderijk verpleegd hadden, dat zij hem toch de zonde mogten vergeven, die hij jegens hen bedreven had. O, hoe heilig nam hij zich voor, om nimmer weder zoo ondeugend te zijn, als hij tot hiertoe geweest was! Hij wilde een ander, een beter kind worden, en voortaan alleen het goede betrachten. God de Heer had zijne ziel verlicht; nederig werd het in zijn binnenste, en weldadig was de genezing van zijne ziel voor de genezing der smarten van zijn ligchaam.


Veertiende Hoofdstuk.


De hereeniging.

Dikwijls gebeurt het, dat wij iets ver af zoeken, wat nogtans zeer in onze nabijheid is. Zoo ging het ook Boudewijns vader, de politie-directeur van Winsing, die de verafgelegenste provinciën van het rijk doorreisde, om den weggeloopen zoon op te zoeken, toen deze slechts vijf uren van de stad verwijderd was. Maar zie! een nieuwsblad, dat hij toevallig, in eene herberg, in handen nam, bewoog hem, om zoo spoedig mogelijk terug te keeren. Daarin stond namelijk eene bekendmaking van

{==136==} {>>pagina-aanduiding<<}
de regering van het stadje, waarin de twee landloopsters, vrouw Hopzak en het wijf met de kijkkast, gevangen zaten. Tot ieders narigt, had het bovengemeld bestuur deszelfs uitspraak in de zaak dier twee vrouwen omstandig vermeld, en de bekommerde vader oordeelde, dat hij welligt zijn anderen zoon op het spoor was, en beter doen zou, om vooreerst het zoeken naar zijn Boudewijn te staken. Toen hij in het stadje was aangekomen, meldde hij zich dadelijk aan bij den burgemeester, aan wien hij het volgende mededeelde.
‘Mijne dierbare echtgenoote,’ dus ving hij aan, ‘schonk mij, in het tweede jaar van ons huwelijk, twee knapen, gezonde, welgeschapen tweelingen, die op elkander in alle deelen zoo treffend geleken, als twee druppelen water. Wij konden de tweelingen slechts van elkander onderscheiden door een klein, bijna onmerkbaar leverkleurig vlekje op de linkerwang van onzen jongstgeborene. De knapen wiessen, tot onze blijdschap, even voorspoedig op, en waren reeds negen maanden oud, toen zij ons op eene even zoo schandelijke als wreede wijze werden ontstolen. De oudste zoon der vrouw, aan wie wij de zorg onzer tweelingen hadden toevertrouwd, een liederlijk nietswaardig mensch, had eene grove misdaad bedreven, weshalve ik hem krachtens mijn

{==137==} {>>pagina-aanduiding<<}
post gevangen nemen en aan het geregt overleveren moest. Zijne moeder, die in het dwaze en onnoozele denkbeeld verkeerde, dat het lot van haren zoon alleen in mijne hand was, beproefde eerst door bidden en tranen zijne vrijlating van mij te verkrijgen. Toen zij zich in haar oogmerk bedrogen vond, dacht haar gekrenkte trots een middel uit, dat in duivelsche wreedaardigheid welligt geene wedergade heeft. Ach, zij verdween met onze lieve kinderen, en in den brief, die de kinderdiefegge voor ons achterliet, bepaalde zij, dat wij onze kinderen dan alleen konden terug bekomen, als ik haren zoon in vrijheid stelde en ook haar ongemoeid liet. Daarbij waren de vreeselijkste bedreigingen gevoegd, wanneer wij het in den zin mogten krijgen, om het voortvlugtig wijf door het uitzenden van menschen, of het verspreiden van signalementen, of door een ander gewelddadig middel, op het spoor te komen. Wij kenden maar al te zeer het slecht en onbuigzaam karakter van het vrouwspersoon, en wij sidderden voor het leven onzer kinderen, daar het niet in mijne magt stond om den loop der geregtigheid te stremmen. Ik besloot, na rijpe overweging, om zelf met de meeste voorzigtigheid haar op te sporen, ten einde haar, het zij door goedheid of door list, te bewegen, om mijne zonen weder te

{==138==} {>>pagina-aanduiding<<}
geven. Dewijl ik mij rust noch duur gunde, was het niet te verwonderen dat ik, den vierden nacht van mijn droevig rondzwerven, in den postwagen in een diepen slaap viel. Maar wie beschrijft mijn schrik en mijne verbazing, toen ik, bij mijn ontwaken, in de schemering van den vroegen morgen, op de ledige bank aan mijne voeten, den jongsten mijner zoontjes, aan het levervlekje kenbaar, in zijne luijers gewikkeld voor mij liggen zag! Zonderling! Ik noch de postiljon wisten te verklaren, hoe en wanneer het kind in den wagen gekomen was. Mijne onverwijld in het werk gestelde pogingen bleven zonder gevolg, en ik zag mij, ter verzorging van mijn wedergevonden lieveling, genoodzaakt, om zoo spoedig mogelijk naar mijne van smart schier vertwijfelende echtgenoote terug te keeren. Vijftien lange jaren zijn er sedert dien tijd vervlogen, en van het ander kind hebben wij helaas nog niets vernomen. Veroorloof mij nu, mijnheer, een onderhoud met de beide gevangenen, opdat ik, God geve het, zekerheid inwinne van het leven of den dood van mijnen eerstgeborene! Ach, hoe hard het mij ook vallen moge ik zou bijna het laatste wenschen; want daar mijn Boudewijn, niettegenstaande de zorgvuldigste opvoeding, ons reeds zoo veel verdriet veroorzaakt, hoe veel meer ontaard

{==139==} {>>pagina-aanduiding<<}
zal dan mijn Rutger geworden zijn, die ongetwijfeld in slechte handen is gekomen!’
‘Het is mij aangenaam, mijnheer de politiedirecteur,’ hernam de burgemeester, ‘dat ik u in dit opzigt volkomen gerust kan stellen. Gelijk gij reeds uit de openlijke bekendmaking in de nieuwsbladen zult vernomen hebben, heeft de gewetenlooze vrouw Hopzak uwen jongsten zoon, in den bewusten nacht, in uwen wagen, den oudsten daarentegen in eene paardenkrib gelegd, waaruit hem een arme muzikant, Korenman genaamd, opgenomen en als zijn eigen kind opgevoed heeft. Luidens de berigten, die wij nopens dien knaap in zijne voormalige woonplaats, het dorp Gelenau, hebben ingewonnen, is hij, gelijk de predikant en de schoolmeester als uit éénen mond getuigen, een wakkere en verstandige jongen geworden, die op dit oogenblik te Waldau bij den stads-muzikant in de leer is. Zijn pleegvader Korenman moet zich onlangs ook daarheen begeven hebben, om, gelijk men algemeen gelooft, in de nabijheid van zijn hem dierbaar geworden pleegzoon te zijn. Tot onze teleurstelling houdt vrouw Hopzak niet meer vol, dat zij in het bezit der luijers is, die zij de tweelingen heeft ontnomen, toen deze door de kinderdiefegge in hare herberg waren achtergelaten. Dien ten gevolge zou de echtheid van uwen

{==140==} {>>pagina-aanduiding<<}
eerstgeborene moeijelijk te bewijzen vallen, indien hij niet een bijzonder, u bekend, teeken aan zich heeft.’
‘Wat dit betreft,’ hernam de Heer van Winsing, ‘zoo is de merkwaardige gelijkheid der beide broeders het onbedriegelijkste kenmerk van hunne bloedverwantschap, en het is niet denkbaar, dat mijn Rutger zoo geheel veranderd zal zijn.’
Hierop begaven zich de burgemeester en de politie-directeur bij de gevangene vrouwspersonen en wel het eerst bij degene, die de kinderen gestolen had. Het wijf verbleekte en wendde schielijk het hoofd om, toen zij haren voormaligen heer herkende. Nu was het ook uit met haar liegen en bedriegen, en onder veel snikken en tranen bekende zij de zuivere waarheid.
‘Denk eens na, Hanna!’ dus sprak daarop de Heer van Winsing. ‘Hoe goed hadt gij het op uwen ouden dag kunnen hebben, als gij ons getrouw waart gebleven! Nimmer hadden wij de oppasster van onze kinderen gebrek laten lijden. Spreek, welken dank hebt gij van uwen ontaarden zoon ingeoogst, nadat hij uit het tuchthuis is ontslagen? Hoe heeft hij zijne moeder beloond voor de euveldaad die zij toch om niets anders dan om zijnentwille bedreven heeft?’
Er kwam eene ontzettende uitdrukking van

{==141==} {>>pagina-aanduiding<<}
knagende zielepijn op het gelaat der gevangene. ‘Hij,’ snikte zij, bitterlijk weenende, ‘hij heeft mij voor mijne liefde mishandeld en verstooten!’
‘Zoo wordt het kwade meest altoos beloond,’ ging de politie-directeur voort. Mogt dit alleen slechts uwe straf zijn! - Maar spreek! waarom wildet gij liever mijne kinderen aan vreemden overlaten, dan hen in onze handen teruggeven?’
‘Haat - vrees voor straf,’ antwoordde Hanna, ‘en ook medelijden met de arme wurmen, aan welke ik de tegen u, mijn lieve mijnheer, uitgebraakte bedreigingen nooit ten uitvoer zou hebben gebragt. Nadat ik vijf dagen lang, met de zware tweelingen op den rug, door velden en wegen had gedwaald, kon ik onmogelijk den last langer dragen, en daarom nam ik het besluit, om mij op de eerste de beste wijze van hen te ontdoen. Daarenboven dacht ik bij mijzelve, dat, ingeval men mij gepakt had, ik dan nog altoos een vergelijk had kunnen treffen; want anders had ik het verblijf der tweelingen verzwegen.’
Vrouw Hopzak, wier hok men vervolgens binnen trad, beklaagde zich bitter over de langdurige opsluiting, die zij, volgens hare meening, onschuldig moest ondergaan. Zij verkeerde daarenboven in het bekoorlijk denkbeeld, dat haar eene belooning toekwam voor de goede bezorging der

{==142==} {>>pagina-aanduiding<<}
tweelingen, en de ontdekking van het andere wijf. De Heer van Winsing gaf haar ook inderdaad eenige hoop, dat hij haar en haren blinden man in een liefdadig gesticht zou doen opnemen, waar zij, uitgenomen het brandewijn drinken, een vrij gemakkelijk leven zou kunnen leiden. En nu kon de politie-directeur niets beters doen, dan zoo spoedig mogelijk naar Waldau te vertrekken, waar hij zijn Rutger bij den stads-muzikant vinden zou.
Maar deze bevond zich nog in de hoofdstad, en was weder ten volle van zijne ziekte hersteld. Zijne moeder had, wel is waar, de wonderbare terugkomst van den verloren zoon aan haren echtgenoot medegedeeld; maar deze had, door zijn ongestadig omzwerven, den brief niet ontvangen. Daarom was het haar ten hoogste welkom, eenige regelen van haren echtgenoot te ontvangen, en daaruit het gebeurde in het ons bekende stadje te vernemen. Tevens schreef haar de Heer van Winsing, dat hij zoo spoedig mogelijk naar Waldau zou reizen. Zij nam dadelijk het besluit om haren echtgenoot in de laatste stad te verrassen, en maakte derhalve in allerijl de noodige beschikkingen voor de reis. Daaronder behoorde ook de inkoop van een paar nieuwe pauken, zonder welke Christiaan zijnen voormaligen meester niet onder de oogen durfde komen.

{==143==} {>>pagina-aanduiding<<}

Dus reisden bijna op hetzelfde oogenblik de politie-directeur en zijne echtgenoote, ieder afzonderlijk, naar Waldau. - Boudewijn was intusschen reeds zoo ver hersteld, dat hij voor den eersten keer, hoewel voorzigtig, spreken en de zuivere, milde lentelucht inademen mogt. De stads-muzikant, wiens hardvochtigheid met de genezing van Boudewijn was teruggekeerd, had dien zelfden morgen aan de beide verplegers van den knaap rondweg verklaard, dat hij hunne verdere aanwezigheid voor onnoodig hield, en dat zij daarom maar een goed heenkomen moesten zoeken, en maken dat zij weg kwamen. Maar hij, zoowel als Korenman en Leentje, stonden niet weinig te kijken, toen zij voor het eerst van Boudewijn vernamen, dat hij geenszins Christiaan, maar de zoon van den Heer van Winsing, directeur der politie uit de hoofdstad, was. Korenman en Leentje hadden dit, wel is waar, in stilte gevreesd; want de leverkleurige vlek en zijne kleeding, die zeer fijn was, had hunnen argwaan gaande gemaakt; maar in hunne goedhartigheid beklaagden zij zich toch niet over de hulp en de liefde, dien zij den vermeenden Christiaan gedurende zijne ziekte hadden bewezen. Des te meer waren zij nu beducht voor het lot van den echten Christiaan. Ook zonder de aanmaning van den stads-muzikant, wilden zij, om hunnen lieveling op te zoeken, den

{==144==} {>>pagina-aanduiding<<}
wandelstaf weder opvatten. Boudewijn bezwoer hen, om met hen naar zijne ouders in de hoofdstad te vertrekken, wanneer de geneesheer hem daartoe verlof wilde geven, maar zij lieten zich niet van hun voornemen terughouden door het uitzigt op eene goede belooning.
Terwijl zij hunne armoedige plunje hij elkander pakten, zeide Leentje tot Korenman: ‘Hoewel die Boudewijn ons eerst zeer slecht heeft behandeld en ook den armen ekster heeft doodgetrapt, kan ik, ondanks dat alles, toch niet boos op hem zijn; want hij gelijkt onzen Christiaan op een haar, en het schijnt nu, dat hij ook wat meer tot zijn verstand gekomen is.’
‘Hm!’ hernam Korenman: ‘het kan mogelijk zijn, dat gij, wat dat verstand betreft, gelijk hebt; maar voor het overige ben ik het niet met u eens. Dat Boudewijntje, met zijne holle kijkers en slappe wangen, heeft wel iets van de bleeke maan; maar mijn Christiaan, die dikke, met zijne bolle roode kaken, is de zon. En al was dit maar zoo'n idée van mij, mijn Christiaan kan op de viool spelen, en die Boudewijn kan niets dan op zijn poot spelen.’
Nu werd er driftig gescheld. Toen de meid de deur geopend had, trad Boudewijns vader binnen, Hij hijgde naar zijn adem en wischte met zijn

{==145==} {>>pagina-aanduiding<<}
zakdoek, de zweetdruppelen van zijn bloedrood gelaat. ‘Waar is de stads-muzikant?’ vroeg hij kugchend. ‘Zijn de leerlingen te huis?’
De meid verwees hem naar den omgang van den toren, waar Drieling en Boudewijn zich bevonden. Niettegenstaande de bleeke kleur en de ingevallen wangen van Boudewijn, herkende toch de politie-directeur, bij den eersten oogopslag, in hem zijn kind. Om hem geen schrik aan te jagen, bleef hij eene minuut lang, op eenigen afstand, in de beschouwing van hem verzonken. Maar toen Boedewijn zich toevallig omkeerde en op het zien van zijn vader in elkander dreigde te storten, toen kon hij zich niet langer bedwingen. Met opene armen snelde hij - gelijk hij waande, op zijn Rutger - toe. ‘Ja!’ riep hij uit, en sidderde van vreugde, ‘ja, hij is het! hier heerscht geen twijfel meer! Gij zijt mijn zoon Rutger. Erken in mij uw vader! O mijn geliefd, mijn dierbaar kind, omhels uwen vader!’
Maar zijn zoon Boudewijn boog schaamrood de knie voor zijnen diep bewogen vader. ‘Vader!’ stamelde hij, door berouw geprangd, ‘vader! ik ben niet meer waardig uw zoon genaamd te worden; want ik heb zwaar gezondigd tegen u, tegen mijne moeder, en tegen den Hemel. Laat mij gelijk zijn aan den geringsten uwer dienstknech-
{==146==} {>>pagina-aanduiding<<}
ten, en vergeef mij mijne overtredingen, die ik verschrikkelijk heb geboet!’
De stads muzikant geraakte op het hooren dezer laatste woorden niet weinig in verlegenheid, en wreef zich gedurig de handen.
‘Hoe?’ riep de politie-directeur ontzet en verwonderd. ‘Zijt gij -?’
‘Ik ben Boudewijn, uw ontaarde zoon,’ bekende hij zuchtend. ‘Ach, ik ben de benijdenswaardige Christiaan of Rutger niet, voor wien aller harten kloppen.’
‘Behalve dat van Drieling,’ bromde Robbert, die ook op het mat gekomen was. ‘In plaats van Drielings hart, klopte Drielings vuist voor den vermeenden Christiaan, of liever voor de verloren pauken.’
‘Maar waar bevindt zich dan de ware Christiaan?’ vroeg de Heer van Winsing aan den stadsmuzikant; ‘was hij geen leerling van u, en was zijn pleegvader niet een arme dorps-muzikant?’
‘God weet het!’ antwoordde Drieling. ‘Sedert den ijsgang is en blijft hij weg, met mijne kostelijke pauken.’
‘Het zou toch verschrikkelijk, ja verschrikkelijk zijn,’ klaagde de teleurgestelde vader, ‘als ik in het oogenblik, waarop ik na een hopeloos verlangen van vijftien lange jaren, mijn Rutger hoopte

{==147==} {>>pagina-aanduiding<<}
weder te vinden, de zekerheid ontving, dat hij voor altoos voor mij verloren was!’
Toen begon Boudewijn bitterlijk te weenen, omdat zijn vader zoo veel van Rutger hield, en voor hem geen vriendelijk woord over had. De Heer van Winsing verstond deze tranen, en drukte hem aan zijn hart. ‘Als gij voortaan deugdzaam zijn wilt,’ sprak hij, ‘dan zal God mijn groot verlies minder ondragelijk voor mij maken.’
De Heer Drieling werd nu door de dienstmaagd naar beneden geroepen, dewijl er iemand was, die hem wilde spreken. Hij was blijde, dat hij eene geschikte gelegenheid had om weg te komen, en Boudewijn verhaalde intusschen berouwvol en opregt aan zijn vader, in welke verdrietelijke omstandigheden hij zich bevonden had.
Intusschen werd de stads-muzikant op eene aangename wijze verrast. Een man, die nog sterker zweette dan de politie-directeur, wachtte hem in het voorhuis op. ‘Gij moet het compliment hebben van Chrisje,’ stamelde hij, ‘en hij zendt u hier uwe pauken terug. Het zijn evenwel andere - splinternieuwe - want de oude zijn bij gelegenheid van den ijsgang weggespoeld. Hij verzoekt, of gij het hem niet kwalijk nemen zult, dat hij u die niet eer heeft gezonden; want gij moet weten, dat hij sedert een geruimen tijd ziek

{==148==} {>>pagina-aanduiding<<}
geweest is.’ Met deze woorden, gaf de boodschapper de blanke koperen, met sneeuwwitte vellen voorziene pauken, benevens twee fraaije trommelstokken, aan den stads-muzikant over, die het welkome geschenk gretig aanpakte. Maar er was nog meer blijdschap op handen. Er werd weder gescheld, en Christiaan zelf, gevolgd door zijne moeder, liep Korenman en Leentje, die juist gereed stonden om te vertrekken, onder een luid vreugdegejuich in de armen.
‘Heisa! Hopsa! Heisa!’ riep de oude man, onder het storten van vreugdetranen, en terwijl hij zijnen pleegzoon aan zijn hart drukte: ‘dat is de regte Christiaan! Weest blijde, goede menschen, met den ouden man; ik heb mijn Zondervan terug gevonden!’
‘Moeder, liefste moeder!’ zeide Christiaan met aandoening, ‘dit is mijn goede pleegvader, die mij in de krib gevonden, in zijn bas naar huis gedragen, en daarin gewiegd heeft.’
Toen kuste de voorname, schoone dame, in dankbare ontroering, den eenvoudigen landman hartelijk op het voorhoofd, terwijl Christiaan intusschen gedurig voortredeneerde: ‘Vader Korenman, dit is mijne moeder, het allerliefste mensch van de geheele wereld. En dit is Leentje!’ riep hij, steeds vrolijker wordende, terwijl hij het bedeesde

{==t.o.148==} {>>pagina-aanduiding<<}


{== afbeelding 
	
Steenr. v. H.J. Backer


‘Dat is de regte Christiaan’


Blz. 148.
==} {>>afbeelding<<}
    


{==149==} {>>pagina-aanduiding<<}
meisje met geweld in de groep trok; ‘dit is de trouwe ziel, die mij koeken in het gevangenhok gebragt en mijnen ekster voor mij bewaard heeft.’
‘En daar is uw dierbare vader!’ juichte Mevrouw van Winsing, terwijl zij haren echtgenoot te gemoet snelde, die thans van den omgang des torens in de kamer trad. ‘O mijn vriend! welk een zoon hebben wij in Rutger wedergevonden!’
Maar deze omarmde reeds innig zijnen eerstgeborene, en zag hem vol liefde in het bloeijende gelaat. En toen hij ontwaarde, dat Boudewijn, onder het storten van heete tranen, treurig in de verte stond, en geen deel in de algemeene vreugde durfde te nemen, ging hij tot hem, en bragt hem bij zijne echtgenoote. ‘Lieve vrouw!’ sprak hij verheugd, ‘deze toren is een regte toovertoren. De treurige menschen verandert hij in vrolijke, en de booze menschen in goede. Onze Boudewijn is hier eenigen tijd als leerling geweest, en sedert een gehoorzame zoon geworden. Hij is weder mijne liefde waardig. Eere aan zijnen leermeester!’
‘O hoe rijk heeft mij de heer gemaakt!’ riep Mevrouw van Winsing in verrukking uit. ‘Voor één zoon, dien wij verloren waanden, heeft Hij mij op eenmaal twee brave zonen geschonken. O, ik gelukkigste aller moeders!’

{==150==} {>>pagina-aanduiding<<}

De Heer Drieling, de geprezen leermeester, was tot achter zijne ooren rood geworden, en maakte groote haast om zijne pauken te halen. Korenman, die van alle kanten geprezen werd, hield hem staande. ‘Och mijn lieve Mijnheer!’ bad hij dringend, ‘leen mij toch uwe viool eens, al was het maar voor een kwartiertje!’
En toen hij de viool had gekregen, drong hij die Christiaan op. ‘Christiaan!’ zeide hij, ‘laat nu eens hooren, wat gij geleerd hebt - de variaties van Rode, naar welke gij mij reeds zoo lang hebt doen watertanden.’
En Christiaan Zondervan, thans Rutger van Winsing genaamd, kon dit eerste verzoek aan den vrolijken grijsaard niet weigeren. Alles werd spoedig in orde gebragt; de meester en de leerlingen waren bereidvaardig om den kleinen solo-speler te accompagneren en bij het slot van iedere varatie in te vallen. En Christiaan speelde de variaties zoo roerend en schoon als ooit. Korenman luisterde met klimmende opmerkzaamheid naar de nooit gehoorde klanken, die hem heldere tranen uit de oogen lokten. Ook de Heer van Winsing, een kenner en liefhebber der muzijk, stond verbaasd over het meesterlijk spel van zijnen wedergevonden zoon. En de van innige vreugde glinsterende oogen zijner echtgenoote rustten nu eens

{==151==} {>>pagina-aanduiding<<}
op haren echtgenoot, en dan weder op haren Rutger, die eindelijk, onder het vereenigd accompagnement der overige speeltuigen, in een daverend handgeklap zijn spel eindigde. Hij had nog den tijd niet gehad om de viool neder te leggen, toen Korenman hem onstuimig aan zijn kloppend hart drukte.
‘Heksenmeester Paganini!’ schreeuwde hij, alles om zich heen vergetende. ‘Gij hebt den regten toon beet, en den regten streek bovendien. Ik ben maar een elendige stumper, bij u vergeleken. Ik zal bij u nog les moeten nemen, allerliefste Christiaan!’
‘Dat moogt gij doen, als gij wilt, vader Korenman!’ sprak de Heer van Winsing; ‘want voortaan blijft gij bij ons, en speelt en leest zoo veel en zoo goed, als gij zelf wilt. En Rutger zal u vergelden, wat gij aan hem gedaan hebt, en dat zullen wij allen met hem.’
‘En Leentje?’ vroeg Christiaan.
‘Zij wordt mijne dochter en uwe zuster,’ hernam Mevrouw van Winsing. Haar echtgenoot juichte deze beschikking hartelijk toe. ‘Maar,’ voer zij voort, ‘er ontbreekt nog iemand. Boudewijn, waar is uw goede onderwijzer, de Heer Vonk?’
‘Daar ik van hem niet wilde vergen,’ hernam de politie-directeur, ‘om met mij overal heen en

{==152==} {>>pagina-aanduiding<<}
weêr te trekken heb ik hem voor eenige weken naar zijne geboorteplaats laten gaan, daar wij toch in dien omtrek waren.’
‘Aha!’ zeide Mevrouw van Winsing lagchende, ‘dat is dezelfde oord, waarheen onze Boudewijn hem twee jaren geleden vergezelde, en daarbij zijn broeder Rutger, onwetend, in het gevangenhok bragt.’
De donkerroode blos der schaamte, die bij deze woorden op het gelaat van den schuldige verscheen, was tevens zijne laatste straf. Hij had de vogels van den armen vogelvanger Boter laten wegvliegen, en Christiaan was steeds door dien man van het feit verdacht gehouden. Maar terwijl hij zijn Rutger broederlijk omarmde, zeide hij, dat hij hem altoos hartelijk beminnen en aan dien streek nooit meer denken zou.
Nu wendde zich de Heer van Winsing met een vrolijk gelaat tot al de aanwezigen. ‘Gij zijt heden allen mijne gasten,’ zeide hij, ‘zoo wel de muzijkmeester als zijne keukenmeid, kortom allen; gij moet u, als ge mij genoegen wilt doen, precies ten zes ure in het hotel de Romeinsche Keizer vervoegen, hier beneden in de stad, en daar zullen wij, door een vriendenmaal, het feest onzer gelukkige hereeniging vrolijk vieren.’
‘En gij, mijn lieve Robbert,’ fluisterde Chris-
{==153==} {>>pagina-aanduiding<<}
tiaan zijnen vriend en trouwe voorspraak in het oor: ‘gij gaat ook met ons mede naar de hoofdstad, waar gij, gelijk moeder mij beloofd heeft, onze stads-muzijkmeester worden zult.’
De stads-muzikant was intusschen niet tevreden, eer hij zijne nieuwe pauken eens geprobeerd had, en hij had ze reeds heimelijk daartoe in orde gebragt. Weldra gaf hij aan de leerlingen zijne begeerte te kennen, en toen begonnen zij allen, met pauken en bazuinen, den psalm te spelen:

‘Looft, looft nu aller heeren Heer!’ 


En allen loofden in hunne harten den Heere; want had hij niet voor hen allen alles welgemaakt?

{==155==} {>>pagina-aanduiding<<}

INHOUD.
Hoofdst.	
I.	de onwelkome vond	Bl. 1.

II.	de dorpsspeelman	Bl. 11.

III.	de vreemdsoortige kindermeid	Bl. 18.

IV.	de vogelvanger	Bl. 28.

V.	de zonderlinge ontmoeting	Bl. 39.

VI.	de onverdiende straf	Bl. 53.

VII.	de stads-muzijkmeester	Bl. 63.

VIII.	brieven! brieven!	Bl. 72.

IX.	de vaart op eene ijsschots	Bl. 83.

X.	een ziekbed	Bl. 89.

XI.	eene smartelijke ontmoeting	Bl. 102.

XII.	de onverwachte ontdekking	Bl. 111.

XIII.	straf en geen straf	Bl. 119.

XIV.	de hereeniging	Bl. 135.





