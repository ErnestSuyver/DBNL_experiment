
   
        
           
               Noord en Zuid. Jaargang 3
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Noord en Zuid. Jaargang 3 uit 1880.
               
               
                   
                       p. 14, 366: accolades verspreid over meerdere regels kunnen in deze digitale versie niet worden weergegeven. Daarom wordt de accolade hier, met bijbehorende tekst, op iedere regel herhaald.
                       p. 91, 241, 275: eindnoot ‘1’ heeft in de lopende tekst geen nootverwijzing. In deze digitale editie is de noot onderaan de pagina geplaatst.
                       p. 121: de kop 'Boekaankondigingen' is tussen vierkante haken toegevoegd.
                       p. 180: de kop 'Opgaaf ter verklaring' is tussen vierkante haken toegevoegd.
                       p. 382: eindnoot ‘3’ heeft in de lopende tekst geen nootverwijzing. In deze digitale editie is de noot alsnog geplaatst.
                      
                   
               
           
           
           
               _noo001188001_01
               DBNL-TEI 1
               
                   2015 dbnl
               
           
           
               
           
           
               
                   
                    eigen exemplaar DBNL
               
               Noord en Zuid. Jaargang 3. Blom en Olivierse, Culemborg / W. Rogghé (J. Vuylsteke), Gent 1880
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Noord en Zuid. Jaargang 3
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Noord en Zuid. Jaargang 3
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2015-08-27
               
                   FR
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Noord en Zuid. Jaargang 3. Blom en Olivierse, Culemborg / W. Rogghé (J. Vuylsteke), Gent 1880
 
Zie: https://www.dbnl.org/tekst/_noo001188001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 


    


    





{==I==} {>>pagina-aanduiding<<}

NOORD en ZUID.

TAALKUNDIG TIJDSCHRIFT
voor de beide nederlanden.

{==II==} {>>pagina-aanduiding<<}


{==III==} {>>pagina-aanduiding<<}

NOORD en ZUID.
Taalkundig Tijdschrift
VOOR DE BEIDE NEDERLANDEN,
TEN BEHOEVE VAN ONDERWIJZERS,
VOORAL VAN HEN, DIE ZICH
VOOR EENIG EXAMEN VOORBEREIDEN,
ONDER REDACTIE VAN
T.H. De Beer,
met medewerking en steun van
HOOGLEERAREN, LEERAREN EN ONDERWIJZERS
IN DE BEIDE RIJKEN.
De Taelwetten zijn, even als de Landwetten, van achteren te vinden, en niet te maken.


Lambert ten Kate.


De ziel van een volk is zijn taal!


Schaepman.
Derde Jaargang.
Te Culemborg bij
BLOM & OLIVIERSE.
Te Gent bij
W. Rogghé, (J. Vuylsteke)
Kalanderberg 13.
1880.

{==IV==} {>>pagina-aanduiding<<}


{==V==} {>>pagina-aanduiding<<}

Inhoud van Noord en Zuid, 3de Jaargang.
	Bladz.
Bonet Maury	Frankrijk in het Buitenland. De invloed der Fransche Letterkunde op Nederland	1
Red.	Aanteekeningen	12
W.L. v. Helten	Enkele grammatische opmerkingen	16
T. v. Lingen	Eenige vragen omtrent het Middelnederlandsch	20
Jan te Winkel	Het ontbreken van het persoonlijk voornaamwoord bij eenige middel-ned. zinvoegingen	23
Batavus	Het woordje ‘er’	35
J.E. Ter Gouw	Beantwoording van Vragen	36
L.Q.U.	Een opmerking over ontleden	40
T. v. Lingen	Beantwoording van Vragen	41
Nich. H. Dosker	De Nederlandsche taal in de Vereenigde Staten van Noord-Amerika	45
Batavus	Bijzinnen met ‘toen.’ Bijzinnen van gevolg	48
v. N.	Gelaat	49
D.V.	Den draak steken	51
Batavus	Het woordje ‘der’	52
	Letterkundig Overzicht, (October en November)	53
	Boekaankondigingen	61
	(Minnaert, Leesboek. 3e druk. Ykema, Stijloefeningen.
Ykema. Taaloefeningen. Karssen, De Taalvriend.
Versluys-Bain, Over de studie der talen. Van Vloten, Dicht en ondicht der 19e eeuw. De Raaf en Zijlstra. De Moedertaal. Jaarboek der Letterkundige Vereen. Jan Frans Willems. Bogaerts en Koenen, Practische Taalstudie.
Stellwagen, Proza)
Dr. B. Sijmons.	Een en ander over de taalkundige opleiding van taalleeraars	65
Dr. W.L. van Helten.	Bijdragen tot onze oudere en jongere syntaxis	82
	III. Hij issem, dat issem, daar zittem, ligtem het bezwaar	82
Dr. W.L. van Helten.	Nog iets over Uiten Treuren	92
Batavus.	Violen laten zorgen	94
Batavus.	Navorschingen	95


{==VI==} {>>pagina-aanduiding<<}

	Bladz.
J. Kousemaker Pz.	Het dialect van het Westelijk gedeelte van Zuid-Beveland	106
	(Beantw. d. vragen opgegeven door de Commissie voor de Linguistische kaart van Nederland)	
A.F. Stolk.	Het dialect te Vlaardingen	111
R. en Batavus.	Beantwoorde vragen	119
R. en Batavus.	Synoniemen	120
	Boekaankondigingen. (Dr. J.H. Gallée, Gutiska; Ed. Swarth, André;
Joh. Hilman, Ons Tooneel, Jaarboek d. Letterk., Vereeniging Jan Frans Willem; Bogaers en Koenen, Practische taalstudie 1e st. 5e, 2e st. 2e, 3e st. 4e druk. Stellwagen, Proza; Moltzer, De invloed der renaissance; Hoyer, Handl. tot het vervaardigen van opstellen; Jan Bouchery, Oefeningen op de Nederl. spraakk.; Moltzer, Anna Roemers Visscher. Letterk. studie	121
M.S.	De vorming van Bastaardwoorden	129
M.S.	Examenwerk	140
J.A.M. Mensinga.	De Hollandsche taal in Frederikstad	141
J.A.M. Mensinga.	Toetreden tot en Uitvaren tegen	149
J.A.M. Mensinga.	Oor-	150
J.A.M. Mensinga.	Louwmaand	151
J.A.M. Mensinga.	Er loopt iets van St. Anna onder	152
J.E. Ter Gouw.	Den draak steken	153
J.E. Ter Gouw.	De gewone definitie van lidwoord	155
J.E. Ter Gouw.	Klankwisseling en Klankwijziging	155
J.E. Ter Gouw.	Rabauten, Bedowijnen, Lollaerts, Tsaertroysers, Zweesteren	156
J.E. Ter Gouw.	Nastaning	157
J.E. Ter Gouw.	Beantwoording van 20 vragen	158
J.E. Ter Gouw.	Woordverklaring	168
P. Westra.	Samengestelde woorden	169
J.H. Suurbach.	Het Terschellinger Dialect	170
d. B.	Linguistische Kaarten II	172
Suurbach.	Dialect van Twello bij Deventer	173
	Voor Sprokkelaars	175
J. Kousemaker Pz.	Zuidbeveland's Taaleigen	176
	Voor Verzamelaars	177
Willem van Cuuk.	Land van Cuyk	178
	Opgaaf ter Verklaring	180
W.J.C. van Wijngaarden.	Uit Twenthe	181
Th. Kuyper.	Opmerkingen naar aanleiding van ‘Het dialect van Vlaardingen.’ N. en Z. III, 2.	182
	Boekaankondigingen. (v.d. Hoeve, het vervloekte Huis; Hoyer, Opstellen;
Jonckbloet en v. helten, Nieuwe refereinen van Anna Bijns; v. Helten, Kl. Ned. Spraakk.; Jaarb. d. Vereen.; Frans, Willems; Geluk, Woordenb. d. opvoed.; Blaupot ten Cate en v. Milligen, Schoolwet; Wazenaar, de critiek; Goeverneur, Fabelboek; Bos, de Globe; Mehler, Rom. Letterk.).
Dr. J. Beckering Vinckers	Over Gebruik en Wangebruik op het gebied der Nederlandsche taal	193


{==VII==} {>>pagina-aanduiding<<}

	Bladz.
Dr. J. Beckering Vinckers	Vragen beantwoord	201
J. Westra	Over Letterkundige Gezelschappen van studeerende onderwijzers	208
J. Westra	Navorschingen	220
R.	Kruit of Kruid?	225
Nich. H. Dosker	De Nederlandsche Taal in de Vereenigde Staten van Noord-Amerika	226
T.H. de Beer	Linguistische Kaarten III	232
H. Wernekke	Een haspel in eene flesch	235
J.B.	De kunst van Lezen	236
Red.	Naschrift	242
	Officieele opstellen met fouten	245
	Een en ander over woordverklaring	248
	Boekaankondiging. (Servaas de Bruin. Bekn. Handl. voor Beoef. v. Stijlleer.
Elberts, Bekn. Geschied. der Nederl. Letteren. - Gentsche Studenten-almanak. Prof. Moltzer, Broekhuizen's Gedichten. D. De Bruin Jr., Groeien en Bloeien. W.P. Wolters, Bibliotheek voor school en volk)	251
T. van Lingen.	Proeve van eene behandeling en verklaring van Nederlandsche woordfamiliën	257
	Inleiding; Beginnen, Belgen, Beren, Bergen.	
Ferdinand v. Hellwald.	De invloed van Duitschland op de Nederlandsche letterkunde	280
Red.	Aanteekeningen	288
Red.	Wat is een Beierman?	294
d. B.	Zuiverheid van Taal	295
d. B.	Banier en Blazen	296
Red.	Uit Zuid-Nederland	297
C. Eijkman.	Lijst van Zaansche woorden	299
Ernest Martin	Overzicht van de geschiedkundige ontwikkeling der middel-nederlandsche Letterkunde	321
Ernest Martin	Navorschingen	343
Prof. Van Vloten	Taalgebruik en Willekeur	351
D. Claes	Potloodstreepjes	353
T.H. de Beer	Synoniemen (Hendriks en Wikman, Nederlandsche Synoniemen.)	356
T.v.L.	Een goed boek (Terwey, Nederl. Spraakkunst)	361
	Boekaankondigingen. (Hoyer, Volledige handl. voor het vervaardigen van opstellen II. 1. 2. Kuyper, Nederlandsche taaloefeningen)	367
L. Van Ankum	Het dialect der Groninger Veenkoloniën	369
Red.	NB. De artikelen met ** geteekend werden geschreven naar aanleiding van ingekomen vragen. Ze zijn van de hand van verschillende medewerkers en van den ondergeteekende.	


{==VIII==} {>>pagina-aanduiding<<}





{==IX==} {>>pagina-aanduiding<<}

Register van Woorden en Uitdrukkingen, die in den Derden Jaargang van ‘Noord en Zuid’ besproken, verklaard of afgeleid werden.

	Bladz.
A.
Aagtje (Nieuwsgierig -)	347
Aanbegin	261
Aanbreken	260
Absalon (een -)	345
Aelcrotte	99
Akertjes	161
Angen	95
Apanage	37
Asschepoester	347

B.

Baldadig	263
Balg	263
Balling	206
Balsturig	263
Banier	296
Banneling	206
Baren	266
Bassen	100
Beaten	43
Bedowijnen	156
Beduiden	102
Beest	351
Beginnen	260
Begrijpen	168
Beierman	294
Bekaaid	182
Beletten	344
Belgen	262
Benetten	38
Benjamin (een -)	345
Beren	263
Bergen	272
Berkemeier	164
Berrie	266
Betovergrootvader	364
Beuren	266
Bewaren	257
Bijaldien	206
Bijlhouwer	104
Blauwbaard (een -)	347
Blazoen	296
Blecker	100
Boekvertrek	352
Boer (de achtkante -)	347
Bollaerd	100
Bonkesje	163
Boos	101
Borg	273
Brandemoris	161
Brem (zoo zout als -)	104
Bremzout	221
Burg	275
Burgerlijk recht	119
Burgerschapsrecht	119

C.

Cartouche	346
Competas	163
Cordewanier	104
Croesus (een -)	345

D.

Dalmatike	159
Deizig	38
Der	52
Desnoods	222, 223
Diederik	96, 102
Dierkunde	205, 352
Dijkstra	95
Dijsvrij	221
Dirk	96
Dischgesnor	162
Doerak	96
Dogares	201
Draak (den - steken)	51, 98, 153
Draf	196, 354
Dreckmeijer	95
Driekant	225
Droppelsgewijze	201
Duidelijk	102

E.

Eedgenootschap	42
Eedschap	42
Elf (op zijn - en dertigst)	42


{==X==} {>>pagina-aanduiding<<}

	Bladz.
Endelste	182
Er,	35
Etmaal	104
Evenknie	47
Evenwel	202
Ezel	95

F.

Feest	351
Fijngeschoeide	201
Fluks	165
Francijn	39
Franeker	343
Frans (een vroolijke -)	347
Froenen	103

G.

Gadeslaan	223
Geacclimateerd	353
Geakklimatiseerd	353
Gebaarde	272
Gebaren (zich -)	271
Gebeuren	267
Geboorte	264
Geboren	263
Geding	221
Gelaat	49
Gesten	36
Geul	37
Gewetenszaak	158
Gods ter wereld	206
Goliath (een -)	345
Gorze	37
Gouwesteel	40
Grijnen	102, 259
Gruizig	182

H.

Haakbus	159
Haar (voorn.)	17
Halsberch	278
Hansworst	346
Harnas	103
Haspel (een - in een flesch)	160, 235
Haspelbeenen	161
Havenen	259
Heid	364
Hem	17
Hen (voorn.)	17
Hencker	43
Hendrik (een brave -)	347
Herberg	277
Hoekstra	95
Hoer	345
Hoerebakkert	222
Hoeremaand	222
Hoet (den - dragen)	97
Hoogachten	223
Hoogjes	160
Houtschild	105
Hun	17, 18
Hyrcynsche woud (het -)	166

I.

IJselijk	259
Ingeluiff	95
Ingen	95
Inmiddels	201
Intusschen	201
Issen (hij issem, dat issem)	82

J.

Jaarhonderd	41
Jan (Jan Hagel, Jan Hen, enz.)	347
Jan de Wasscher	346
Jan Klaassen	346
Job (zoo geduldig als -)	345
Jozef (een kuische -)	345
Judas (een -)	345

K.

Kaan	38
Kamperfoelie	103
Kasuifel	158
Katerstede	179
Kavelen	42
Kazuifel	158
Kerspel	43
Ket	43
Kipen	104
Kippig	104
Klaas van Kieten (of van Kijten)	347
Klareit	39, 43
Klipschild	44
Klozet	44
Kluts (den - kwijt raken)	348
Koddebeier	294
Koddig	248
Koerde	159
Koehessig	344
Koeien	363
Kolige (- turf)	164
Koppermaandag	248
Korselig	248
Kraag (een stuk in den - hebben)	348
Krachtens	224
Krank	101
Kroeg	258
Kruidkunde	352
Kruit (of kruid?)	20, 225
Kweelen	100
Kwik	258

L.

Laars (een stuk in zijn - hebben)	348
Lachen	365
Lanterfanten	163
Lee-straat	100
Leischijven	43
Leisel	43
Lemsterland	95
Leus	205
Lichtomdijne	105
Lieftalligheid	207
Ligtem (daar - het bezwaar)	82
Lijkenverbranding	352
Loeg	365
Lollaerts	156
Louwmaand	151, 354


{==XI==} {>>pagina-aanduiding<<}

	Bladz.
Lucretia (eene -)	345
Luidens	224
Luistervink	97
Luyster-eer	98
Luyster-schoon	98

M.

Maarschalk	101
Male	38
Martha (eene bedrijvige -)	345
Meerkat	203
Melodrama	248
Menschenkennis	352
Methusalem (zoo oud als -)	345
Metten	363
Mijt	343
Mitsdien	206
Mol	258
Mormeldier	345
Mosterd (het riekt naar de -)	259
Mudderinghe	43

N.

Nastaning	157
Nero (een -)	345
Nimrod (een -)	345
Nietes (dat's -)	207

O.

Ondertusschen	201
Onderwijl	201
Onderwijzen	168
Onderziel	160
Onnoozel	101
Ontberen	265
Ontbijten	249
Ontferret	348
Ontginnen	261
Oor (voorvoegsel)	150
Oorbaar	266
Oordegale	99
Oorsprong	261
Opdirken	347
Os (van den - op den ezel springen)	259
Overbodig	207

P.

Palster	43
Pekelnat	41
Piktoren vangen	51
Pinken (bij de - zijn)	221
Plantenkunde	205, 351, 352
Ponjetten	160
Poppengesnar	162
Prijzen	102

R.

Raadslag	119
Raamwinket	38
Rabauten	156
Rechtvaardig	249
Redekavelen	42
Reefter	37
Reuk	202
Reuzel (zijn - scheuren)	220
Riemtalen	36, 44
Rijk	258
Rijzen	103, 353
Roeland (een razende -)	346
Roervink	104
Rozenwyle	44

S.

Salomo (zoo wijs als -)	345
Samaar	161, 162
Scerne	16
Schachten	163
Schalk	101, 249
Scharminkel	250
Schavùùten vangen	52
Schenkeltong	102
Schenkelwijn	96
Scheren (voor den gek houden)	16
Schermutselen	249
Schernen	17
Scheurbuik	104
Schilderen	258
Schildtalen	44
Schinderhannes	346
Schobbejak	258
Schoorvoetend	258
Schuchter	42
Siekeneurig	161
Sikkeneurig	161
Simon Paap	346
Sint Anna (er loopt iets van - onder)	152
Slabbakken	258
Snoeshaan	345
Snood	101
Snorrepijp	161
Snorrepijperij	162, 235
Spelevaren	365
Spriet	37
Stad	258
Stelen	204
Sterrenkunde	352
Steven van der Klok	346
Stinken	101, 259
Stra	95
Straks	165
Sudde	43

T.

Taalgebied	169
Taelen	44
Tetje Roen	346
Thomas (een ongeloovige -)	345
Thorbecke	95
Tijdens	224
Tijl Uilenspiegel	246
Toch	202
Toen (bijzinnen met -)	48
Toestellen (germ.)	161
Toetreden tot	149
Trapsgewijze	201
Tsaertroysers	156


{==XII==} {>>pagina-aanduiding<<}

	Bladz.
U.
Uiten Treuren	92
Uitvaren tegen	149
V.

Varen (hoe vaart gij?)	220
Veelvraat	103
Veenstra	95
Veertghelt	100
Venster	351
Vérandah	95
Verbolgen	262
Verbruid	202, 354
Vergrammen	262
Verhalmeren	220
Verhalmert	220
Vermaledijen	250
Veroorloven	365
Verscheiden (werkw.)	42
Vestenis	43
Vierkant	225
Vigilien	39
Violen laten zorgen	94
Vlooien	363
Voetschabel	164
Volkenkunde	352
Voorbarig	271
Voorhouden	105
Vroon	103
Vroon-akker	103
Vroondienst	103
Vroonland	103

W.

Waagschaal (in de - stellen)	259
Waarschuwen	168, 205
Wantsnijder	104
Warande	95
Warenkennis	352
Weerszijden (van weerzijde of van -)	203
Weeshuis	352
Welles (dat's -)	207
Wijf	258
Wijle	36
Wijlen	104
Wijlen eer	140
Wilgenplok	40
Winkel	258
Wispelturig	250
Wittebroodskinderen	250


X.

Xantippe (eene -)	346

Z.

Zag	364
Zedekunde	352
Zeister	160
Zielenadel	352
Zielkundig	353
Zieltje	160
Zien	364
Zittem (daar - het bezwaar)	82
Zondebok	345
Zudde	43
Zucht	166
Zucht (- naar iets)	167
Zwabber	104
Zweesteren	156








{==1==} {>>pagina-aanduiding<<}

Frankrijk in het Buitenland.


De Invloed der Fransche Letterkunde op Nederland 1).

Thiers zeide niet lang geleden eens, om het ontwerp van een ‘handelsverdrag met Nederland te steunen: ‘Deux millions et demi de Hollandais consomment plus de vins français que trente millions d'Allemands.’ 2) En hij had er bij kunnen voegen, dat de bewoners van Nederland, die, om zoo te zeggen, leven tusschen drie wateren: de zee, hun rivieren, en de van waterdamp verzadigde Hollandsche lucht, wellicht de fijnste kenners zijn van het beste, wat de Fransche wijnbergen opleveren. Ik weet niet, of deze voorliefde tot de producten der zonnige Fransche berghellingen, de Hollanders heeft overgehaald ook den smaak der letterkundige voortbrengselen van Frankrijk te leeren kennen; zooveel is echter zeker, dat Nederland behoort tot die landen, waar de Fransche boeken en drama's het meest gelezen en het best gewaardeerd worden. Ik spreek niet van Fransche revues, zelfs niet van de ‘Revue politique et littéraire’, die er vele lezers telt; ik zal alleen twee getallen opnoemen, die iets bewijzen: Holland alleen heeft duizend exemplaren van Daudet's ‘Nabab’ noodig gehad, en de opvoering van Sardou's ‘Bourgeois de Pont-Arcy,’ vertaald door Dr. Jan ten Brink, heeft den Schouwburgen te Amsterdam en 's-Gravenhage een winst van ongeveer vijftienduizend gulden opgeleverd.

I.

Die invloed dateert niet van gisteren; men vindt het spoor van den Franschen geest in alle tijdperken der letterkundige geschiedenis van Nederland terug. Zonder te spreken van Pierre de Saint-Cloud, die, omstreeks 1200, te Artois in Vlaanderen, zijn ‘Plaid’ en zijn ‘Aventures de Renart’ 3) uitgaf, of van Matthijs de Casteleijn, schrijver der berijmde ‘Conste van Rhetorijcke,’ die zich, in de eerste helft der zestiende eeuw, opwierp als wetgever van den Nederlandschen Parnassus, zal men ons moeten toegeven, dat,

{==2==} {>>pagina-aanduiding<<}
tengevolge van de groote Fransche emigratie, in het leven geroepen door de herroeping van het edict van Nantes, 1) Holland een van de provinciën der Fransche letterkunde werd. De tweeënzestig kansels der gereformeerde Waalsche kerken werden even zooveel brandpunten, waaruit het vuur der Fransche welsprekendheid, bij monde van mannen als Taurin, Claude, du Bosc, zijn stralen schoot; de ‘Nouvelles de la république des lettres’, uitgegeven door Bayle, gaven den eersten stoot aan een aantal andere Fransche revues. In deze school vormde zich Justus van Effen, de oprichter van het eerste Nederlandsche tijdschrift: de ‘Hollandsche spectator’ (1731-1735), dat het nationale proza deed herleven.¹  2) Ongelukkig genoeg vond van Effen geen navolgers; de bron van het Nederlandsche scheppingsvermogen, dat zich vooral bijzonder in het blijspel en in karakterschilderingen onderscheidt, was opgedroogd, en tot het einde der achttiende eeuw schenen de Hollandsche schrijvers gedoemd tot een slaafsche navolging van Fransche dichters en Engelsche romanschrijvers, wat aan deze phase der Nederlandsche letterkunde den minachtenden naam van ‘pruikentijd’ heeft doen geven. Alleen Onno Zwier van Haren (+ 1779) en Elisabeth Wolff, geboren Bekker (+ 1804) schudden dit juk af en kozen onderwerpen uit de nationale overleveringen of gaven schilderingen van Hollandsche zeden en gewoonten: deze in haar beroemden roman ‘Sara Burgerhart;’ gene in zijn lyrisch heldendicht ‘de Geuzen.’ Om den letterkundigen geest van Nederland wakker te schudden uit den staat van verdooving, waarin hij sedert het einde der zeventiende eeuw verkeerde, waren geen minder forsche middelen noodig dan de terugwerking der revolutie van 1789 en de geweldige afscheiding van de Zuidelijke Nederlanden (het koninkrijk België). Sedert 1810 en 1830 is de Hollandsche literatuur werkelijk tot een nieuw leven ontwaakt: het is voldoende de namen te noemen van de dichters Tollens en Beets, van de romanschrijvers van Lennep en mevr. Bosboom-Toussaint, van de kunstrechters Potgieter en Alberdingk Thym en eindelijk van den niets ontzienden schrijver van ‘Max Havelaar,’ Multatuli (Douwes Dekker), om te bewijzen dat Nederland haar letterkundig zelf bewustzijn heeft herkregen en zich ook in dit opzicht heeft vrijgemaakt van het juk der vreemde dienstbaarheid, dat sedert meer 
dan een eeuw op haar drukte. Vooral op het veld der poëzie heeft Nederland de meest oorspronkelijke werken geleverd; men zal moeite hebben in eenige andere taal iets te vinden, dat vergeleken kan worden bij de sterrekundige gedichten van ten Kate of bij de ‘Leekedichtjens’ van De

{==3==} {>>pagina-aanduiding<<}
Génestet. Bij de dichters van het jonge Holland werkt men vooral op een zeker mystiek gevoel, gepaard aan een fijne scherts met de wonderlijkheden der menschelijke natuur, die hem te gelijker tijd verwijdert van Duitsche sentimentaliteit en Fransche spotternij. Het is iets dat veel overeenkomst heeft met Engelschen ‘humour,’ maar fijner en meer sympathetisch.² Men oordeele zelf naar het volgend gedicht van de Génestet, vertaald door Jean Aicard, den jongen Provençaalschen dichter. 1)

	Un chant de Désir.
Les yeux clignotants, plein de somnolence, 
Au sein maternel un petit garçon 
Se tient éveillé, tenace et grognon, 
Et de ci de là sa tête balance. 
L'obscur lui fait peur; ne lui dites pas 
De s'en aller seul, là-bas, sans lumiére! 
Il court, vient, repart, revient sur ses pas 
Pour ne pas aller si loin de sa mère! 
Il s'amuse à tout, rit et tend les bras... 
Ah! malin enfant! n'entendez-vous pas 
Quel chant de désir il chante tout bas? 
 
Dans le triste enclos de la vie humaine, 
A moitié déjà défait par la mort, 
Sur ton sein fidèle où le passé dort, 
O terre! un vieillard se courbe avec peine. 
A se reposer il ne songe pas; 
A force de soins, il s'obstine et reste. 
Quoi! seul dans l'obscur, s'en aller là-bas! 
Oh! sommeil des morts, comme il te déteste 
Il vit, il va, vient, revient sur ses pas... 
Le malin vieillard! n'entendez-vous pas 
Quel chant de désir il chante tout bas? 



	Het Liedtjen van Verlangen.
Een knaapjen leunt aan moeders schoot 
Vol slaaps de knippende oogen, 
En houdt zich wakker, taai en groot, 
Met knikkebollend pogen. 
Hij 's bang in 't donker, bang alleen, 
Hij wil niet heen; 

{==4==} {>>pagina-aanduiding<<}

Blijft talmen, treuz'len, hangen. 
Het dwaze jongsken dwingt, 
En zingt 
Een liedtjen van verlangen. 
 
Reeds half het offer van den dood, 
In dorre levensgaarde, 
Bukt zich een grijsaard naar den schoot 
Der trouwe moederaarde. 
Maar zeg hem niet: 't is tijd van rust! 
Schoon afgeleefd in iedren lust, 
Hij hunkert nog te blijven: 
Hij zucht en hijgt, maar juicht en lacht, 
Hij leeft slechts om, met kunst en kracht, 
Den doodslaap te verdrijven. 
Hij 's bang in 't donker - bang alleen, 
Hij wil niet heen, 
Blijft meêdoen, beuz'len, hangen, 
De dwaze grijsaard dwingt, 
En zingt 
Een liedtjen van verlangen.³ 


Zoo Nederland dan de rijke bronader van haar eigen poëzie teruggevonden, en de haar toekomende plaats onder de geletterde volken hernomen heeft, wil dit toch nog niet zeggen, dat zij allen invloed van buiten weerde, dat zij een soort van Chineeschen muur om haar grenzen bouwde. Verre van daar; op het stuk van boeken en conferenties, als op het stuk van vreemdelingen, bestaat er geen gastvrijer land. De hotels maken er een droevige figuur, ten gevolge van de concurrentie hun door de logeerkamers aangedaan; daarentegen echter moeten de boekverkoopers, die zich belasten met den invoer van vreemde boeken, uitstekende zaken maken. Elk welopgevoed Hollander draagt er roem op, het Fransch, Engelsch en Duitsch vlot te spreken; van deze drie talen is echter het Fransch zonder tegenspraak het meest gezien. Het is de taal van het hof in de koninklijke residentie 's-Gravenhage; de koning en de koningin, die een Duitsche is, gaan ter kerke bij de Waalsche, dat is Fransche, gemeente; zoodra een kind uit de kleine burgerij dingt naar een betrekking, waaraan goede vooruitzichten verbonden zijn, begint hij met de meeste zorg het Fransch te bestudeeren, en, zooals Busken Huët zegt: ‘écorcher la langue française est, même entre nous, une marque de grossièreté rustique.’ 1)

{==5==} {>>pagina-aanduiding<<}
Wat men in de Fransche taal het meest bewondert, is ten eerste haar welluidendheid en duidelijkheid, maar ook, en bovenal de overeenkomst tusschen de spreek- en schrijftaal, terwijl men daarentegen in het Hollandsch geheel anders spreekt, dan men schrijft. Daarom is het niet te verwonderen, dat, afgescheiden van haar aanspraken op een belangwekkende oorspronkelijkheid, de Nederlandsche letterkunde nog zoo toegankelijk is voor Franschen invloed. Deze neiging springt voornamelijk in het oog in de letterkundige kritiek, in den roman en in het tooneelspel.


II.

De beide schrijvers, die wij onder de tijdgenooten gekozen hebben als de beste vertegenwoordigers van den Franschen invloed op het gebied der kritiek, Coenraad Busken Huët en Jan ten Brink, waren medewerkers van de twee tijdschriften, die in Nederland het meest verspreid zijn: ‘de Gids’ in 1837 door Potgieter opgericht, en vrij wel overeenkomend met de ‘Revue des deux Mondes’, en den ‘Nederlandschen Spectator’ naar het model van het Engelsche ‘Athenaeum’ in 1860 opgericht door Lindo (den ouden Heer Smits).
De heer Huët, ontsproten uit een familie uitgeweken Fransche protestanten, die, niet zonder grond, beweert in een zijlinie verwant te zijn aan den beroemden bisschop van Avranches van denzelfden naam, was twaalf jaar lang predikant van de Waalsche gemeente te Haarlem, en trad, op nog zeer jeugdigen leeftijd, voor het eerst op met zijn Brieven over den Bijbel (1858). Dit werk was niets anders dan de getrouwe uiting van een ziel, die door de kritiek der heilige boeken in haar op overlevering gegrond geloof aan het wankelen was gebracht; maar het had in Nederland hetzelfde gevolg als de eerste opstellen van Réville en Scherer in de ‘Revue de Strasbourg’: een uitbarsting van verbazing en woede. Van toen af wijdde Huet zijn talent aan het journalisme en aan de letterkundige kritiek. Sedert 1862 verscheen van hem in den Gids een serie studiën over klassieke schrijvers, daarna over nog levende Nederlandsche auteurs. Gevormd in de school van Sainte-Beuve en van Potgieter, die zelf doordrongen was van de beginselen der nieuwere Fransche meesters, stelde Huët de kritiek hooger eischen dan die van een eenvoudig letterkundig verslag; hij beproefde zijn krachten aan een analyse van het karakter en van de omgeving der schrijvers, die hij behandelde. Sedert 1869 werden van hem in het ‘Algemeen Dagblad van Nederlandsch Indië’, studiën opgenomen over Lamartine, Murger, George Sand, Prévost- Paradol, Alexandre Dumas fils; vervolgens, onder den naam ‘Oude Romans’, een kritiek van de voornaamste werken van Rousseau, Chateaubriand, Mme de Staël;

{==6==} {>>pagina-aanduiding<<}
eindelijk, onder den titel ‘Parijs en omstreken’, eene beschrijving der groote gebouwen, musea en theaters dier wereldstad; een beschrijving, die niet alleen onder de Hollanders aan de overzijde der zee, maar ook in het moederland grooten opgang maakte. Van dit laatste werk zijn meer dan tien duizend exemplaren verkocht.⁴ Wat ons het meest getroffen heeft in zijn kritieken, is de vereeniging van Sainte-Beuve's zielkundige methode met den schoonheidszin van Taine, maar ontdaan van elk beoordeelingssysteem a priori, terwijl het geheel is opgeluisterd door een groot aantal historische bijzonderheden.
Zijn uitgestrekte kennis, die steeds van het beste gehalte is, veroorlooft den criticus van het Algemeen Dagblad, vergelijkingen te maken, die bij den eersten oogopslag eenigszins zonderling schijnen.
Aldus vergelijkt Huët, naar aanleiding van de wederopvoering van Hernani in het Théâtre-Français, den held van Victor Hugo's drama met den Cid van Corneille, en verklaart het karakter van beiden uit dat van den waren Cid uit den Spaanschen romancero,⁵ die door de navorschingen van prof. Dozy van Leiden aan het licht werd gebracht. 1)
Bij den Heer Jan ten Brink, doctor in de letteren⁶ en leeraar in de Nederlandsche taal- en letterkunde aan de hoogere burgerschool te 's-Gravenhage, treedt minder zooals bij Huët de geleerdheid van den kunstkenner (in den eigenlijken, meer uitgestrekten zin van het woord), dan wel de historische methode op den voorgrond. Ook hij gaf sedert eenige jaren in het ‘Zondagsblad’ eene reeks letterkundige studiën over Hollandsche en vreemde werken, die later werden verzameld en uitgegeven onder den titel: ‘Haagsche bespiegelingen’ en in 1877 verscheen van zijne hand een ‘Kleine Geschiedenis der Nederlandsche Letteren’, een meesterstuk van beknoptheid en oordeelkundige ontleding. Niets is geestiger dan het hoofdstuk, waarin de schrijver met fijne ironie een karakteekening geeft van den dichter Bilderdijk, die van zijn kindsheid af een diepen afkeer gevoelde voor ieder, die door noesten arbeid in zijn levensonderhoud voorziet, maar zich daarom toch niet schaamde aalmoezen te vragen aan den naar London uitgeweken stadhouder Willem V, en later aan den hertog van Brunswijk. Dit boek, hoewel ten volle recht latende wedervaren aan het aandeel, dat de invloed van buiten had in de ontwikkeling des Nederlandsche letterkunde, toont met gewettigden trots aan, welke bijzondere eigenaardigheden het nationaal karakter bezit: een neiging tot het boertige en de toegepaste zedekunde. Deze beide zaken zijn 
het, die, nu eens geschieden, dan weder vereenigd, de werken der Vlaamsche

{==7==} {>>pagina-aanduiding<<}
en Hollandsche schrijvers karakteriseeren van Maerlant tot Hendrik Conscience, van Cats tot de Génestet. Maar wat ons voor het oogenblik het meeste belang inboezemt, is de groote achting die dr. ten Brink den nieuweren Franschen schrijvers toedraagt. Terwijl de Heer Huët bij voorkeur de critici en romanschrijvers van de ideëlistische school aan een onderzoek onderwerpt, bestudeert de Heer ten Brink meer de tooneel- en romanschrijvers, die zich in realistische richting bewegen. Zijn beschouwingen over de werken van Victorien Sardou en Emile Augier, van Gustave Flaubert en Emile Zola, zijn met een meesterhand bewerkt en toonen den habitué van de Parijsche théaters aan. Hij brengt hulde aan Honoré de Balzac - dien door de academische wereld onder Louis-Philippe verbannenen - en herkent in hem den voorlooper van de tegenwoordige Fransche romanschrijvers.


III.

Zijn letterkundige sympathie voor Zola brengt ons tot het bespreken van den invloed der Fransche romans op de schrijvers van dezelfde school. Ook op dit aan de kritiek nauw verwant gebied (want wat is de roman anders dan een kritiek van karakters en gewoonten?) zullen de heeren Huët en Ten Brink ons ten gids verstrekken. Beiden hebben dan ook werkelijk het voorbeeld bij het voorschrift gevoegd; niet tevreden met het beoordeelen der romans van anderen alleen, hebben zij daarenboven oorspronkelijke werken geschreven.
Zoover gekomen, stootte de Fransche invloed zich echter het hoofd tegen een geduchten hinderpaal: het in Holland zeer algemeen verspreid vooroordeel namelijk, dat de Fransche schrijvers de heilige beginselen der zedelijkheid en zelfs de eerste voorschriften der eerbaarheid met voeten treden. Dit vooroordeel, bevestigd door eenige ongezonde voortbrengselen van Dumas père en Paul de Kock, was langen tijd oorzaak, dat de Nederlandsche lezers en vooral lezeressen, zich wendden tot de romans van het preutsche Albion. Voeg hierbij het overwicht van het door Walter Scott en Van Limburg Brouwer in het leven geroepen historische genre, en gij zult u zonder moeite kunnen verklaren, hoe een lange reeks Hollandsche romanschrijvers een historische school vormden, die, door Jacob van Lennep gesticht en voortlevend in de talentvolle mevr. Bosboom-Toussaint en A.S.C. Wallis (mej. Opzoomer), haar beginselen eerder aan Engeland dan aan Frankrijk ontleende.
Maar sedert een twaalftal jaren heeft er een omkeer plaats ten gunste van den Franschen roman, dat wil zeggen van den zedenroman. Aan Gustave Droz, met zijn ‘Monsieur, Madame et Bebé’, en Alphonse Daudet komt de eer toe getriomfeerd te hebben over de vooroordeelen, die men koesterde tegen de ‘lichtheid der Fransche

{==8==} {>>pagina-aanduiding<<}
zeden.’ Het was echter niet zonder tegenstand te ontmoeten. Er werden er nog aangetroffen die aanstoot vonden in zekere bladzijden van den roman van Droz, en de heer de Veer was genoodzaakt onder den titel ‘Trouringh voor het jonge Holland’ eene uitgaaf van ‘Monsieur Madame et Bébé’ te bewerken, pasklaar gemaakt voor het Hollandsch publiek vooral voor de Hollandsche dames.⁷ Nu is het ijs gebroken; men heeft ‘le Nabab’, ‘Fromont jeune et Risler aîné’ gelezen en vertaald, en zelfs (horribile dictu) de ‘Assommoir’ werd ten tooneele gevoerd. Meer nog! Zola is bezig een school te vormen onder zekere jonge schrijvers, die bijdragen leveren voor het tijdschrift ‘de Banier’, zooals o.a. Marcellus Emants, de auteur van ‘Najaarsstormen.’
Wat ons van nog meer beteekenis schijnt om den invloed van den Franschen roman in Nederland te doen uitkomen, is het verschijnen van twee romans, als ‘Lidewijde’ van Huët (1868), en ‘Het verloren Kind’ van ten Brink; want het is duidelijk, dat deze beide werken hun ontstaan te danken hebben aan de richting, die door Georges Sand en Honoré de Balzac in het leven geroepen werd. Lidewijde is bijna geheel een Fransche roman, samengesteld naar een plan, dat den schrijver helder voor den geest stond, met een welgelegden knoop, en geschreven in zulk een buigzamen en bevalligen stijl, als waarop het Hollandsche proza zich slechts zelden kan beroemen. Op elke bladzijde bemerkt men den invloed van de geniale vrouw, die in Frankrijk den realistischen roman deed geboren worden: zoowel in de karakterteekening, als in de natuurschilderingen en in de ontknooping. Lidewijde is de type van een vrouw, die zich in haar omgeving ongelukkig gevoelt, en zich daarvoor schadeloos tracht te stellen door het verstrikken van harten. Emma is het ideaal van een jong en rein meisje dat lief heeft. André, haar verloofde, behoort tot die zwakke en besluitelooze menschen, welke steeds vallen als slachtoffer van den kwaden geest, die hen het verderf te gemoet voert. Uitgezonderd in eenige tooneelen, die wel wat zinnelijk zijn, voldoet deze roman ten volle aan alle zedelijke wetten, daar de ongetrouwe minnaar zijn eigen vonnis voltrekt, en wij begrepen niet, waarom de verschijning van dezen roman zooveel verontwaardiging moest opwekken.


IV.

De ontknooping van Lidewijde heeft iets dramatisch, en het komt ons voor, dat door het opofferen van eenige gedeelten, bijv.: van het eerste, dat een soort idyllische inleiding is, deze roman in navolging van vele werken van G. Sand, gemakkelijk voor het tooneel had kunnen bewerkt worden. Maar daarvoor is een Hollandsch tooneel noodig, en zooals een mijner vrienden mij schrijft, ‘wij zoeken voortdurend naar een nationaal tooneel, zonder het te

{==9==} {>>pagina-aanduiding<<}
kunnen vinden.’ Dat wil niet zeggen dat de Nederlanders geen eigen tooneelschrijvers hebben gehad: het is een oude Amsterdamsche gewoonte telkenmale met nieuwjaar Vondel's ‘Gijsbrecht van Aemstel’ op te voeren, en nu en dan worden eenige blijspelen van Asselijn en Langendijk (overl. 1699) ten tooneele gebracht.⁸ Maar dat alles raakt uit de mode; de oud-Hollandsche klucht heeft al haar geestigheid verloren, sedert zij zich stak in het gewaad van schertsende spotternij. Wel stichtte men in 1869 een vereeniging ter aanmoediging van het Nederlandsch tooneel (het Nederlandsch Tooneelverbond), wel loofde men gouden en zilveren mcdailles, ja zelfs prijzen van duizend gulden voor het beste tooneelstuk uit, maar er verscheen niets, om van eenige middelmatige stukken niet te spreken; men moet zich dus bepalen tot het opvoeren der vertalingen van Fransche tooneelstukken.
Ook hier openbaarde zich weder de groote gevoeligheid van het Hollandsch publiek op het stuk van zedelijkheid: de Nederlanders zouden zich zeer gekwetst gevoelen door het aanschouwen van bedrogen echtgenooten, verleide vrouwen, zegepralende natuurlijke kinderen, waarvan het in Fransche, zelfs klassieke, stukken wemelt; daarom was het de eerste zorg der inlandsche vertalers de daarop slaande uitdrukkingen te verzachten, of, beter nog, de ergste gedeelten geheel weg te laten. Dat heeft echter niet belet, dat men met voordeel de meeste stukken van de ‘Vaudeville’, van het ‘Palais Royal’ en van de ‘Porte Saint Martin’ opvoerde. Tegenwoordig echter zijn zulke stukken, die hun waarde slechts ontleenen aan effectbejag en aan de mise en scène en die door hun verachting van alle betamelijkheid den Franschen zin voor welvoegelijkheid in opspraak brengen, geheel in discrediet geraakt. De bekwame kunstrechters, die in Nederland de leiding der dramatische beweging op zich genomen hebben, de Heeren van Hall en Rössing, hebben begrepen, dat men zoowel de eer van Frankrijk als de Nederlandsche zeden onrecht aandeed door het schouwburgpubliek in den waan te brengen, dat dergelijke prullen de uitdrukking zijn van het maatschappelijk leven in Frankrijk, zoodat zij alleen het vertalen der meesterstukken van het nieuwere Fransche tooneel aanmoedigen. Ik spreek niet van werken van Alexandre Dumas fils, zooals de ‘Demi-Monde’, de ‘Idées de mme Aubray’, die nog wantrouwen wekken door de paradoxe wijze, waarop zij een rechtvaardige zaak bepleiten, maar ik zal allereerst aanhalen de merkwaardige vertaling van ‘la Fille de Roland’ door Alberdingh Thym, die van den ‘Luthier de Crémone’, door J.N. van Hall, en van ‘La joie fait peur’, door Mej. 
Nierstrass, welke vertalingen dezen drie schrijvers de meeste eer aandoen.⁹
De stukken van Emile Augier werden eveneens op hun rechte waarde geschat sedert de opvoering van ‘Le gendre de M. Poirier’

{==10==} {>>pagina-aanduiding<<}
en ‘les Fourchambault’ die door kenners zeer werden toegejuicht. Maar eere, wien eere toekomt; het moet erkend worden, dat zoowel te 's-Hage als te Amsterdam Victorien Sardou van alle op het oogenblik de meeste geliefde tooneelschrijver is. Bijna al zijn stukken van de ‘Pattes de Mouche’ tot ‘Rabagas’ verschenen op het Nederlandsch tooneel en dank zij de goede vertaling van dr. ten Brink, verwierf ‘Les Bourgeois de Pont- Arcy’ veel toejuichingen en een goede recette. De vertalers maakten zich inderdaad zeer verdienstelijk tegenover het Nederlandsch publiek, daar zij ware kunststukken verrichtten door treffende schoonheden en de fijne geestigheden der Fransche tooneelschrijvers in hunne taal over te brengen zonder iets van het effect verloren te laten gaan. Men zal de buigzaamheid van hun talent, de poëtische gymnastiek (zooals de Génestet zeide) waarvan zij zich moeten bedienen, nog beter waardeeren, wanneer men let op de tot nog toe vergeefsche pogingen om de werken van Molière in het Hollandsch over te zetten. 1) Wij ontleenen eenige staaltjes aan de brochure, getiteld: ‘Molière et le théâtre Neêrlandais’. De schrijver A.G. van Hamel is een der fijnste kenners van het nieuwere Fransche tooneel; nu en dan treedt hij als dichter op en nog niet lang geleden riep hij den heer 
Jean Aicard, ter gelegenheid van diens bezoek aan Holland (november-december 1878) het welkom toe in dichtregels, die waardig zijn naast die van den schitterenden Provençaalschen dichter te prijken. Ziehier om te beginnen de titels, die eigenlijk niet te vertalen zijn: men glimlacht wanneer men het woord ‘Misanthrope’ overgezet ziet in ‘De Menschenhater’, wat overeenkomt met ‘den vijand van het menschelijk geslacht’, of ‘Georges Dandin’ in ‘Lubbert Lubbertze, of de geädelde boer’, want niets zou eenvoudiger geweest zijn dan de reeds algemeen bekende Fransche titels te behouden. Maar wat te zeggen van deze zinsnede uit ‘De geleerde Vrouwen’ (les Femmes Savantes), waarin Trissotin zich beklaagt over de onvolkomenheid van zijn Sonnet, en die in het oorspronkelijke aldus luidt:

Hélas! c'est un enfant tout nouveau-né, madame; 
Son sort assurément a lieu de vous toucher, 
Et c'est dans votre cour que j'en viens d' accoucher! 


De Hollandsche vertaler, die voor zijn publiek het stoute beeld van een bevalling niet durfde herhalen, heeft de woorden ‘un enfant tout nouveau-né’ veranderd in ‘een nauwelijks geboren herinnering’,

{==11==} {>>pagina-aanduiding<<}
en ‘son sort a lieu de vous toucher’ in ‘het is nog niet gekuischt voor zulke zuivere ooren!’¹⁰
Het eenige wat men bij zulke gezuiverde vertalingen kan vergelijken, zijn zekere romances, waarin men ‘amour’ veranderde in ‘tambour’ om ze geschikt te maken voor het gebruik in kloosters. Maar er is voor de Nederlandsche schrijvers iets beters weggelegd dan het hopelooze pogen den vorst der nieuwere blij speldichters geheel of bij gedeelten (zooals men hun in hun wanhoop aanraadde) te vertalen: bij hem namelijk ingeving te zoeken; zich te wenden tot de Italiaansche en Spaansche bronnen, waaruit hij zelf geput heeft; en, daarna, een nieuwe, geheel oorspronkelijke, plaatselijke, aan het land eigene lijst te zoeken, om er hun onderwerp in te vatten en voor het publiek te brengen. En waarom zou het hun niet eenmaal gelukken, zoo goed als aan Holberg, den beroemden Deenschen blijspelschrijver (overl. 1754), die ook het tooneel te Kopenhagen had vrij te maken van de banden van Fransche en Duitsche navolgingen en die, dank zij een grondige studie van de wijze, waarop Molière zijn onderwerp behandelde, er in slaagde zijn vaderland een waarlijk nationaal tooneel te schenken.
Die goede wenschen voor de herleving van het Nederlandsche tooneel zijn zeer onbaatzuchtig, want zonder twijfel zal zij ten gevolge hebben, dat er minder stukken uit Frankrijk worden ingevoerd.
Maar wij leven niet meer in den tijd van Lodewijk XIV of van Napoleon, waarin de invloed van ons land zich liet afmeten naar de hoeveelheid vreemdelingen, die onze taal en onze zeden, onze pruiken en onze uniformen aannamen. Het nieuwe Frankrijk is evenver verwijderd van de letterkundige dwingelandij, als van de revolutionnaire propaganda. Wijzer en sterker gemaakt door de bittere lessen der geschiedenis, begrijpt onze jonge republiek, dat een kring van naburige staten, getrouw aan hun eigen taal en naijverig op hun onafhankelijkheid, maar daarom niet minder nauw aan ons land verbonden door overeenkomst van neigingen en belangen, een vaster bolwerk vormt tegen de invallen van het pangermanisme, dan alle annexaties en alle natuurlijke grenzen van de wereld. Ziedaar waarom wij veel goeds toewenschen aan het jonge Holland, dat zoo volijverig werkt aan het opwerpen van haar letterkundige dijken, en wij hopen dat Nederland eenmaal in het bezit van haar nationaal tooneel, zich zal herinneren, dat zij haar eerste modellen en haar meest belangelooze vrienden aan Frankrijk verschuldigd is.¹¹
G. BONET MAURY.
Naar een artikel in de Revue politique et littéraire van 18 October jl.

{==12==} {>>pagina-aanduiding<<}


{==13==} {>>pagina-aanduiding<<}


{==14==} {>>pagina-aanduiding<<}


{==15==} {>>pagina-aanduiding<<}



1 De schr. houde het ons ten goede, zoo we van Effen eerder gevormd achten in de school der Engelsche essayisten. De arbeid van mannen als Addison, Swift, Steele, Johnson, ook Richardson niet te vergeten, wekte op tot navolging, en onze ‘Hollandsche Spectator’ was niets anders dan eene proeve om in ons land iets te geven, dat geleek op de tijdschriften als Tatler, Rambler, Idler en Spectator, die moraal predikten en vertelseltjes vertelden.


Niet alleen dat toon en inrichting van Van Effen's tijdschrift veel met die der Engelsche overeen komt, maar tal van artikelen zijn door hem overgenomen, zij 't al, dat ze geheel of gedeeltelijk gewijzigd werden.

2 De schr. heeft lang genoeg in Nederland gewoond om ons beter te beoordeelen, dan vele buitenlanders, die eens zijn komen kijken. Dat onze ‘scherts’ echter fijner zou zijn dan de Engelsche ‘humour’ is niet aan te nemen. Een onzer uitsteken dste humoristen, zoo niet de alleruitstekendste, was.... een Engelschman Mark Prager Lindo.

3 Den wel wat overdreven lof, dien de schr. heeft voor de vertalingen der stukken van Augier en Sardou, kunnen we moeilijk geven aan deze vertaling van Aicard, die blijkens zijne - hier te lande gebleken - overgroote productiviteit zich de zaak wel eens wat heel gemakkelijk maakt. Deze vertaling uit eene hem onbekende taal moet natuurlijk buiten rekening blijven.

4 Zonder eenigszins de waarde te willen verkleinen van een werk, waarin Busken Huët zooveel oorspronkelijks heeft neergelegd en zooveel heeft verwerkt, wat er vóor hem uitmuntends gedacht en geschreven was, vermelden we, ter toelichting bij het getal 10000, een cijfer, dat in Nederland voor een boek ongehoord, voor een eersten druk onmogelijk is, dat gemeld werk verscheen als premie bij Het Nieuws van den Dag en tegen bijbetaling van - ik meen f 0,50 - uitsluitend voor de 22000 abonnés verkrijgbaar was.

5 De romancen van den Cid, Ruy (Rodrigo) Diaz de Vivar (Bivar), komen voor in den Tesoro escondido van Escobar, den Romancero general van Meige en de Segunda parte del Romancero general van Madrigal (Valladolid 1605). Naar deze Spaansche bronnen, vooral naar de eerste, werd een romancen-cyclus bewerkt, die in 1783 in de Bibliothèque universelle des Romans verscheen en waaruit men hier te lande geput heeft.

6 De heer Bonet Maury maakt Dr. Jan ten Brink doctor in de letteren, de Voltaire maakte hem doctor in de philosophie; de waarheid is, dat Dr. Jan ten Brink even als Dr. Joh. van Vloten doctor in de theologie is. Hij promoveerde op eene dissertatie over ‘Dirck Volkertszoon Coornhert en zijne wellevondheidskunst.’ Zijn ‘Bredero’ had hem sinds lang een doctoraat in de letteren honoris causa kunnen verwerven.

7 Dit is zeer onjuist, zooals onze lezers zullen weten.


De Heer De Veer schreef ‘eenige hoofdstukken uit een Hollandsche ‘Monsieur Madame et Bébé’ en dit boek, dat aan personen van alle geslachten en leeftijden kan in handen gegeven worden, bewijst ten duidelijkste hoe weinig de Fransche ‘Monsieur Madame et Bébé’ bevat, wat ook voor Nederland past. Het gehuwde leven in Frankrijk en het gehuwde leven in Nederland zijn twee geheel verschillende zaken. De spreekwoordelijke Nederlandsche ‘zedelijkheid’ had een boek als dat van Gustave Droz nooit tot een derden druk laten komen.

8 Het voorbeeld is zeer ongelukkig gekozen. De Gijsbrecht is zoo bij uitstek Amsterdamsch, dat de jaarlijksche opvoering met nieuwjaar - vooral ter wille van de Kloris en Roosje, die er op volgt en waarin Thomas dan zijn nieuwjaarswensch uitspreekt, volstrekt niet in rekening komt bij de beoordeeling van den stand van ons tooneel. Eene commissie, indertijd door de algemeene vergadering van het Nederlandsch Tooneelverbond benoemd en belast met 't onderzoek van oudere stukken, die thans nog voor ons tooneel geschikt waren of te maken waren, heeft moedeloos de taak neergelegd. De Fransche smaak heeft ons van onze eigen stukken vervreemd en onze oorspronkelijke stukken zijn meerendeels naar Fransche modellen geschreven. Toch hadden Boelen, D. Bull, Cremer, Gram, Hofdijk, Ising, Keller, v. Lennep en van Maurik genoemd moeten worden. We zijn niet zóo arm als men ons wel eens maakt.

9 De Heer van Hall heeft zich met ijver de zaak van het door hem gestichte Tooneelverbond aangetrokken zoowel als de Tooneelschool, door dat verbond gesticht. De heer Rössing heeft evenals de heer Gallée, en in de eerste plaats de heer Wijbrants, veel gedaan om door een goed voorbeeld den lust tot historische onderzoekingen in zake het tooneel op te wekken.


Het practisch gedeelte nam de Vereeniging: Het Nederlandsch Tooneel op zich, die in geenerlei betrekking staat tot het Nederlandsch Tooneelverbond. Deze vereeniging aan wier hoofd de heeren H.J. Schimmel en A.C. Wertheim staan en waarvan J.H. Rössing Secretaris is, exploiteert een of meer schouwburgen en wil - zonder dat er geldelijk voordeel wordt beoogd - de beste stukken door de beste acteurs laten spelen. Vooral in den laatsten tijd is de Vereeniging daarin zeer goed geslaagd; oorspronkelijke stukken zijn echter minder door haar gespeeld.


Aangaande de hier genoemde stukken nog het volgende:


De dochter van Roland is bijzonder goed ontvangen; de Viool van Cremona is herhaaldelijk door den vertaler voorgelezen en zal op den Coppée-avond (waarschijnlijk) in Januari voor 't eerst gespeeld worden; Niemand sterft van blijdschap had een inderdaad zeldzaam succes. Het hier veroordeelde stuk Le demi-monde wordt eerstdaags door de Vereeniging in studie genomen.

10 Het exemplaar der vertaling, dat in de Bibl. van den hr. Hilman voorkomt, draagt den titel:


De geleerde vrouwen. Bly-spel. Nagevolgt uyt het Frans van de Hr. Molliere. Utrecht, Amsterdam 1723.


Daaraan is toegevoegd een geschreven stuk;


Sleutel op het spel genaamd de Geleerde Vrouwen door P. Burmanus. Rijkhart	De Heer Mierop wonende onder de Linden te Utrecht.
Margriet	Vrouw van voornoemden Heer.
Kornelia	} Dochters van dien Heer.
Saartje	} Dochters van dien Heer.
Geertruit	Zuster van Mierop.
Eelhart	Doctor van Ingen Neef van Saartje, geboren op Batavia, wonende te Rotterdam.
Driessotijn	Do. Driessen,	} Predikanten te Utrecht.
Vadius	Do. van de Putt,	} Predikanten te Utrecht.
Notaris	Jan Wechter, Notaris en Makelaar, midsgaders gewezen Procureur voor 't Hof van Utrecht.
 Daarin luiden de aangehaalde woorden aldus:

Helaes! Mevrouw, het is een jong gebooren wigt, 
Dat nog geen dag geleen aanschoude 't eerste licht, 
Wiens lot dat in uw hart meelyden moet verwekken: 
Want 'k ben 'er van verlost, doe 'k naer u toe kwam trekken. 


De hier bedoelde vertaling komt in dezelfde bibliotheek voor en in die van Mr. C.H. Perk, Amst. 1852.


Daar luiden die regels:

Helaas, Mevrouw! eerst straks toen ik hier binnen kwam, 
Herinnerde ik mij iets; ter nauwernood geboren, 
Is het nog niet gekuischt voor zulke zuivere ooren 
Als de uwe, doch 't is zóo, dat ik mijn verzen schep, 
En't bloote toeval wil dat ik iets bij mij heb. 


Een ander staaltje van vertaling geeft de bekende passage III. 5.

Philaminte. 
Ah! permettez de grâce, 
Que, pour l'amour du grec, monsieur, on vous embrasse. 
Vadius embrasse aussi Belise et Armande.) 
Henriette, à Vadius, qui veut aussi l'embrasser. 
Excusez- moi, monsieur, je n'entends pas le grec. 
De vertaling van Burmanus 1723 geeft hier: 
Margriet. 
Doet, om den wil van 't Grieksch, myn Heer, ons die genaede, 
Dat gy een welkomst Kus van ons niet wilt versmaeden. 
Zij kussen hem alle, behalven Saertjen, die 't weigerd, en zegt. 
Saertjen. 
Myn Heer, 'k versta geen Grieksch, daerom gae my voorby. 
De vertaling van Perk geeft ons te lezen: 
Philaminte. 
Gij duidt niet euvel dat ik in mijn zielsverrukken, 
Ter eere van het Grieksch, u eens de hand mag drukken? 
(Zij omhelst hem, Vadius omhelst ook Armande en Belise en wil 
ook Henriëtte omhelzen, die evenwel achteruit gaat en hem ontwijkt.) 
Henriette. 
Ik ken geen Grieksch, Mijnheer! 


Blijkbaar heeft de puristerij in die 125 jaar alweer veld gewonnen en moet er al weer meer ‘gekuischt’ worden ‘voor zulke zuivere ooren.’


Erger is het, dat de vertalingen van van Esveldt Haltrop e.a. vaak uit het Duitsch waren. Zoo werd tot 1877 toe de Vrek gespeeld naar eene vertaling uit het Duitsch. In gemeld jaar werd dit stuk in den Stadsschouwburg opgevoerd naar eene nieuwe vertaling uit het Fransch bewerkt door T.H. De Beer.

11 Men vergete niet, dat vertalingen uit het Duitsch, vooral van stukken van Birch-Pfeiffer, steeds op 't tooneel blijven, terwijl ook de blij- en kluchtspelen veelal uit het Duitsch worden genomen. Mosen en L'Arronge bijv. zijn hier zeer bekende namen.






{==16==} {>>pagina-aanduiding<<}

Enkele grammatische opmerkingen.

Een waar woord is ook meestal een goed woord. Daarom zij het mij vergund een hartelijk woord van dank te zeggen aan den hr. Dr. Te Winkel voor de aanmerkingen, die hij in zijne recensie van mijn Kleine Sprkk. (N. en Z. II, bl. 226 vlgg.) op den vorm van dit boekje gemaakt heeft. Is ter eene zijde de door hem aan den dag gelegde ingenomenheid met den inhoud van het werkje mij ten zeerste aangenaam, zoo voel ik mij aan den anderen kant in gelijke mate tot erkentelijkheid verplicht voor de raadgevingen, door hem ten opzichte van de inrichting van mijn boekje gegeven. Dat ik die niet in den wind heb geslagen, dat kan, hoop ik, de kortelings verschenen tweede druk van het Iste Deeltje bewijzen. Wat voor de bevordering van duidelijkheid, voor het vergemakkelijken van het gebruik der grammatica, en in 't algemeen wat voor de verbetering van den vorm kon gedaan worden, is zooveel mogelijk gedaan. En mag nu hierdoor het werkje wellicht meer aan zijne bestemming beantwoorden, dan komt alzoo de verdienste daarvan alles behalve aan mij alleen toe.
Niet in alle punten, intusschen stem ik met den hr. Te Winkel overeen ten opzichte van de tegen den inhoud mijner Kl. Sprkk. geopperde bedenkingen. Omtrent enkele op bl. 227 en 228 v. N. en Z. te berde gebrachte questies geloof ik bij mijn oude gevoelen te moeten volharden. En zoo daarom in den tweeden druk niet alle veranderingen, in den aldaar voorgeslagen zin, opgenomen zijn, dan zal het niet ongepast voorkomen een enkel woord ter verantwoording daarvan in 't midden te brengen. Dat hier van geen anticritiek of van polemiek sprake mag zijn, behoeft natuurlijk niet gezegd te worden; een verklaring van mijn behoudsrichting in deze punten is mijn eenig doel.
Dr. J. te Winkel heeft bezwaar tegen mijn beschouwing van ons ww. scheren, voor den gek houden. Een grondwoord schern, welks bestaan daarbij voor ons oude Dietsch wordt aangenomen, zou volgens hem nergens na de twaalfde eeuw gevonden worden. Maar wat zijn dan de veelvuldig in de taal der 13de en 14de eeuw voorkomende uitdrukkingen in scherne, met scerne, tscherne (te scherne) = ‘in spot, in scherts?’ Wat scerne, na de praepositie van, b.v. in:

Nu eest worden een taverne 
Al vol van scoppe ende van scerne. 


Van den lev. o. Heren, 1595.

Deer Walewein seide: Wildi ontbaren, 
Heer Keye, van uwen quaden scerne. 


Walew. I, 181.

{==17==} {>>pagina-aanduiding<<}

Hebben we hier met iets anders te doen dan met den door de voorzetsels in, met, te, van geregeerden datief van een nominatief schern ‘spot, scherts?’ Van dezen nominatief schern nu is de overgang tot den in het oude Dietsch algemeen gebezigden vorm scheren vrij eenvoudig. Door vormen, als te werne, tontberne, voor te werene (van het ww. weren), te ontberene, verleid, begon men in scherne niet meer een sterken dat. enk. van het subst. schern te zien, maar den 3den nv. van een zelfstandig gebezigden infinitief scheren; en had men eenmaal een substant. scheren ‘scherts, spot’ gevormd, hoe na lag het toen voor de hand om ook een denominatief schernen (van schern), door den vorm scheren te vervangen? En is het in verband hiermede niet volkomen in den haak, dat juist het onregelmatige denominatief scheren ‘schertsen, spotten’ honderdmaal gebruikt werd tegen éénmaal het regelmatige schernen? Door het zeer algemeene nieuw gevormde subst. scheren werd men aan een verb. scheren, spotten, herinnerd, terwijl het verkeerd opvatten van den verbogen vorm scerne en het verdwijnen van den nomin. scern niet in staat waren het oorspronk. schernen te handhaven.
T.W.'s bedenking tegen mijne behandeling in de Kl. Sprkk. der frequentatieven is volkomen juist, in zooverre een uitvoerige verklaring van deze soort van werkwoorden ook daar niet van onpas te rekenen is. In dit bezwaar is dan ook in den 2den dr. voorzien. Te gelijker tijd echter wil ik hier voor degenen, die in mij den moordenaar der frequentatieven zien, te mijner verdediging even op Aanm. 2 § 9 (Hoofdst. VIII) van mijn Werkw. te wijzen. Daaruit toch kan hun blijken, dat ik niet zoo radicaal ben, als men wel meent, en dat ik, naast het regelmatig en oorspronkelijk ontstaan der verba op -elen, -eren, uit grondwoorden op -el, -er, ook de analogie, die in later tijd werkwoorden op -elen, -eren, uit werkwoorden op -en kan doen ontwikkelen, als een mogelijken ontwikkelingsfactor heb erkend.
Gelijk heeft voorts ook Dr. T.W., wanneer hij het gebruik van hen en hun met het oog op vrouwen verwerpt. De oorspronkelijke dat. mv. van het pron. des 3den persoons was voor alle drie geslachten hem, de gen. mv. evenzoo voor alle drie gesl. haar, terwijl de acc. plur. evenals de nom. zij was. Tengevolge van een bij de voornaamwoorden zeer algemeene verwarring der vormen kwamen de tot hen en hun gewijzigde vormen ook in den acc. pl. in gebruik; vandaar hen of hun eertijds als 3de en 4de nv. mv. van alle drie numeri, tot men op het laatst der 18de eeuw tusschen de beide vormen verschil ging maken en hun als datief, hen als acc. begon te bezigen; doch nu niet meer voor alle drie geslachten, maar alleen voor het mann. en onzijd. Voor het vrouw. toch had zich in der dat. plur. de vorm haar post gevat, welke, oorspronk.

{==18==} {>>pagina-aanduiding<<}
genitief, in de 16de en 17de eeuw ook in den dat. begint in te dringen, en wel, naast hem, hen, hun, voor alle geslachten. Ongeveer in denzelfden tijd echter, waarin er tusschen hun en hen een scheiding komt, vangt men ook aan dit haar alleen tot het vrouw. te beperken. Verkeerd zou het daarom zijn dezen ontwikkelingsgang van het pronomen over 't hoofd te zien, en, met het oog op de gelijkheid der meervoudsvormen voor de drie geslachten in alle andere gevallen, ook hier willekeurig een hen, hun voor het femin. aan te nemen. Op grond van historische ontwikkeling is in de tegenwoordige taal haar als de vrouw., hun als de m. en onz. datief mv. aan te zien.
Ten stelligste evenwel moet ik me verklaren tegen een vierde bedenking van den hr. T.W. Volgens hem zou het gebruik van het relatieve waar + voorzetsel, naast wien, wie, met voorafgaande praepositie, bij toepassing op personen alleen in de spreektaal gepast zijn. Dat er in ons Nederlandsch, behalve een natuurlijk onderscheid tusschen hoogeren en lageren stijl, ook nog een onnatuurlijk verschil tusschen schrijf- en spreektaal gemaakt wordt, is jammer genoeg. Dat wij b.v. tegenover denzelfden persoon, dien we in 't mondeling gesprek met je aanspreken, in een brief gij, ge bezigen, is een liefhebberij, waarover de Franschman, de Duitscher en Engelschman, die zoo'n merkwaardig onderscheid niet kennen, ons braaf zouden kunnen uitlachen. Wat de oorzaak van dit zonderling verschijnsel is, daarmede zullen we ons op 't oogenblik niet bezighouden. Maar buiten questie is het, dat elkeen geroepen is zulk een onnatuurlijken ontwikkelingsgang der taal niet in de hand te werken, maar integendeel al het mogelijke te doen om de natuurlijke bij de andere volken heerschende gelijkheid van schrijfen spreektaal ook bij ons te bevorderen. Doch buiten en behalve dit, ook al wilde men het volkomen recht eener scheiding tusschen mondelinge en schriftelijke taal erkennen, ook dan nog zou de aanmerking van T.W. op zwakken grondslag steunen - daar namelijk het gebruik van het relatieve waar, (daar) + voorzetsel, bij toepassing op personen, bij verschillende schrijvers in de Middeleeuwen reeds lang niet ongewoon was. Vgl. b.v.:

Die nonne, daer ic af began, enz. 
Beatr. 18. 



Die ghene heeft mi begheven, 
Daer ic mi in trouwen toe verliet. 
Ibid. 439. 



Ic en late ghenen man 
Daer ic mijn ghewin weet an. 
Car. en de Eleg. 576. 



{==19==} {>>pagina-aanduiding<<}


Van alden heren die ic kinne 
magic mi wel beclagen 
sonder van enen, daer es inne 
gerechte trouwe, na minen sinne, enz. 
Vierde Martijn, 498. 



Merten, vrient, wie es die man, 
Daer gi therte so legt an? 
Idem, 515. 



Nu moete God onse Here geven, 
Dat hare, daer ict dore opheven 
Hebbe, moete behagen alsoe, enz. 
Rose, 38. 



Een schalc, daer nyemant op en ghist, enz. 
W. v. Hildeg. 8, 54. 



die meesters waren vroe, 
daer hi onder hadde ghedient. 
Ibid. 21, 307. 



Dese edel heer, daer ic of waghe. 
Ibid. 51, 39. 


Zie ook nog Ibid. 54, 38; 57, 57; 63, 4; 75, 437; 79, 15; Seghel. v. Jh. 6834 en 9597; enz. enz. Zou het niet willekeur zijn het gebruik dezer constructie voor onze taal, hetzij spreek- hetzij boekentaal, te verbieden?
Evenzoo en om dezelfde redenen heeft m.i. Dr. T.W. geen recht zich tegen het weglaten der buigingsuitgangen en, e bij het bezitt. bijvoeg. nw. te verklaren. Het is waar, de schoonheid eener taal bestaat ten deele ook in den rijkdom harer buigingsvormen; maar even waar is het ook, dat wij geen recht hebben ons tegen de historische ontwikkeling dezer buigingsvormen te verzetten. En zoo we nu reeds in de Middeleeuwen, naast de volle vormen op -en, -e, ontelbare malen de geapocopeerde aantreffen (vgl. b.v. syn ghesellen, H. v. Fr. 5155, syn hant, H. v. Tr. 5184, syn suster, H.v.T. 5400, haer maniere, H.v.T. 5521, syn hande, H.v.T. 9160, u vader, acc. Segh. v. Jher. 3476, haer smerten, haer quaetheit, 4084 en 4109, sijn broeder, dat. W. v. Hildeg. 60, 72, syn discipulen, W.v.H. 79, 149, enz. enz.), mogen we dan een reeds zoo oude neiging tot het afwerpen van buigingsuitgangen uit onze tegenwoordige taal wegcijferen? Het karakter onzer taal leidt, in tegenstelling tot het Hoogduitsch, tot apocope van een tal van declinatieuitgangen; en aan deze richting moeten we ons als aan een ijzeren wet onderwerpen.

{==20==} {>>pagina-aanduiding<<}

Ook heb ik ten slotte bezwaar met Dr. T.W. het onderscheid in de spelling van kruit in rattenkruit en buskruit, tegenover kruid, gewas, op te heffen. Etymologisch zijn beide woorden dezelfde, gelijk ons het uitnemend betoog van Beckering Vinckers heeft bewezen; maar de gezag hebbende spelling heeft nu eenmaal het verschil in schrijfwijze aangenomen. Waarom zouden we hierin dan verandering brengen? We hebben nu eenmaal ééne geoctrooieerde spelling, die vrij algemeen in gebruik begint te komen; en al blijkt het nu van tijd tot tijd, dat er hier en daar enkele onjuistheden zijn ingeslopen, zullen we daarvoor dan telkens de zoo lang gewenschte eenheid gaan verbreken? De taalbeoefenaar wete b.v. dat teeder en begeeren eig. een zachtvolk. e, dat onnoozel eig. een zachtvolk. o heeft, dat tachtig eig. t-acht-tig is; maar hij zoowel als de leek volge desniettemin de eenmaal vastgestelde schrijfwijze; - of we zullen langzamerhand weer tot de oude verscheidenheid terugkeeren, die het indertijd velen zoo lastig en anderen zoo gemakkelijk maakte goed(?) te spellen.

W.L. VAN HELTEN.






Eenige vragen omtrent het Middelnederlandsch.


door T.v.L. te 's H.

In den Roman van Torec, op nieuw uitgegeven door Jan Te Winkel, lees ik naar aanleiding van vers 612, de aanteekening: ‘dat mi, lees: dat gi mi.’ Is die verandering in den tekst noodig? Het pers. vnw. 3e nv. u gaat toch vooraf, en volgens den Middelned. regel behoeft dan het vnw. in den 1en nv. niet herhaald te worden. De bedoelde plaats luidt, vs. 610 vlgg.:

Doe bat Bruant daer genaden 
Ende seide: ‘Torec, gi moget u scaden; 
Eest dat mi dat leven nemt, 
Soe werd u leven hier gehent (geëindigd), 
Want gevenijnt sijn u wonden 
Van minen swerde; 


In Vs. 3114, vlg. lees ik:

‘Ic riede wel dat menne (men hem) u gave, 
Wilde hi dan nemen daernaer.’ 


Aan den voet der bladzijde staat: ‘Vs. 3115, hi dan, J(onck-
{==21==} {>>pagina-aanduiding<<}
bloet) hi u dan.’ Moet om de straksgenoemde reden hi hier niet wegvallen en niet veeleer gelezen worden; ‘Wilde u dan nemen daernaer?’
Als voorbeeld van dergelijke constructies haal ik aan: Torec 3444, vlgg.:

Des balch hem harde sere Grevoen, 
Ende liet sijn ors lopen doen (toen), 
Ende op Torecke daer do stac, 
Dat sijn spere te stukken brac. 


Een ander voorbeeld vind ik in Reinaert 4501 (uitgave Willems):

Ende at van den wormen so veel, 
Dat si haer spleten uter keel, 
Ende starf. 


Terecht staat hier ‘Ende starf’ in plaats van ‘ende si starf’, want haer, 3e nv. van si gaat hier vooraf.

Naar aanleiding van dien regel dienen ook in den Reinaert, 2e boek, enkele plaatsen gewijzigd te worden, bijv.:

Sijn ogen barnden als een vier 
Ende hi briesscede als een stier. 


Lees: ‘ende briesscede.’

Doe vlooch hi henen ende liet 
Mi staen. Ic en conde niet (niets) van hem weten. 


Lees: ‘En conde.’

Ic hoorden criten ende hulen seer; 
Maer hi en vermat hem geenre weer; 


Lees: ‘maer en vermat.’

In den Ferguut (uitgave Visscher) vs. 1409, vlgg, lezen wij:

Morgen vroe, alst sal graken, 
Sal hi hem betide wech maken, 
Hier en blijft niet; sine scoenheit 
Soe sal mi sijn ongereit. 


Dr. Verwijs heeft in zijne bloemlezing: ‘hier en blijft [hi] niet’. Behoeft hi hier wel ingevoegd te worden? Of moet, in overeenstemming met het Fransch, gelezen worden:

{==22==} {>>pagina-aanduiding<<}


‘hier en blijft niet sine scoenheit; 
soe sal mi sijn ongereit.’ 


Het Fransch heeft: ‘Demain quant de si partira Sa biautés ne remanra mie;’

In vs. 1416 van denzelfden Roman staat:

‘Nenic, bi der goeder nacht!’ 


Komt deze spreekwijze meer voor, of moet soms gelezen worden:

‘Nenic, bi der goden macht!’? 


De Fransche tekst heeft ‘S. Climent’

In vs. 1385, vlg. is stellig de lezing bedorven. Er staat:

Seggict hem niet, hine weet nommer, 
Wi seggict hem, ic segge mi commer. 


De fransche tekst luidt:

Jà ne l' saura, se jou ne l' di. 
Je l' die! or a ge dit outrage: 


Zou het te gewaagd zijn, in overeenstemming met het oorspronkelijke te lezen:

‘Seggict hem niet, hine weet nemmere. 
Ai, seggiet hem! ic segge mi onnere.! 


In vs. 2370 is terecht door prof. de Vries het woord paert in ers veranderd. De afschrijver dacht, dat er ors stond en veranderde dit in paard. Wat beteekent echter het volgende:

Ic wane u leerde Barlebaen 
Eens jaers te ridene te sinen spele? 


Wat is de zin van dit ‘eens jaars’? Zou hier geene dergelijke fout in schuilen? Bedoelt Ferguut niet: ‘ik geloof dat de duivel u voor zijn pleizier leerde op uw achterste te rijden’? En moet dan dit jaers wellicht niet in ers veranderd worden?








{==23==} {>>pagina-aanduiding<<}

Het ontbreken van het persoonlijk voornaamwoord bij eenige middel-ned. zinvoegingen.

I.

De heer v. L. heeft in dit tijdschrift de aandacht gevestigd op een verschijnsel, dat bij de beoefenaars van het middelnederlandsch genoegzaam bekend is, namelijk het ontbreken van het persoonlijk voornaamwoord, waar wij het nu zouden gebruiken. Hij is echter niet de eerste, die er over schrijft: men zie bv. hetgeen Dr. Verdam er over mededeelde in zijne Tekstcritiek (Leiden 1872) bl. 19 vlgg. en in de Taalk. Bijdragen I bl. 130; toch is er, indien ik mij niet vergis, nog nergens een stelselmatig, het verschijnsel in zijn geheel omvattend, onderzoek naar ingesteld, en vandaar dat eene eenigszins uitvoerige, zij het dan ook op verre na niet volledige, behandeling er van niet overbodig zal geacht worden, te minder nog, omdat het aan twijfel onderhevig schijnt, welke de juiste regel is, die hier geldt, en in hoever hij als gezaghebbend mag beschouwd worden bij de critiek der middeleeuwsche gedichten. Dr. Verdam spreekt van eenen regel, volgens welken het voornw. wordt uitgelaten, nadat het in eenen anderen naamval is voorafgegaan, terwijl hetzelfde ook somtijds in andere gevallen plaats heeft, bv. bij den conjunctief, die de rol van eenen imperatief vervult. De heer v. L. spreekt niet alleen van het weglaten bij voorafgaanden derden naamval 1), maar toont ook, dat hij evengoed het verschijnsel bij voorafgaanden vierden naamval heeft waargenomen, ofschoon ik niet recht begrijp, waartoe hij Torec 3343 vlgg. aanhaalt, waarin, ook volgens ons spraakgebruik, geen voornw. noodig is. Bovendien schijnt 
de heer v. L. nog eenen anderen regel aan te nemen, namelijk eenen, volgens welken het voornw. zelfs wordt weggelaten als er alleen een bezittelijk voornw. voorafgaat, dat op hetzelfde individu betrekking heeft als het pers. voornw. Wat Dr. Verdam niet deed, namelijk den door hem opgegeven regel als eenen regel zonder uitzondering voor te stellen, doet de heer v. L. wel: hij wil daarom die plaatsen, waarin tegen den regel gezondigd wordt, verbeteren, zooals Torec 3115, Reinaert II 3631, 4505, 6704; doch dat komt mij voor, een hoogst gevaarlijk beginsel te zijn. Duizenden plaatsen

{==24==} {>>pagina-aanduiding<<}
toch zouden volgens dien stelregel verbeterd moeten worden, tegen tientallen, die onveranderd mogen blijven.
Men vergunne mij een gedeelte mijner verzameling van plaatsen, waar het pers. voornw. is uitgedrukt of weggelaten, meê te deelen, en dat in eene volgorde, waarin het mooglijk wordt den omvang van het merkwaardig verschijnsel eenigermate te overzien. Misschien heeft dan later een ander tijd en gelegenheid het betrekkelijk gering aantal mijner waarnemingen aan te vullen en beter te groepeeren.
Om den omvang van het verschijnsel te bepalen heb ik, bij het aanhalen van plaatsen, waar het voornw., tegen den zoogenaamden regel in, is uitgedrukt, mij bepaald tot ruim drie duizend verzen uit den Moriaen, uit den Torec en uit den Rijmbijbel, omdat ik ten minste bij de beide eerste werken met zekerheid weet, wat er in het handschrift staat. Voor het aanhalen van plaatsen, waar ik het voornw. weggelaten vond, heb ik mij niet tot een klein gedeelte onzer mnl. letterkunde beperkt, maar zal ik alles mededeelen, wat ik daarvan heb aangeteekend, vermeerderd met de opgaven van Dr. Verdam.
Vooraf ga de opmerking, dat de uitlating van het voornw. zich wel vooral voordoet in samengestelde zinnen, en dan, op enkele voorbeelden na, uitsluitend in het tweede gedeelte van den zin, onverschillig of dat de hoofdzin of de afhankelijke zin is; dat het weggelaten voornw. bijna altijd in den eersten naamval zou hebben moeten staan met terugwijzing op een voornw. of zelfstandig naamw., zoowel in casu recto als in casu obliquo; en dat het geval zich nog meer voordoet bij nevenschikkenden, dan bij onderschikkenden zinbouw, zelfs in hoofdzinnen, geheel onafhankelijk van hetgeen voorafgaat, ofschoon deze soms daaraan evengoed als nevengeschikte zinnen met ende verbonden hadden kunnen zijn, terwijl zij somtijds weder het antwoord behelzen op eene vraag in eenen vorigen volzin gedaan.
Ik begin met voorbeelden van afhankelijke zinnen, en wel met die, welke men bijwoordelijke pleegt te noemen. Daarvan vestig ik vooreerst de aandacht op die zinnen, welke eene plaatsbepaling inhouden, en met den hoofdzin verbonden zijn door middel van het voegwoord daer, d.i. alwaar; bv.:
Lanc. II 35670. vlgg.:

‘Vliet van mi 
Ende trect, daer meer en sie u.’ 


Daartegenover staan twee plaatsen, waar het voornw. uitgedrukt is: Moriaen 1881 vlg.:

‘Ic sal u leiden na dese sake, 
Daer gi sult sijn nu te gemake.’ 



{==25==} {>>pagina-aanduiding<<}

Torec 1947 vlgg, waar men den afhankelijken zin ook voor eenen bijvoegelijken zou kunnen houden:

‘Torec reet so lange oec daernaer, 
Dat hi den coninc vant nadat 
Te Tyntageel binnen der stat, 
Daer hi hof hilt te dien male.’ 


Als plaatsbepalend kan daer desnoods ook opgevat worden in de volgende plaatsen, waar wij het voornw. uitgedrukt vinden:
Rijmbijbel 659 vlgg.:

‘Daer si saten onder die rise 
So hoorden si in den paradijse 
Gode wandelen, daer hi quam.’ 


Rijmbijbel 1019.:

‘Een cnape leeddene daer hi ghinc.’ 


Rijmbijbel 1022 vlg.:

‘Ende Cayme hoorde hi mettien, 
Daer hi ruuschede int wout.’ 


Vermoedelijk hebben wij hier echter met tijdsbepalingen te doen.
Van zulke tijdbepalende zinnen met daer, waarin het voornw. is weggelaten, heb ik geen enkel voorbeeld gevonden; wel verscheidene, waarin het uitgedrukt staat, zoowel na een voornw. in den dativus, als na een in den accusativus, bv. Moriaen 172 vlgg.:

‘Ende daer ic naden breidel vinc, 
Ende icken beten hiet op deerde, 
Was hi gereet met sinen sweerde.’ 


Moriaen 263 vlg.:

‘Gi sout u scamen te rechte altoes, 
Daer gi horet nomen den Walois.’ 


Torec 1717 vlg.:

‘Dese dwerch heft mi genomen, 
Daer ic in minen hove stont.’ 


Rijmbijbel 2922 vlg.:

‘So trac soe hem af tere stonde 
Sinen mantel, daer hi bi hare was.’ 


Ook in zinnen met andere tijdbepalende voegwoorden wordt het voornw. uitgedrukt, bv. met doe, d.i. toen. Zie o.a. Moriaen 745 vlgg.:

‘Doen ne waser har negeen, 

{==26==} {>>pagina-aanduiding<<}

Hen ne lipen die trane groet 
Nederward ut haren ogen, 
Doe si die tale horden togen.’ 


Moriaen 776 vlg.:

‘Hem begonst so wel behagen, 
Doe hi horde hare tale.’ 


Moriaen 2874 vlg.:

‘Doe hi hem was bat gehinde, 
Kindi die wapine, die hi droech.’ 


Moriaen 2654 vlg.:

‘Dit haddic u geseit algader, 
Doe gi te landeward reed.’ 


Ook met voorafgaanden eersten naamval, bv. Moriaen 2408 vlg:

‘Si worden alle soe vervard, 
Doen si Moriane sagen.’ 


Moriaen 1296 vlg.:

‘Doense Walewein hadde vercoren, 
Riep si.’ 


Zoo wordt ook het voornw. uitgedrukt in eenen zin met totdat, terwijl een vierde naamval voorafgaat, bv. Torec 291 vlgg.:

‘Des was blide die joncfrouwe sere, 
Ende bat Torecke harde sere, 
Dat hise met hem voren woude 
Totdat si ware in haer behoude.’ 


Met voorafgaanden eersten nv. in eenen zin met toten stonden dat, d.i. totdat, Moriaen 329 vlgg.:

‘Ic sal riden toten stonden 
Dat ic Perchevale hebbe vonden, 
Ofte dat ic hore enege niemare.’ 


Moriaen 938 vlgg.:

‘Doe reden si alle wech mettesen 
Toter wilen ende toter stonden, 
Dat si ene wegescede vonden.’ 


Zoo ook in zinnen met sint en sident, bv. Torec 1507 vlg.:

‘Dits dierste riddere, die u toequam, 
Sint dat gi vort van Roetsebise.’ 


Rijmbijbel 2291 vlgg.:

‘Sident gheviel Ysaacke mee, 
Doe hi woende in Bersabee, 

{==27==} {>>pagina-aanduiding<<}

Dat hem God daer openbaerde 
Ende seide, dat hi hem niet vervaerde.’ 


Als voorbeeld van een uitgedrukt voornw. bij eenen voorafgaanden eersten nv., in eenen volzin met sint, diene Moriaen 3117 vlgg.:

‘Ic hebber so dicke gehort af 
Sint dat ic mi hier begaf.’ 


Met wanneer of alse (in de beteekenis van wanneer) wordt het voornw. soms uitgedrukt met voorafgaanden casus rectus of obliquus, bv. Moriaen 303 vlgg.:

‘Wanneer hi es wel gemoet, 
Ende men belgen nine doet, 
Soe es hi sachte als een lam; 
Maer alse menne maket gram, 
Dan es hi tfreesselijcste diet, 
Dat God nie gewerden liet.’ 


Moriaen 2255 vlg.:

‘Dat hem best stont te staden 
Dicwile alse hi was verladen.’ 


Zoo ook met als in den zin van toen, bv. Moriaen 1292 vlgg.:

‘Ende alse min her Walewein naecte 
Der joncfrouwen, dat sine sach, 
Doe ginc si slaen slach in slach 
Haer hande meer dan te voren.’ 


Daarentegen vindt men het hier ook weggelaten, zooals met voorafgaanden eersten nv., Lanc. II 11610 vlg.:

‘Ende als ic van minen orbare 
Niet comen mochte, ruemde thof.’ 


Lanc. II 3540 vlg.:

‘Alse Walewein gesceden was 
Van Hestore, maecte sine vaert.’ 


Moriaen 4617 vlg:

‘Alse dit die andere hebben vernomen, 
Sijn daer te genaden comen.’ 


Behalve in de plaats, die ik het allereerst aanhaalde, vindt men dus bij plaats- of tijdsbepalingen alleen in zinnen met als de uitlating van het voornw. en wel uitsluitend met voorafgaanden eersten nv., hetzij van een voornw., hetzij van een zelfstnw.; doch wegens het groot aantal voorbeelden van het tegendeel, waarvan ik er gemakkelijk nog eenige dozijnen zou kunnen aanhalen, kan men hier

{==28==} {>>pagina-aanduiding<<}
niet van eenen regel spreken, zelfs niet al laat men daarop verscheidene uitzonderingen toe.
In causatieve zinnen met omdat wordt het voornw. gebruikt, wanneer het zelfstnw., waarvan het de plaats vervangt, in den eersten nv. voorafgaat, bv. Rijmbijbel 507 vlgg.:

‘God droech den mensche van der erde, 
Daer hine hadde ghemaect werde, 
Int paradijs, omme dat hi woude, 
Dat hi daer in werken zoude.’ 


Evenzoo bij voorafgaanden derden nv., bv. Rijmbijbel 607 vlg.:

‘Dies ghinc hi eerst toten wive, 
Omdat soe cranker was van live;’ 


en bij voorafgaanden vierden nv., bv. Rijmbijbel 182 vlgg:

‘Dit firmament heeft hi genoemt, 
Spreect de boec, Hemel bi namen, 
Omdat hi bedect al te samen 
Ende verhemelt die warelt al.’ 


Wel is waar heeft de variant hier ‘omdat verdect;’ maar daarin zal men omdat, zooals vaak in het mnl., moeten opvatten als omdat het, welk het dan op firmament terugwijst. Zie verder Rijmbijbel 2779 vlgg.:

‘Sine broedre haettene alle gader 
Omme dat hi van den vader 
Liever was, danne haer negheen.’ 


Voorbeelden van afhankelijke redegevende zinnen, waarin het voornw. ontbreekt, heb ik niet aangetroffen.
In voorwaardelijke zinnen met als blijft het voornw., dat op eenen derden nv. betrekking heeft, bv. Moriaen 2053:

‘Geefse hem, alsi wilde riden.’ 


Zoo ook met indien dat bij voorafgaanden vierden nv. bv. Moriaen 792 vlg.:

‘Wi soudense sconincs hove doen keren, 
Indien dat sire wilden comen.’ 


Torec 22 vlgg.:

‘Here, mine staets u niet te werne, 
Indien dat gijt wilt getemen, 
Dat gi mi te wive wilt nemen.’ 


Eveneens met tenzij, of, zooals het in het mnl. nog luidt, en si of en si dat, bv. Torec 2339 vlgg.:

{==29==} {>>pagina-aanduiding<<}


‘U lijf werd u genomen, 
En si dat gi cont onder gedoen 
Mi oft enen minen baroen.’ 


Eigenlijk hebben wij hier niet te doen met eenen afhankelijken zin, die door een voegwoord verbonden is met den hoofdzin, maar met eenen bijwoordelijken zin, die alleen door zijne constructie zich als afhankelijken zin doet kennen; en van dergelijke voorwaardelijke zinnen zijn verscheidene voorbeelden te geven met een uitgedrukt voornw, bv. met voorafgaanden eersten nv.: Moriaen 602:

‘Magic, ic sal u vroet maken.’ 


Met voorafgaanden derden nv., hetzij in den hoofdzin, hetzij in den afhankelijken zin, b.v. Rijmbijbel 292 vlgg:

‘Dese redene hebbic aldus vonden 
Dat alle die diere, sonder waen, 
Ghemaect waren onderdaen 
Den mensche te sine emmermere, 
Haddi ghehort na onsen Here.’ 


Moriaen 858 vlg:

‘Mi en gebreke mijn part, 
Ic sal riden, daer gi mi wiist.’ 


Torec 699:

‘Lustets u, gi moget vechten.’ 


Met voorafgaanden vierden nv. in hoofd-of bij-zin, Torec 619 vlg.:

‘Ende wildi mi laten leven nu, 
Ic sal u wonden wel genesen.’ 


Torec 628 vlg.:

‘Ic late u leven, 
Wildi mi des gode sekerheit geven.’ 


Rijmbijbel 2084 vlg.:

‘Wilsoe di niet volghen naer, 
So bestu quite van den eede.’ 


Moriaen 333 vlgg.:

‘Ic salne te hove bringen, 
Welt hijs mi dan gehingen, 
Ende hire met mi wille comen.’ 


Vgl. verder Torec 714 vlg. 2693 vlg. Moriaen 577 vlg. 705 vlg. 1101 vlg. 1353. Daarentegen zijn er ook voorwaardelijke zinnen, waarbij het voornw. is weggelaten, bv. met oft, d.i. indien; Lanc. IV 1105 vlg.:

{==30==} {>>pagina-aanduiding<<}


‘Oft hi stervet, sterve dan, 
Onslieden en gaets niet an.’ 


En zonder voegwoord, Lanc. III 11995 vlg.:

‘Ende connen si hen bescudden daer, 
Soe bliven quite dan daer naer.’ 


Lanc. III 18262 vlgg. Limborch VIII 1294 vlg.: Heiml. der Heiml. 67 vlgg.:

‘Wille danne een prense milde wesen, 
So sette sinen sin in desen, 
Dat hi marke, wat hi vermoghe.’ 


Heiml. der Heiml. 353 vlg.:

‘Vint hi besculdicht sinen moet 
Betert selve, so es hi vroet.’ 


In deze voorbeelden gaat steeds een eerste nv. vooraf: voorbeelden van een uitgelaten voornw. bij voorafgaanden casus obliquus in voorwaardelijke zinnen zijn wij niet bekend; en tegenover die weinige zinnen, waarin het voornw. ontbreekt, staan er honderden, waarin het is uitgedrukt, en waarvan ik er slechts eenige aanhaalde, om niet buiten mijn bestek, d.i. buiten de eerste drie duizend verzen van Moriaen, Torec en Rijmbijbel, te gaan.
Voorbeelden van toegevende zinnen, waarin het voornw. is uitgedrukt bij voorafgaanden casus obliquus zijn: Rijmbijbel 1728 vlg.:

‘Noch latre ons God here werden of, 
Al hebben wijt met sonden verbuurt.’ 


Moriaen 1156 vlgg.:

‘Al haddemen hem gegeven alt goet, 
Datten coninc Arture toe horde, 
Hine hadde niet sine vorworde 
Gelogen noch sine tale.’ 


Torec 2072 vlg.:

‘Al waest gewiset mi, 
Ic geeft haer weder.’ 


Weggelaten is het voornw: Moriaen 4321 vlg.:

‘Al es aldus nu gevaen, 
Oft God wilt, hi sal ontgaen.’ 


In vergelijkende zinnen blijft het voornw. na voorafgaanden casus obliquus, b.v. Moriaen 1434 vlg.:

‘Nochtan doet mi vele mee, 
Dan ic u wel gesecgen can.’ 



{==31==} {>>pagina-aanduiding<<}

Moriaen 1662 vlgg.:

‘Also mote mi becliven 
Goet ane die siele ende ane dleven, 
Alsic u vrindelijc sal geven’ enz. 


Moriaen 1894 vlg.:

‘Hem ne ware geen raet soe goet, 
Alse hi ginge in sheren genade.’ 


Moriaen 2008 vlg.

‘Hem ware gene dinc so goet, 
Alse hi den riddere late gaen.’ 


Moriaen 2451:

‘Mi en es niet beter, dan ic kere.’ 


Voorbeelden van uitlating van het voornw. bij vergelijkende zinnen ken ik niet.
In doelaanwijzende zinnen met om dat, d.i. opdat, en met dat alleen blijft gewoonlijk het voornw. bij voorafgaanden derden nv. b.v. Rijmbijbel 1278 vlgg.

‘God ghaf hem een teken, omme dat 
Dat si hem niet vervaerden sere, 
Jeghen die lovie nemmermere.’ 


Torec 730 vlg.: (vgl. ook Torec 2269 vlg.)

‘Si dedem enen mantel geven houde, 
Dat hi niet vervrisen soude.’ 


Bij voorafgaanden vierden nv.: Rijmbijbel 767 vlgg.:

‘Nu steect menne uten paradyse, 
Dat hi niet ne ete der spise, 
Die es an dat lignum vite.’ 


Rijmbijbel 783 vlgg.:

‘God stakene uten paradise 
Omdat hi zoude, na dorpers wise, 
Derde ofenen, daer hi te voren 
Af was ghemaect.’ 


Rijmbijbel 795 vlg.:

‘Voor tparadijs sette onse Here 
Cherubin, dat hi den duvel kere.’ 


Rijmbijbel 2708 vlg.:

‘God hietene varen in Bethel, 
Omdat hi soude woenen daer.’ 



{==32==} {>>pagina-aanduiding<<}

Ook hier heb ik geene voorbeelden van zinnen, waarin het voornw. ontbreekt. Wel heb ik die van gevolgaanduidende zinnen, b.v. Lanc. II 8208 vlg.:

‘Ic weet wel, hine ware niet so cone, 
Dat u hier name.’ 


Lanc. II 9551 vlgg.:

‘Ic sal 
Wel uwen pays maken al 
Jegen mire vrouwen sonder waen, 
Dat sult quite henen gaen.’ 


Lanc. IV 11245 vlgg.:

‘Hine stac dor den lichame 
Soe dat dijser bleec an dander side; 
Ende vel van dien perde tier tide, 
Dat ne hadde geen meesters te doene.’ 


Moriaen 1066 vlgg.:

‘En was nie so scarp spere 
Noch swerd van so goden snede, 
En moeste breken oft wederwinden.’ 


Daartegenover echter staan tal van plaatsen, oneindig veel meer dan ik kan aanhalen, waarin het voornw. is uitgedrukt.
Vooreerst schrijf ik er een paar af, waarin het voornw. niet op eenig woord in den hoofdzin betrekking heeft: b.v. Torec 467 vlg.:

‘Maer sijn casteel es so vast, 
Dat hi om niemanne geeft een bast.’ 


Torec 819 vlg.:

‘Hi sprac so vele, dat secgic u, 
Dat sijs hem scaemden alle doe.’ 


Moriaen 651 vlgg.:

‘Ende so vort lipen die saken 
Bi harre beider spraken, 
Dat si sinen wille dede.’ 


Met voorafgaanden eersten nv.: Torec 295 vlg.:

‘Dus reden si doe, dat si quamen 
Uten woude.’ 


Torec 386 vlgg.:

‘Si quamen tegadere met selker pine, 
Dat si beide bina met allen 
Waren daer ter eerden gevallen.’ 



{==33==} {>>pagina-aanduiding<<}

Moriaen 603 vlgg.:

‘Den riddere, 
Die noit dor man so was versaget, 
Dat hi van sinen orsse vel.’ 


Rijmbijbel 744 vlgg.:

‘Dat becochtse in sulker wise, 
Dat soe met rouwen tskints gheneest.’ 


Vgl. verder Torec 7 vlgg. 40 vlgg. 107 vlgg. 510 vlgg. 638 vlgg. 1076 vlgg. 1081 vlgg.
Met voorafgaanden derden nv. Torec 1476 vlgg.:

‘Doen gaf Torec enen slach 
Den swerten, dat hi ter eerden lach.’ 


Moriaen 170 vlgg.:

‘Sijn ors docht mi wesen goet, 
Dat ict begeerde vor alle dinc.’ 


Moriaen 686 vlgg.

‘Dit dede minen vader soe wee, 
Dat hi om dese sake, God weet, 
An mire moder orlof nam.’ 


Vgl. verder Torec 1562 vlgg. 2061 vlgg. Moriaen 23 vlgg.
Met voorafgaanden vierden nv. Torec 516 vlgg.:

‘Ende Torec die set in mettesen 
Ende scoet den enen dor die herte, 
Dat hi doet viel van der smerte. 
Dit sach die ander ende quam hem naer; 
Enen anderen quareel scoet hi daer, 
Ende scoet dengenen in die oge, 
Dat hi strimelde van dien vloge; 
Ende sloech Morele, zijn ors, met sporen, 
Ende stakene in die borst voren 
Met sinen spere, dat hi ter stat 
Doet viel: Ende saen nadat 
Quamen twee leuwe op hem alse houden 
Als oft sine thans verbiten souden. 
Hi stac den enen int begin 
Metten spere ter kelen in, 
Dat hi doet viel ter stede.’ 


Rijmbijbel 173 vlgg.:

‘Firmament hetet bi namen, 
Omdat hem hout so vaste tsamen, 

{==34==} {>>pagina-aanduiding<<}

Ende het de watre so vaste hout, 
Die boven ons sijn, met gewout, 
Dat si niet comen hier neder.’ 


Rijmbijbel 1867 vlgg.:

‘Doch dat hijs hem so vele bat, 
Dat sijt daden.’ 


Moriaen 138 vlgg.:

‘Doe dwanc mi so deermode, 
Dat ic ne wiste wat verteren.’ 


Moriaen 395 vlgg.:

‘Ende verbant hem al sine wonden, 
Ende begadese soe tien stonden, 
Dat si genasen eer iet lanc.’ 


Moriaen 2408 vlgg.:

‘Si worden alle soe vervard, 
Doen si Moriane sagen, 
Hine mochte horen no verstaen 
Noch tale noch wedertale.’ 


Vgl. verder Torec 439 vlgg. 708 vlgg. 850 vlgg. Rijmbijbel 1574 vlgg. Moriaen 175 vlgg. 2540 vlgg.
Met deze gevolgaanduidende zinnen nemen wij van de bijwoordelijke afhankelijke zinnen afscheid. Natuurlijk zal het aantal voorbeelden van zinnen, waarin het voornw. ontbreekt, door anderen vermeerderd kunnen worden. Alle voorbeelden uit de geheele mnl. letterkunde bijeen te brengen, is haast ondoenlijk; maar in elk geval kan ons onderzoek ons hebben doen zien, dat voor iederen zin, waarin het voornw. ontbreekt, minstens twintig andere kunnen aangehaald worden, waarin het is uitgedrukt, zoodat wij nu reeds, althans wat den bijwoordelijken onderschikkenden zinbouw aangaat, kunnen vaststellen: het weglaten van het voornw. is uitzondering, en waar het gevonden wordt, heeft men niet het recht het weg te laten als tegen den regel.: dat zou bovendien een onbegonnen werk zijn. Het in te voegen waar het ontbreekt, is echter misschien evenzeer onvoorzichtig, ofschoon het toch ook alweer mogelijk is, dat de afschrijvers der handschriften het uit slordigheid hebben weggelaten. Het handschrift van den Lancelot toch, waarin ook Moriaen en Torec gevonden worden, levert ons de meeste voorbeelden van uitlating, en nu ontbreken in dat handschrift ook juist dikwijls andere woorden, waarvan de uitlating ontwijfelbaar aan slordigheid te wijten is.
Aangenomen echter, dat de uitlating somtijds met opzet plaats had, en ook in de spreektaal geheerscht heeft, dan nog is er niet

{==35==} {>>pagina-aanduiding<<}
de minste reden, te gelooven, dat uitsluitend of in de eerste plaats die voornaamwoorden werden weggelaten, die de plaats innamen van een voornw. of zelfstnw., dat vooraf in den casus obliquus was voorgekomen; integendeel bijna altijd wijzen bij uitlating die voornw. terug op eenen eersten nv., soms zelfs op een woord, dat slechts in eenen voorafgaanden volzin gevonden wordt. Voor den bijwoordelijken zin geldt dus de zoogenaamde regel der uitlating niet.
(wordt vervolgd.)

JAN TE WINKEL.

Groningen, October 1879.





Het Woordje ‘er.’

De ware beteekenis en het ware karakter van er, in de verschillende gevallen, waarin het voorkomt, is niet zoo algemeen gekend, dat het onnut mag genoemd worden hier even in 't kort op de velerlei functies van dit woordje te wijzen. Het is:
a. een bijwoord van plaats = ‘daar;’ b.v. ‘wij gaan naar de kermis en hij is er geweest;’
b. een bijw. v. plaats, met verzwakte beteekenis; het dient als voorlooper van het onderwerp, zoo dit in zinnen, waar anders het subject vóór het gezegde staat, achter het praedicaatswerkw. komt; b.v. ‘er is een God;’ ‘er wordt hier veel visch gevangen;’
c. een 2de nv. mv. van het persoonl. vnw. i; vgl. V. Helten, Kl. Sprkk. I (2de dr.), § 148 c en § 136* Aanm.; zoo b.v. in ‘ik bezit twee woordenboeken; ik zal er één wegdoen;’ ‘die leerlingen letten goed op; toch kon er werk nog beter zijn;’
d. een 2de nv. vrouw. enk. van het persoonl. vnw. i; vgl. V.H. Kl. Sprkk. I, § 148 c; zoo b.v. in ‘zij heeft er zuster gezien;’
e. een 3de of 4de nw. enk. vrouw. van het persoonl. vnw. i; b.v. ‘ik heb 't er gezegd;’ ‘wij hebben er in geen acht dagen gezien;’
f. een bijwoord, dat, in vereeniging met van, aan of een ander voorzetsel, dient ter vervanging van een gedeclineerden vorm van het persoonl. vnw.; vgl. hierover vooral V. Helten, Kl. Sprkk. I, (2de druk), § 163*; zoo b.v. in ‘ik hoor er van;’ ‘hij doet er niets aan;’ dat zulk een er van, er aan, er op, enz. niet het karakter van een bijwoord, maar van een persoonl. vnw. heeft; spreekt vanzelf; (vgl. ook V.H. Kl. Sprkk. I, 163* Aanm. 1, en let vooral ook op het aldaar in herinnering gebrachte verschil tusschen er en er van in zinnen, als ‘daar liggen vier appels; ik neem er twee weg’ of ‘ik neem er twee van weg.)

Batavus.







{==36==} {>>pagina-aanduiding<<}

Beantwoording van vragen.


Woorden uit ‘Kennemerland. Balladen door W.J. Hofdijk.’ (Noord en Zuid No. 5. Bijblad bl. 2).

1. Riemtalen.

‘De Kennemers waren gehouden den Grave te dienen met riemtalen, waarop ieder dorp, naar zijn gehalte, was geschat.’
Door riemtalen verstaat men het aantal riemen, benevens de roeiers, door de dorpen op te brengen ten behoeve van 's Graven koggen en galeien. Streso zegt in zijne verhandeling over de levenswijze en de gewoonten onzer voorvaderen: de ingezetenen waren verplicht den Heer des lands ten dienste te staan, ook tot den krijg te water, waartoe slechts vrije lieden werden gebezigd, wordende de roeiers uit de dienstbare genomen, en daartoe de plaatsen, naar derzelver bevolking, in hooge of lage riemtalen aangeslagen. Zie verder de Balladen onder ‘Heemskerk.’

2. Gesten.


‘Een sluier viel voor de oude gesten, 
En wat er van heur tal mocht resten 
Slechts zelden meer werd aangehoord.’ 


Gesten, Yeesten, zijn daden.
Jan van Boendale schreef eene kroniek, waaraan hij den naam gaf van Die Brabantsche Yeesten, d.i. de daden (gesta) der Brabanders.

(Jonckbloet. Lett. I: 304).


3. Wijle.


‘Daar zingen alle Friezen bij 
Met wijle, met kaproen en pij.’ 


Wijle, Latijn velum, Fransch voile, beteekent sluier.

‘Nu wil ic my begheven 
in een clein cloosterkijn, 
ende draghen de swarte wijlen 
ter eeren de liefste mijn.’ 
(Het daghet in den Oosten. 





{==37==} {>>pagina-aanduiding<<}

4. Gorze, geul.

Gorzen zijn aangeslibde gronden, door een zomerkade tegen onderloopen beveiligd. Een geul is een smal vaarwater tusschen ondiepten.
In Winkler Prins' Encyclopaedie wordt verkeerdelijk geschreven gorssen. Wanneer deze aanslibbingen nog niet bekaad zijn, heeten ze slikken.


5. Spriet.


‘Een laaie gloed omspeelt zijn oog, 
By 't heffen van de scherpe spriet.’ 


Spriet of jachtspriet is een lans, die men op de jacht gebruikt.
‘De jacht,’ zegt Ludolf Smids, ‘geschied met het roer of met het swijnspriet, pijlen, etc.’ Bij J.H. van Dale, Nieuw Woordenboek vindt men spriet = puntige stang.


6. Apanage.

‘Na het uitsterven van het Geslacht Bergen vervielen Heerlijkheid en Dorp aan de Graven, die de inkomsten der plaats tot apanage en vruchtgebruik aan hunne jongere zonen en dochteren hebben gegeven.’
Uit deze regelen blijkt reeds vrij voldoende, dat door apanage zulke goederen verstaan werden, die jongere zonen uit een Huis ontvingen tot schadeloosstelling, omdat zij van de opvolging uitgesloten waren.
Toen Jan II Graaf van Holland was geworden, beleende hij zijn broeder Gwy met de heerschap van Aemstel en tevens met die van Woerden en Yselstein. Gwy was niet rijk gegoed, en had wel iets noodig voor zijne ‘coste ende teringe;’ hij ontving dus deze landen tot een apanage (J. ter Gouw, Amst. Tafereelen bl. 32. Idem. Amstelod. II: 79).
Winkler Prins, Encycl. zegt: ‘Apanage, een fransch woord, afkomstig van het Nieuw-Latijnsche apanagium of apanamentum, beteekent eene som, die op de Staatsbegrooting wordt uitgetrokken, om tot onderhoud van niet regerende leden van vorstelijke huizen te dienen’. enz.


7. Reefter.


‘En al de dertig broederen 
Ten reefter aan het maal.’ 


Reefter, een samentrekking van refectorium, de eetzaal in een klooster. In het Latijn heeft men het werkwoord reficio (refeci,

{==38==} {>>pagina-aanduiding<<}
refectum) = herstellen, verkwikken, waarvan refectorium afgeleid is.


8. Male.

‘De male was reeds half gevuld,’ namelijk: de eierenzak.
Maal is tasch, buidel, in 't fransch malle d.i. reiszak. Men heeft ook brievenmaal.


9. Deizig.


‘'t Was dof en deizig weer.’ 


Deizig van 't werkwoord deizen, achteruitwijken, hetzelfde als deinzen, gelijk: peizen naast peinzen. Huygens zegt:

Komt, laet uw' gedachten deisen 
Daar het lichaem eertijds was. 


Deizig is het weer, wanneer het verschiet, achteruitwijkt van wege den nevel en den mist.


12. Benetten.


‘De droef verbleekte wangen 
Met menig traan benet.’ 


Benetten, nat maken. Hoogd.: benetzen.


13. Raamwinket.


‘En siddrend ontsprong er de ruwe Baroen 
En stiet er een raamwinket open.’ 


Winket is een klein luik in een schutdeur. Raamwinket is een beweegbare ruit in een groot vensterraam; men kan het raam gesloten houden en het winket openen om een weinig frissche lucht te genieten. Bij van Dale: Winket = deurtje.


15. Kaan.


‘De kaan lag aan den oever.’ 


Kaan is een schuitje en aan 't Hoogduitsch ontleend, waarin het Kahn gespeld wordt.



{==39==} {>>pagina-aanduiding<<}

16. Klareit.


‘Flux een beker klareit!’ 


Klareit of Clairet is de naam, dien men geeft aan elke lichtroode Fransche wijnsoort. In Engeland geeft men den naam van claret aan alle roode Fransche wijnen, de champagne- en bourgogne-wijnen uitgezonderd. (Winkler Prins. Encycl.) Tot de dranken op een bruiloft behoorden de geverfde en ongeverfde ypocras; witte, roode en geele Clairet. (Dr. Schotel.) In Luilekkerland

‘loept een ryvier 
van goeden wijn van goeden bier, 
Muscadel ende oec clareyt.’ 
(Het Land van Kokanje, 14e eeuw.) 




19. Vigilien.


‘Daar toont geen harp; daar klinkt geen lied 
Dan der Vigilien klang.’ 


Vigilien, = een lijkzang, b.v. in ‘het daghet in den Oosten:’

‘Met hare heldere kele 
dat sy de vigilie sanc.’ 


Toen volgens de ‘Reyntje de Vos’ de jeugdige hen dood was, gebood de koning:

‘Dër wil wi der doden regtigheid dôn, 
Unde laten er de vigilie singen’.... 
‘Do gebôd he bede jung unde ôlden 
Dat se de vigilie singen sholden.’ 
(Lubeksche druk 1498.) 




20. Francijn.


‘Die droeg een briefjen op francijn.’ 


Francijn is een soort van perkament. Men schreef er boeken of brieven op:
‘Een zeer oud afschrift op Francijn; - een Register in Francijn; - een bouck geschreven in Francijne.’ (K. van Alkemade, Brielle.) Ook gebruikte men er strooken van om de zegels aan de handschriften te bevestigen. ‘Van een zegel moet worden beschreven: de wijze van aanhechting, aan enkele of dubbele francijnen staarten.’

(J. ter Gouw. Stud., Wapen- en Zegelkunde.)



{==40==} {>>pagina-aanduiding<<}

21. Gouwesteel.


‘Zoo schreef hij met een gouwe-steel.’* 


De verklaring hiervan geeft de Dichter in de noot. De stinkende gouwe, hier bedoeld, groeit algemeen in ons vaderland, wordt een meter hoog, is geneeskrachtig; maar het sap werkt, in groote hoeveelheid, als vergift.


22. Wilgenplok.


‘Door els- en wilgenplok.’ 


Een door elkander gewassen hoop elzen- en wilgenstruiken, zooals men aan de kanten van slooten en meren vindt.

Sommelsdijk.
J.E. TER GOUW.



    
Een opmerking over ontleden,

Dat de ontleding middel en niet doel in de taalstudie moet zijn, daarover is men het vrij wel eens. Enkelen nog mogen bij gebrek aan werkelijke taalkennis die leegte trachten aan te vullen door allerlei kunsten makerijen en acrobatische toeren in de ‘ontledingskunst;’ het grootste deel der studeerenden echter begrijpt, dat hun grammatische en logische analyse alleen kan en mag dienen als practische toepassing van het in de syntaxis geleerde. Hoe dwaas men overigens met ontleden, zonder flinke taalkennis, somtijds te pas moet komen, blijkt vrij duidelijk, zoo men zinnen nagaat, als er wordt gelachen, gewandeld - laat hij dat eens doen - maar kom, den moed weer opgevat - zij komen met hun tienen - het is beter geblazen, dan de mond gebrand. Wie, zonder kennis van de geschiedenis der wording van dergelijke uitdrukkingen, hier aan 't ontleden zou willen gaan, zou alle kans hebben om allervermakelijkst (voor de deskundigen althans) aan 't knoeien en 't phantaseeren te raken. Wie echter zich wat op de hoogte van de syntaxis gesteld heeft en daardoor is te weten gekomen, hoe uitdrukkingen, als de bovengenoemde, in de wereld zijn gekomen (zie hierover b.v. V. Helten, Kl. Sprkk. II, § 4; § 20 b; § 21 d; § 56; § 63), die zal beseffen, hoe hier van een ontleding in den gewonen zin geen sprake kan zijn, en dat men volstaan moet met hier den gang der ontwikkeling van dergelijke constructies te vatten en haar onregelmatig karakter te begrijpen.
L.Q.U.








{==41==} {>>pagina-aanduiding<<}

Beantwoording van vragen, voorkomende in het Bijblad van den IIden Jrg., 6de aflev.

Vraag I.

Of pekelnat een te verdedigen en te verklaren woord is? In onze taal kennen we samengestelde adjectieven, waarvan het tweede lid een bijvoeg. naamw. is en het eerste lid, een substantief, een zelfstandigheid noemt, waarmede de door het tweede lid (het adjectief) een gewezen zelfstandigheid in haar kenmerkende eigenschap vergeleken wordt. Zie V. Helten, Kl. Sprkk. § 139, en vgl. b.v. kurkdroog, eivol, kogelrond, vuurrood, enz., d.i. droog als kurk, vol als een ei, rond als een kogel, rood als vuur, enz. Evenzoo is pekelnat = nat als pekel, alzoo door en door nat.

Vraag II.

Jaarhonderd is zonder twijfel een verkeerde navolging van het Hoogduitsche Jahrhundert. Samengestelde substantieven als dit Jahrhundert en het analoge Jahrzehnt, Jahrfünfzig, d.i. met een zelfst. naamw., als eerste, en een adjectief als tweede lid, kent het Hoogduitsch slechts in een gering aantal, het Nederlandsch in 't geheel niet.
Batavus.


Vraag VII.

Evenknie behoort tot die samengestelde substantieven, die een persoon, dier of zaak noemen, welke (welk) de door 't tweede lid genoemde en de door 't eerste lid bepaalde zelfstandigheid bezit, als b.v. viervoet, een dier dat vier voeten heeft, roodhuid, iem. die een roode huid heeft, platneus, iem. die een platte neus heeft, zwartkop, een persoon, die, of een dier, dat een zwarten kop heeft, enz. In ons woord namelijk is knie = ‘geslacht.’ Vgl. b.v. het Angelsaksische cneó, dat zuiver aan een Nederl. vorm knie beantwoordt, = ‘geslacht’ 1). Alzoo evenknie = ‘een persoon, die een gelijk geslacht, een gelijke geboorte heeft,’ dus ‘evenboortig’ is. De vrouw is alzoo de evenknie van den man, zoo ze van gelijke geboorte, van even hooge of lage afkomst is als haar echtgenoot.
Van Helten.



{==42==} {>>pagina-aanduiding<<}

Vraag VIII.

Verscheiden, als euphemistische uitdrukking voor sterven, beteekent eigenlijk vertrekken, scheiden (intrans.), met de ellips uit het leven. Vgl. hiermede overlijden, eigenlijk overgaan (van het oude lijden, overtrekken), met de ellips naar andere gewesten.


Vraag IV.

Schuchter is een adjectief, dat samenhangt met ons schuw (oorspr. *sciuhi, vgl. Ohd. schiuch, schiuhe, scheuch, vanwaar het tegenwoordig Hoogd. scheu) en, evenals dit, uit een wortel scuch, vreezen, is voortgekomen. Door achtervoeging van den afleidingsuitgang ter ontstond schuchter; door achtervoeging van den afleidingsuitgang i (oorspr. ja) ontstond sciuhi, schiuhe, dat na de apocope der i, e, zijn uit ch voortgekomen h verloor, en met den gewonen overgang van iu tot uu ons schu(w) opleverde. Vgl. V. Helten, Kl. en Medekl. H. XXVI, § 20, Aanm. 2, en H. X, § 7.


Vraag XI.

Op zijn elf en dertigst is een uitdrukking, afkomstig van de oude Statenvergadering van Friesland. Dit regeeringscollege bestond ten tijde der Republiek der Zeven Provinciën uit afgevaardigden van de elf steden en van de dertig grietenijen, waarin het platteland van het gewest verdeeld was. En daar nu deze heeren alles vrij langzaam behandelden en zeer veel tijd noodig hadden om tot een besluit te komen, zei men schertsend van een langzame handeling, dat ze geschiedde ‘op (de wijze der) elf (steden) en dertig (grietenijen)’.
Redekavelen is eigenlijk ‘zijn rede wel indeelen, behoorlijk inrichten,’ dus ‘overleggen, wikken en wegen.’ Kavelen beteekende oudtijds ‘verdeelen, indeelen, onderscheidend ordenen.’ Zie over het woord de uitvoerige uiteenzetting van Dr. De Jager in den Taalbode, IV, bl. 5-14.
L.Q.U.


Vraag XXI.

Zie N. en Z. II, § 5, bl. 262.
R.


Vraag III.

Eedschap is geen woord; wel eedgenootschap, d.i. de vereeniging van ‘eedgenooten.’ Wat beteekent daarenboven ‘een feest, dat eedgenootschappelijk is?’


Vraag IV.

De heer K. had aan de werklieden, wier inzending van voorwerpen, door hen in hunnen vrijen tijd vervaardigd, met een getuigschrift bekroond was, aangeboden, dit getuigschrift van een lijst te voorzien.



{==43==} {>>pagina-aanduiding<<}

Vraag V.

Beaten = ‘gelukzalig, gelukkig.’ Lat. beatus.


Vraag XII.

Leischijven zijn ‘leidschijven,’ dus schijven, die het touw geleiden. (Vgl.: leisel uit ‘leidzeel’ en kerspel uit ‘kerkspel.’)


Vraag XIV.

Ket is een Noordholl. provincialisme, en beteekent ‘een klein vurig paardje,’ ons ‘hit.’


Vraag XV.

Een vestenis brief is een ‘bevestigingsbrief.’ Vesten = ‘vastmaken’ (vgl. netten uit ‘nat’) is het oudere woord voor het hedendaagsche ‘bevestigen;’ hiervan kwam vestenis, evenals van heugen, heugenis.


Vraag XXIII.

Zudde of sudde = ‘moeras.’ ‘Ende toech voren over die sudde, ende alsoe sy verlast waren mit wapenen, versoncken sy in die mudderinghe (= modder).’ Korte kroniek van Holland, pag. 219. ‘Ende hy behilt hem een wile in der sudden op synen schilt onder synen voeten.’ t.a.p., en iets verder: ‘mer metten cortsten (weldra) hy versanc daer in der sudden, die men hudendaechs hiet mommen riet (lees: Mommerijte) bij Coeverden.’
Hencker (van het oude henchen = ‘hangen’) was de oude naam voor ‘beul.’ Een ander woord daarvoor was ‘hangdief.’
Klareit. Prof. Visscher verklaart in zijn glossarium ‘eene soort van meêdrank, uit honig en water zamengesteld.’ Te onrechte. Kiliaen heeft in zijn Etymol.: ‘klaeret, klaeretwijn.’ Vinum helvolum, subrubeum, rubellum, vulgo clarum sive claretum. Subr. = ‘lichtrood’).
Palster ‘staf.’ Rein. 372:

‘Hi toochde mi palster ende slavine, 
Die hi brochte van der Elmare, 
Daer onder ene scerpe hare.’ 


Palster is hier ‘de pelgrimsstaf;’ slavine ‘pelgrimskleeds;’ scerpe hare ‘scherp, ruw haren kleed.’
Rein. 2986:

‘Ooc gaf hi den fellen geselle 
Den palster in die hant daer bi, 
Te sinen gevoege. 



{==44==} {>>pagina-aanduiding<<}

Riemtalen. Men vindt de verklaring van dit woord op dezelfde bladzijde. ‘De Kennemers waren gehouden den Grave te dienen met riemtalen, waarop ieder dorp, naar zijne gehalte, was geschat.’ En iets verder: ‘Ten platten lande ging het bij loting, naar de riemslagen, hetgeen later omslag of belasting werd.’
Taelen beteekende outijds ‘tellen’, vanwaar ons ‘getal’ (de dativus hiervan luidt nog ‘(ten) getale (van).’
Tot vergelijking diene het bekende schildtalen in de uitdrukking: ‘omslaan over de schildtalen’ d.i. ‘het bepalen van ieders belasting naar het getal schilden, die hij bezat (Schild, fr. écu, was de naam eener munt). Eene andere soort schatting was in Friesland in zwang, onder den naam klipschild, aldus genaamd, omdat men de munten (“schilden”) in een bekken wierp, en het kleppen (“klippen”) daarvan in een gebouw van 240 voet lengte kon hooren. Zie ook nog bladz.
Klozet “kluisje, kamertje”, met den verkleinenden uitgang et van het Pr. clos’ ‘besloten ruimte’.
Rozenwyle (niet wijle) - ‘rozensluier, rooskleurige sluier’, gezegd van Aurora. Het woord herinnert ons aan het ‘rozenvingerige Aurora’ van Homerus.

T. VAN LINGEN.


Naschrift.

Het volgende kreupeldicht vond ik na de correctie der drukproef:

‘Als men schreef XIIc ende seven en twintich in der tijt, 
Doen geschiede den slach bij den Mommen-rijdt, 
Den eersten Augusti in den daegeraet. 
Daer bleef menigh man van Edler aert 
Door 't swaere harnasch, daer si mede waeren becleet. 
Die van den Drenthen ende hare wijven wreet, 
Worden gedodet; over D mannen clouck. 
Bisschop Otto van Utrecht worden gevonden oock, 
Steeckende in den Moerassche seer belaeden, 
Dien de Drenthen, met groot versmaeden, 
De cruyne villeden van sijnen hoofde, 
Ende met groote gramschap hem het leven beroofden, 
berent van horstmaer, een helt in zijn leven, ende berent van amstellant 
Waren d' overste gevangenen bekant, 
Tenten, panilloenen (lees: paviljoenen) met alle den ghetocht, 
Heeft Roeloff op zijn slot tot Coevorden gebrocht.’ 
T.v.L. 











{==45==} {>>pagina-aanduiding<<}

De Nederlandsche taal in de Vereenigde Staten van Noord Amerika. 1)

De invoering der Nederlandsche taal in Amerika dagteekent van de eerste nederzetting der Hollanders, in 1623, op het eiland Manhattan, waaraan zij den naam ‘Nieuw Nederland’ gaven, terwijl aan eenige ellendige hutten van handelaars in dierenvellen de weidsche naam ‘Nieuw Amsterdam’ gegeven werd. Zeker drukken die namen de hoop uit, welke de eerste kolonisten bezielde. Dat hunne grootste verwachtingen door de werkelijkheid verre overtroffen zijn, daarvan kan zich ieder overtuigen, die de stad New York en omstreken bezoeken wil.
Sedert die invoering, dus ongeveer derdehalve eeuw, is de Nederlandsche taal nog bij enkele familien van de nakomelingen dier ‘Oude Settlers’ bewaard gebleven. Maar hoe? Zou iemand die zóó uit Nederland komt er zijne taal in herkennen? Wij betwijfelen het. Zelfs hier kunnen de bewoners van het Oosten en van het Westen elkander ternauwernood verstaan, wanneer zij zich van de Nederlandsche taal bedienen, waartoe aan de eene zijde de veroudering, en aan de andere zijde de verbastering der moedertaal, veel bijdraagt.
Aan de bewaring der Nederlandsche taal in het Oosten, n.l. in de Staten New York en New Jersey, en dat gedurende zulk een tijdverloop, en onder zoovele wisselende omstandigheden, heeft de godsdienstige gezindheid der Hollanders, gepaard met hun conservatief karakter, veel toegebracht. Nauwlijks toch waren de eerste kolonisten gevestigd, of wij hoorden hen den wensch uitspreken om voorgangers in hunne godsdienstige vergaderingen, en onderwijzers voor hunne kinderen te bekomen, en reeds in 1626 werden hun, bij gebreke van een geordenden prediker, twee ‘krank-besoeckers’, Sebastian Jansen Krol en Jan Huick, toegezonden. In 1633 ontvingen zij den eersten predikant, ‘Dominie Everardus Bogardus’ die tevens den eersten ‘Schoolmaster,’ Adam Roelandsen, met zich naar Nieuw-Amsterdam bracht. Sedert dien tijd gingen godsdiensten schoolonderwijs steeds hand aan hand, en kreeg de Nederlandsche taal een gewijd karakter. In het dagelijksche leven kon men zich ten aanzien der taal schikken naar het gemengd karakter der kolonisten, maar in alle officieele handelingen, en vooral in den godsdienst, moest uitsluitend de Nederlandsche taal gebruikt worden.
Dat dit zeer natuurlijk was, zal ons duidelijk worden, wanneer

{==46==} {>>pagina-aanduiding<<}
wij slechts bedenken, dat het die eerste kolonisten bijna onmogelijk, en daarenboven ook geenszins wenschelijk zou zijn voorgekomen, dat de band tusschen hen en het vaderland zou worden verbroken. Nieuw Nederland werd door hen als een deel, als eene Provincie van de Vereenigde Nederlanden beschouwd; van uit Nederland werden zij geregeerd en beschermd; vandaar ontvingen zij, wat zij noodig hadden; vooral hunne predikanten en onderwijzers werden hun vandaar toegezonden. Menschen uit andere landen, die eene andere taal spraken, ontvingen zij met blijdschap, maar de taal van het moederland, het Nederlandsch, moest de heerschende taal zijn en blijven.
Die taal, en dit moeten wij wel in het oog houden, was natuurlijk dezelfde, die in het begin der 17de eeuw in Nederland geschreven en gesproken werd.
In 1664 vielen de Engelschen bij overrompeling in de kolonie en maakten haar buit. De namen Nieuw-Nederland, en Nieuw-Amsterdam (de stad die toen reeds eene belangrijke uitbreiding had verkregen) werden wederrechtelijk van de kaart gewischt, en voor beiden de naam New-York in de plaats gesteld. Ook de Nederlandsche taal verloor haar officieel karakter, terwijl de overweldiger, in alle publieke handelingen, aan het volk zijne, dat is de Engelsche taal, opdrong.
Nu hadden de Hollanders opgehouden Nederlandsche onderdanen te zijn, de landverhuizing hield ook op, en door het gedurig verkeer met de Engelschen liepen zij groot gevaar om hunne moedertaal ten eenen maal te verliezen. De godsdienst was echter het middel, dat dit gevaar nog een tijd lang afkeerde. Schoon zij op burgerlijk gebied onderdanen van Engeland waren geworden, bleven zij op kerkelijk gebied leden der Nederlandsche Gereformeerde kerk. Hunne gemeenten stonden onder het toezicht van de klassis van Amsterdam. Hunne leeraars werden hun uit Nederland toegezonden, en hunne zonen zonden zij naar Nederlandsche Academiën, om daar voor de Bediening te worden opgeleid. Ja! velen konden te nauwernood gelooven, dat eene godsdienstoefening in de Engelsche taal Gode zou kunnen behagen.
Toen het jongere geslacht, minder aan Nederland gehecht dan het oudere, aan de predikanten, die vandaar gekomen zijnde zich nog als dienaren van de Vaderlandsche kerk beschouwden, den wensch openbaarden om, daar het zich gemakkelijker in het Engelsch dan in het Nederlandsch bewoog, ook eerstgenoemde taal in de godsdienstoefeningen te gebruiken, sloeg de vlam het kerkdak uit. Er ontstond eene vreeselijke worsteling daarover, tengevolge waarvan velen den strijd moede, en wanhopende aan de vervulling hunner wenschen, zich van de Hollandsch Gereformeerde kerk losrukten en bij de Episcopaalsche of andere Engelsche kerken

{==47==} {>>pagina-aanduiding<<}
aansloten. Niet voor 1764, dus honderd jaren nadat Nieuw Nederland onder de macht van Engeland was gekomen, geschiedde de eerste predikatie in de Engelsche taal door Archibald Lardlie, een Schot, vroeger predikant bij de Engelsche gemeente te Vlissingen, maar die door de Klassis van Amsterdam was beroepen en naar Nieuw York was gezonden om daar den predikdienst in het Engelsch te vervullen, terwijl zijne collega's daar in het Nederlandsch bleven preeken. Voor het kerkgezang was men echter nog niet gereed, zoodat nog eenigen tijd, terwijl er in het Engelsch gepreekt werd, de Psalmen Davids, bij dezelfde godsdienstoefeningen, in de Nederlandsche taal werden gezongen.
Het staat opgeteekend dat aan het einde der eerste godsdienstoefening in het Engelsch sommige weldenkenden den prediker dus toespraken: ‘Ah! Dominie we offered up many an earnest prayer in Dutch for your coming among us, and truly the Lord has heard us in English, and has sent you to us.’ 1)
Voor de verkleefdheid der Nederlanders aan hunne taal spreekt ook het feit, dat tot op het begin dezer eeuw, in vele gemeenten nog, minstens eenmaal des Zondags, in het Hollandsch moest gepredikt worden.
Nemen wij echter in aanmerking, dat het onderwijs op de scholen uitsluitend in het Engelsch werd gegeven en dat de jeugd het Hollandsch slechts door napraten leerde; dat behalve in het kerkelijke alle betrekking tusschen Nederland en de Hollanders in Amerika had opgehouden te bestaan; dat de eenige Nederlandsche lectuur bestond in den Statenbijbel, en enkele godsdienstige of historische geschriften uit de 17de en 18de eeuw, zoodat zij van alle verdere ontwikkeling van het Nederlandsch, op taal en letterkundig gebied, geheel vreemd bleven; dan kunnen we gemakkelijk begrijpen, dat de woordenkennis steeds beperkter, en de uitspraak gaande weg meer onzuiver moest worden. Van welk gehalte dus het Nederlandsch is, dat thans nog door de nakomelingen der eerste ‘settlers,’ in het Oosten wordt gesproken, dat laat zich denken.
En toch velen hunner zijn nog trotsch op hunnen afkomst en op de taal hunner voorvaderen. Sommigen hooren ons nog, o zoo gaarne, Hollandsch spreken, omdat het hun de aangename herinneringen hunner jeugd weer voor den geest brengt. Anderen zullen nog pogingen aanwenden om het zelf te spreken, en doen dat in de tegenwoordigheid van Nederlanders bij voorkeur. Zooveel liefde voor de taal hunner vaderen doet ons het gebrek over het hoofd zien, wanneer zij zich niet te kiesch uitdrukken, en wij

{==48==} {>>pagina-aanduiding<<}
nemen het hun niet kwalijk wanneer zij woorden, als ‘kop,’ ‘poot,’ enz. zoowel in betrekking tot ons als tot hun vee gebruiken.
Het Nederlandsch, dat langs de Hudson-rivier, en in het algemeen in de Staten New-York en New-Jersey, door die oude Hollandsche familiën nog gesproken wordt, draagt bij hen den naam ‘Low-Dutch’ en schijnt veel overeenkomst te hebben met dat, wat in het Graafschap Bentheim vroeger gesproken werd, schoon het armer en minder volledig is. Men zegt, dat de negers, die in vroegere jaren in de Hollandsche familiën zijn opgevoed, of daarin geleefd hebben, het Low Dutch niet alleen zeer gemakkelijk spreken, maar zich er zelfs bij voorkeur van bedienen. Toch vermindert het gebruik er van gedurig, en spoedig zal de Nederlandsche taal uit het Oostelijk gedeelte van Amerika geheel verdwenen zijn. Men zal ons dan op die oude Bijbels en boeken, die in vele familiën als kostbare reliquiën bewaard worden, en waarvan zij tot geen prijs afstand zouden doen, wijzen, en ons vertellen, dat daarin de taal vervat is, die door hunne voorvaderen werd gesproken.
We hopen in een volgend artikel iets over het Nederlandsch in het Westelijk gedeelte der Vereenigde Staten van Amerika mede te deelen.

Grand Rapids, Mich.
27 Aug. 1879.
NICH. H. DOSKER.






Bijzinnen met ‘toen.’ Bijzinnen van gevolg.

Een met toen aanvangende bijzin is niet altijd een bijzin van tijd, maar somtijds een betrekkelijke bijzin. In toen ik bij hem logeerde, was het mooi weer hebben we met een bepalingsbijzin van tijd te doen; in de maand, toen ik bij hem logeerde, was het mooi weer daarentegen met een relatieven bijzin. Waarom? Vgl. daarover V. Helten, Kl. Sprkk. II, § 3, Opmerk. 2.
Een bijzin, als ‘hij heeft zoo roerend gesproken, dat niemand zijn tranen weerhouden kon,’ en een bijzin, als ‘hij heeft zoo gesproken, dat niemand zijn tranen weerhouden kon,’ zijn, hoezeer dit ook moge schijnen, in karakter lang niet aan elkaar gelijk. Welk intusschen het hier op te merken verschil is, kan men bij V.H. Kl. Sprkk. II, § 113, Opmerk. 3, § 110 e en § 113 b, lezen.
Ik, meen dat deze twee waarschuwingen niet geheel te onpas zullen zijn voor enkele lezers van N. en Z.

Batavus.



{==49==} {>>pagina-aanduiding<<}

Gelaat.

Naar aanleiding van wat de heer A.M. Bogaerts in N. en Z. Jaarg. I, Afl. 2, zegt over het verschil van beteekenis tusschen de woorden gelaat en aangezicht diene, in verband met hetgeen over deze beide woorden in het Woordenboek voorkomt, nog het volgende betreffende gelaat.
Kil. geeft:
Ghe-laet. Gestus, habitus, vultus, apparitio, ostensio; status, species.
Ghe-laet des aen-sichts. Vultus, os, habitus, frons, animi affectus qui ex fronte perspicitur.
Dus eerst de algemeene, dan de bijzondere beteekenis.
In de eerste beteekenis werd het van personen of in 't algemeen van levende wezens gebruikt voor houding, manieren, gebaren. Men zie bijv. Jan Boendale, Der Leken Spieghel, B. II C. 28, vs. 35 vlgg.:

Dander leeuwen, die waren groot, 
Hielden nederwaert thoot, 
Ende loofden Gode utermaten 
Met vriendeliken ghelaten. 


Id. ib. vs. 85 vlgg.:

Die leeuwen vielen op haer knien, 
Ende namen oorlof mettien, 
Niet met woorden mer mit ghelaten. 


Id. C. 59, vs. 87 vlgg.:

Tander was om dat misbaer, 
Dat Maria dreef aldaer 
Met ghelate ende mit gheweene. 


B. III, C. 12, vs. 97 vlgg.:

Soe hogher es die here, 
Soe bat betaemt sire ere 
Beide oetmoet ende mate 
In woerde ende in ghelate. 


Id. C. 4, vs. 475:

Mannen van wijfliken ghelate. 


Soms ook voor een aangenomen of geveinsd voorkomen; bijv. Dirc Potter, Der Minnen Loep, B. II, vs. 1227 vlgg.:

{==50==} {>>pagina-aanduiding<<}


Want Ovidius heeft bescreven: 
‘Die ghene die in minne leven 
En connen houden gheen ghelaet.’ 


Gelaet houden, hier gelijk aan een valschen schijn ophouden, zich goed houden.
Zie verder Hein van Aken, Die Rose, vs. 395 vlg.:

Sie sijn helich van gelate 
Ende vensen (veinzen) hem al met barate (bedrog). 


In den zin van pracht, praal, uiterlijk vertoon, vinden wij het bij Vondel, Batav. Gebroeders, vs. 810:

Der vorsten maght bestaet 
In schijn en uiterlijck gelaet. 
Uitg. Verwijs, blz. 41. 


Van zaken wordt het gebruikt in den zin van uiterlijk voorkomen. Bijv. Vondel, Herscheppinge I, vs. 5 vlgg.:

Eer aerde, en zee, en baren, 
En hemel, die het al bespant, geschapen waren, 
Hadde al de werrelt, en natuur, en 's werrelts staet 
Een enkel aengezicht, en eenerley gelaet. 1) 
Vondel, door V. Lennep, XI, blz. 303. 


Hier vinden wij door V. beide woorden synoniem gebruikt, als vertaling van 't Lat. vultus.
Verder nog Eneas V vs. 1184:

.....ken ick niet den plas, 
De zachte luymen van de zee, die ons kan wiegen, 
En met een schoon gelaet slechts toeleght op bedriegen? 
Vondel, door V.L., VIII blz. 420. 


Of in de proza-vertaling:
‘waent ghy, dat ick de zachte luymen der zee,


in haer bedriegelijck gelaet niet ken?’
Om eindelijk nog op het beteekenisverschil tusschen gelaat en aangezicht terug te komen, wijs ik op het Register der Staten-Vertaling, in V. ‘aengesicht eens menschen.’
Daar lezen wij: ‘menigerley gestalte, gelaet, gedaente, gebeerde van des menschen aengesichte, als schoon, glinsterende, schaemachtigh, vriendelick, vrolick enz.
v. N.


    

{==51==} {>>pagina-aanduiding<<}

Den draak steken.

Ofschoon de Redactie natuurlijk niet gelooft, dat door het onderstaande de quaestie der afleiding van den draak steken opgelost is, zoo vermeende ze toch aan deze opmerking over ‘Piktoren vangen’ een plaatsje te moeten verleenen. Bewijst dit P. v. voor ons den draak steken weinig of niets, de uitdrukking zelve is merkwaardig genoeg om bekend gemaakt te worden.

Voor eenigen tijd hoorde ik in de Baronie van Breda de mij onbekende uitdrukking Piktoren vangen. Bij mijn onderzoek naar de beteekenis dier uitdrukking werd mij het volgende verteld.
Een jeugdig handelaar, die wat al te gaarne het hooge woord voerde en zeer geschikt was om een geheel gezelschap te vervelen door de vermelding zijner Herkulische heldendaden, kwam op zijne halfjaarlijksche reizen ook geregeld te C. en verneemt daar op zekeren avond van eenige jongelieden, dat ze nog dienzelfden avond op de piktorenvangst zullen gaan. Dadelijk dringt hij zich bij hen op om in dit hem onbekend jachtvermaak te deelen, dat hij als eene soort van patrijzensleepen beschouwt; en na hun avondpartijtje gaan ze samen, in plaats van naar bed, boertend en koutend den polder in. Dáár begeven ze zich naar een afgelegen en drassig oord, rijk aan greppels, slooten en vlieten, waar de piktoor (verbastering van butoor, butor, roerdomp) blijkens zijn welbekend ossengeloei in de met riet en biezen bezette poelen huist. Om hem uit die schuilhoeken te lokken, dient er een flink vuurtje gemaakt te worden, waar de jachtige vogel dadelijk op af komt. Wijl mijnheer de reiziger met het terrein (en met het plan!) geheel onbekend is, zullen zijne makkers de brandstoffen gaan opsporen, die hij maar in 't midden der beemd behoeft op te stapelen en te ontsteken. Ras komt nu de een met een arm droog riet, de ander met een vracht mutsaard, een derde met wat turf aandragen, en allen rennen af en aan, terwijl de reiziger het middelpunt der beweging is. De brandstapel rijst, het vuur knapt alreeds, de bewaker noodigt den vogel (volgens het gegeven voorschrift) met vriendelijke stemme en roept immer ‘Piktoretje! Piktoretje!’ Meermalen waant hij het wonderdier te zien naderen, dat door zijne makkers in steeds nauwer en nauwer kring gesloten en eindelijk van achteren zou aangegrepen worden. Doch telkens bemerkt hij zijne dwaling, en tot zijne verbazing voeren zijne jachtgenooten ook geen hout meer aan voor zijnen brandstapel. Ik geloof het wèl: ze zijn reeds bij de eerste flikkering der vlammen 
gevlogen; - den held, met wien ze piktoren gingen vangen, aan zijn goed geluk overlatende om heelshuids zich uit die moerassige streek te werken, te midden van een' donkeren nacht. Eerst in

{==52==} {>>pagina-aanduiding<<}
den ochtend kwam hij erg bedropen bij zijnen hospes aan, en in 't vervolg lag C. toevallig niet meer in zijn reisplan.
Deze historie komt mij telkens voor den geest, als ik de zinverwante uitdrukking den draak met iemand steken te hooren krijg. Zou deze uitdrukking niet op soortgelijke wijze ontstaan kunnen zijn? Men behoeft slechts piktoor in draak te veranderen en de pieken en lansen komen er van zelve bij. Evenals de levenslustige snaken uit de Baronie piktoren vingen met (d.i. in gezelschap van) een bluffenden reiziger, kon men elders wel den draak (gaan) steken met dezen of genen snoever.
Zegt de eene bedrogene: gij zult met mij geen piktoren meer vangen, van een ander, die zich tot speelbal heeft laten gebruiken, zal men hooren: gij zult met mij den draak niet meer steken.
E.
D.V.

Naschrift van D.V. Schavùùten vangen.

Wat elders in Noord-Brabants westerdeel door piktorenvangen wordt verstaan, heet op enkele plaatsen in de Peelstreek schavùùten vangen of jagen. Moet de piktorenvanger een vuurtje stoken, de persoon met wien men schavùùten vangt gaat op een donkeren avond op eene afgelegen plek zitten met eene brandende lantaarn bij zich, bij tusschenpoozen roepende: schavùùt! schavùùt! De kameraden zullen den schavuut opjagen in de richting van de brandende lantaarn. Men begrijpt de rest.






Het woordje ‘der.’

Het boven (bl. 35) omtrent er aangemerkte is nog aan te vullen door het volgende over het woordje der. Dit namelijk komt voor:
a. evenals er (vgl. bl. 35 a), als bijw. van plaats; b.v. wij gaan naar de kermis en hij is der geweest;
b. als 2de nv. mv. van het zelfstandig gebezigd aanwijz. vnw. de; zie v. Helten, Kl. Sprkk. I, 163, en vgl. over er (boven bl. 35 c); zoo b.v. ‘ik bezit twee woordenboeken; ik zal der één wegdoen;
c. als bijwoord, in vereeniging met een volgend voorzetsel, ter vervanging van een gedeclineerden vorm van het zelfstandig. aanwijz. vnw. de; vgl. boven (bl. 35 f); bv. ‘ik hoor der niets van;’ ‘hij doet der niets mee;’ ‘ik bezit twee woordenboeken, ik zal der één van wegdoen; enz. Over het verschil van der en der van in zinnen als de onder b en c genoemde, zie v. Helten, Kl. Sprkk. I, 163, Aanm.
BATAVUS.



{==53==} {>>pagina-aanduiding<<}

Letterkundig Overzicht.
    
 October en November.

De laatste maanden des jaars worden in de letterkundige wereld beheerscht door de aanstaande feesten.
Het St. Nicolaasfeest geeft aanleiding tot het uitgeven van allerlei prachtwerken en kostbare editiën, ten deele naar het voorbeeld van Duitschland, waar evenveel kostbaars voor den Weihnachtstisch wordt in gereedheid gebracht; of naar dat van Frankrijk, dat voor Nieuwjaar - pour les étrennes - ook het kostbaarste nauwelijks kostbaar genoeg vindt.
Het Kerstfeest dringt schrijvers en uitgevers, vereenigingen en genootschappen tot de uitgave van godsdienstige werkjes voor de jeugd, maar vooral van tractaatjes, vliegende blaadjes, blauwboekjes, enz. enz. van allerlei vorm en kleur, van allerlei richting en strekking.
Het Nieuwjaarsfeest doet den oogst van pracht- en plaatwerken zoowel als dien van godsdienstige werkjes steeds toenemen en voegt er aan toe: jaarboekjes, almanakken en derg. van allerlei soort en van allerlei prijs.
Maar geen artikel is er waarop de drie feesten of liever de drie groote geef- en krijgdagen meer invloed uitoefenen, dan op lectuur voor de jeugd.
Oud en nieuw, oorspronkelijk en vertaald, grof en fijn, 't wordt alles voor dezen tijd bewaard en de stereotype prachtbandjes à f 1,90 komen bij dozijnen aan de markt, tot groot vermaak der jeugdige lezers, die steeds met welgevallen hun bibliotheek zien aangroeien.
Natuurlijk slaat dit alles meer op het tweede deel van ons verslag en hebben we, de chronologische orde volgende, eerst over andere uitgaven te spreken, het eerst van allen over de herziene vertaling van Motley's Opkomst van de Nederlandsche Republiek, die bij hooge uitzondering aan innerlijke waarde het oorspronkelijke overtreft en waarnaast we eene plaats behooren in te ruimen aan een nieuw werk van Wallace, dat onder den titel De natuur der tropen vertaald werd. Wallace moge vroeger hier en daar den Max Havelaar hebben gevolgd, zijn Insulinde is er zeker niet te minder om en dit nieuwe werk zal ongetwijfeld in de lezers van het eerste nieuwe bewonderaars vinden.
Behalve deze vertaling hebben we Viva uit het Engelsch en Russische Idyllen uit het Duitsch zijnde nagelaten novellen van Karl Detlef (Clara Bauer). Voor het laatste bundeltje schreef Lodewijk Mulder een voorbericht. Beide werkjes zijn boeiend van 't begin tot het einde.

{==54==} {>>pagina-aanduiding<<}

Verblijdend is 't bericht, dat Potgieter's Studiën en Schetsen thans in drie deelen compleet zijn, terwijl we ook een oorspronkelijken roman van Josephine Giese begroeten, onder den titel Lentestormen in twee deelen verschenen.
Te weinig nog leest men Potgieter en laat zich afschrikken door een, niet altijd even eenvoudig proza, dat gunstig afsteekt bij den water- en melkstijl van eenige onzer meest gelezen schrijvers. Men bedenke, dat van hem en van Bakhuizen van den Brink de groote beweging uitging, die ons thans ten minste oorspronkelijke schrijvers bezorgt. Belangrijk in een ander opzicht is Ebers, van wien we weer een roman bezitten, dus alweer een roman van Ebers, en wederom een Egyptische.
Het tooneel der handeling is ditmaal echter niet Sais en het Deltaland, gelijk in de ‘Koningsdochter,’ niet Thebe en zijn doodenstad, gelijk in ‘Warda,’ niet de Sinai, gelijk in ‘Homo sum,’ maar het oude Memphis en zijn Serapistempel, met de daarbij behoorende kluizenaarswoningen. Verplaatste hij ons eerst in de dagen van Amasis en den laatsten Psamtik, daarna in den bloeitijd van het aloude Egyptische rijk onder Ramses den groote, het laatst in de Sinaïtische woestijn, tijdens den eersten Christenkeizer, - de gebeurtenissen, die hij ons in dezen roman te aanschouwen geeft, hebben plaats in het jaar 164 voor onze jaartelling, onder de regeering van Ptolemeus Philometer, den 14en uit het geslacht der Lagiden. Deze, zijne gemalin Kleopatra en zijn broeder Ptolemeus Euergetes spelen een belangrijke rol in dit stuk. Ook andere historische personen, zooals de Romein Publius Cornelius Scipio Nasica worden ten tooneele gevoerd. Maar de hoofdpersonen, waarnaar de roman genoemd is, zijn de zusters Klea en Irene. Eenige overgeblevene fragmenten uit het koninklijk archief van Memphis, o.a. een smeekschrift bevattende van een in het Serapeum levenden kluizenaar ten gunste van de zusters, die als waterdraagsters voor de offeranden in den tempel dienden, gaven Ebers het onderwerp aan de hand, dat zijne dichterlijke verbeelding wederom met meesterlijken tact heeft uitgewerkt. De hoofdfiguren mogen geheel eene schepping zijner fantasie zijn, de historische physionomie van den tijd, waarin zij leven en handelen, en het karakter der aan de werkelijkheid ontleende personen zijn getrouw weergegeven.
Dit weinige kan volstaan om dezen nieuwen roman van Ebers eenigermate te doen kennen. Overigens behoeft de naam van den schrijver ook bij ons geene aanbeveling meer. Zijne letterkundige werken, zoo degelijk van inhoud, zoo schoon van vorm, zoo rijk aan menschenkennis, worden in alle beschaafde landen, onder alle standen gelezen en genoten.
De rede van prof. Brill De voorwaarde van het schoone in de letterkunde moet wel bijzonder de aandacht trekken, nu er zooveel

{==55==} {>>pagina-aanduiding<<}
over het schoone in de letterkunde getwist wordt en eenigen het geheel als vereischte willen wegcijferen. Heilig dan Victor Hugo met zijn spreuk in de Misérables ‘le beau est quelque fois plus utile que l'utile.’ 1) Onze nuttigheidsmannen roepen gauw mee: ‘le laid c'est le beau!’ 2) Tot hun getal behoort niet de schrijver van een verhaal zonder titel een keurig uitgevoerd romannetje van W.R. Van Groenendael, dat we met genoegen doorbladerden en dat een aandachtige lezing, onverwaard is. Hetzelfde geldt van een bundel Amsterdamsche novellen van Justus Van Maurik Jr. getiteld Uit het volk, waarin onze blijspelschrijver met evenveel waarheid en tact als in zijn tooneelwerken het leven der minder rijkbedeelde klassen beschrijft. Gedeeltelijk elders verschenen of voorgedragen, zullen deze verhalen ongetwijfeld met genoegen worden gelezen.
Gelijktijdig met den nieuwen druk van den 7den bundel Ideën verschijnt de zesde druk van Vorstenschool, ditmaal in een allerkeurigsten vorm, bijzonder net uitgevoerd in klein 8o en zeer smaakvol gebonden. We twijfelen niet, of zij, die 't nog niet kennen, zullen zich haasten er kennis mede te maken.
Wie het beoordeelen wil zonder het te hebben zien spelen, zal zeer zeker mistasten. Het stuk is, op het tooneel, van zeldzaam krachtige werking, namelijk als de rol van ‘de Koningin’ in goede handen is, zooals we dat bijv bij Catharina Beersmans zien.
Maar bij lezing en ernstig nadenken worden we getroffen door de waarheid der voorstelling, die ons overal tegenstraalt. Bij haar licht verdwijnen de nevelen, waarin we veelal ons onbekende toestanden hebben beschouwd en beoordeeld. Het keurig boekdeeltje kome - tot heil der natie - in zeer vele handen.
Van de Romanbibliotheek verschenen deel 5 en 6 zijnde André, een roman in 2 deelen, door Ed. Swarth, bekend door tal van andere werken; we gelooven deze keuze minder te mogen billijken, dan de keuze van het derde deel der Bibliotheek van Nederlandsche schrijfsters nl. Drie novellen van Virginie Loveling. De groote zorg, die de geniale schrijfster aan haren arbeid besteedt, is oorzaak, dat hare werken niet talrijk zijn en zoo komt het, dat een nieuw werk van hare hand haast eene gebeurtenis is.
Bijzondere beweging op letterkundig gebied was er niet waar te nemen. De lezingen begonnen weer en ditmaal met een zeer groot aantal nieuwe namen. We mogen gelooven, dat de bloeitijd der leesavonden voorbij is en dat men voor avondbijeenkomsten welhaast wat anders zal moeten uitvinden dan verhandelaars, sprooksprekers en wat de Friezen noemen: ‘versopzeggers.’

{==56==} {>>pagina-aanduiding<<}

Opnieuw zouden ze in bloei verkeeren, als de oude sprooksprekers inderdaad terugkwamen en al de glans hunner verhalen in sierlijke taal en keurige inkleeding werd teruggebracht - naar onze hedendaagsche maatschappij, die zeer zeker dorst naar poëzie en die genieten zou als haar objectieve scheppingen werden aangeboden.
Veel daartoe biedt ons eene keurige verzameling ten deele onuitgegeven en veelal epische gedichten, nl. de volksuitgaaf van het Dichterlijk Album van Hofdijk. Juichen we deze uitgave toe, we zijn maar half ingenomen met de vaak verdienstelijke vertaling van Gutzkow's Uriël da Costa, door P.C.F. Frowein.
Dezelfde redenen, die Gutzkow bewogen zijn held Uriel Acosta te noemen, moesten den vertaler hebben bewogen, dien naam zoo te laten. Dit is echter minder bedenkelijk dan de toevoegselen aan den oorspronkelijken tekst, afgezien nog van het niet altijd even vloeiende van de verzen. Vijfvoetige jamben meent men gemakkelijk te kunnen schrijven, wie de moeite doet de muziek der taal in den Nathan en de Iphigenie te vergelijken, zal spoedig ontdekken, dat er groot verschil is in de wijze, waarop de een zijn jamben maakt en die, waarop de ander dat doet.
De verschijning van meer en beter oorspronkelijke werken geeft ons alle hoop voor de toekomst, meer nog het verschijnen van tweede drukken van oorspronkelijke romans.
Van beide geeft Mevr. Van Westhreene ons 't voorrecht. Zij laat namelijk het licht zien een oorspronkelijken roman Benijd en Beklaagd, terwijl juist de tweede druk verscheen van haar roman De Oudvelders, onder den pseudoniem Hester Wene uitgegeven.
Verder verscheen een drietal novellen, door Marcellus Emants, verhalen van hartstocht zeker, maar zeker ook met zorg ontworpen en bewerkt, gelijk zooveel, wat de Schr. ons in ‘De Banier’ gaf. Zijn kunstwerken getuigen van smaak en van studie tevens; vooral ook van den invloed der realistische of zooals 't tegenwoordig heet ‘naturalistische’ school, die steeds meer volgelingen vindt. Daarom zou men haast vragen: Is 't een teeken des tijds of is 't eenvoudig speculatie, dat men eene nieuwe uitgave het licht doet zien van De verborgenheden van Parijs van Sue? Er is verwantschap tusschen de omgeving van den Schoolmeester, Fleur de Marie, Chourineur e.a. en de kringen, waarin Zola ons voert. Maar hoezeer verschilt de intrige in beiden, hoezeer treedt 't zoogenaamd zedelijk streven bij Sue naar den voorgrond.
Enfin - men richt zich naar den smaak der koopers, als men naar de markt gaat.
Zola heeft dat ondervonden en kwam van 6000 fr. per jaar op 100000 fr. - zoo zeker was men van zijn succes, dat zijn uitgever 75000 franken voor annonces voor zijn laatsten roman betaalde en

{==57==} {>>pagina-aanduiding<<}
- de ‘Nana’ heeft geen succes. In het A.H.B. van den 3den Nov. verklaart Henry Havard, dat de opinie te Parijs verre van gunstig is en de Parijsche correspondent van L'Athenaeum Belge de heer Charles Bigot voorspelt bijna Zola's val. Hij verklaart ronduit, dat de schrijver toestanden beschrijft, die hij niet kent - een uitspraak, die met Havard overeenkomt, die eenvoudig verklaart, dat de dingen welke Zola beschrijft, niet of zoo niet te Parijs bestaan.
Waar blijft de waarde van 't realisme, als de zoogenaamde werkelijkheid niet bestaat? Hoogst lezenswaardig is over dit onderwerp de voorrede van Marcellus Emants Drie novellen en dat te meer, dewijl het niet aangaat een man als Zola, die van éen werk zesenzestig drukken kan toonen, met een eenvoudig schouderophalen te veroordeelen; of zoo als enkelen doen, zijne werken te veroordeelen, zonder ze gelezen te hebben.
Wij ontvangen elken morgen onzen Voltaire maar lezen 't fragment Zola met afnemende belangstelling. Nana's optreden was uitmuntend geslaagd; maar 't eindeloos rekken van de receptie en 't steeds geeuwend en rekkend voortzetten van 't souper bij Nana, had ons bijna den moed voor alle verdere lectuur benomen.
Toch zijn er tooneelen in vol poëzie, vol diepe menschenkennis bijv. daar, waar de diepgezonken heldin zich een wereld van onschuld en eenvoud wenscht en in de liefde van een knaap zich een roman toovert, gelijk ze zeker meende, dat er nooit een voor haar zou bestaan.
Daarom vooral is lichtvaardig verwerpen onverantwoordelijk en moeten we Dr. Jan ten Brink's studie Zola, Eene bladzijde tot de geschiedenis van den Franschen roman in de negentiende eeuw ten sterkste aanbevelen. De lezer ontvangt daar grondige, degelijke, eerlijke kritiek en analyse. Ten behoeve van hen, die niet alle werken van Zola gelezen hebben of lezen zullen, zij gezegd, dat de hoofdinhoud der verschillende romans er tevens in is opgegeven.
Van de 20 romans, die Zola zal schrijven is het eerste achttal compleet.
Compleet is thans ook de pracht-editie van De Génestet met een portret, dat we inderdaad bewonderen en dat een merkwaardige verbetering is van het portret aan de eerste uitgave toegevoegd.
Huët liet de eerste der vijf afleveringen van zijn Belgische reisherinneringen die onder den titel Het land van Rubens verschijnen, het licht zien; M.C. Frank gaf weer een Indisch boek: Eenige Jonge dames; van ten Kate's Psalmen verschijnt de tweede druk en van Jhr. H.B. Smissaert verscheen een oorspronkelijke roman in 2 deelen Charles du Plessis terwijl tevens een andere oorspronkelijke roman van A.H. Van der Hoeve het licht ziet: Fierheid adelt.

{==58==} {>>pagina-aanduiding<<}

De twee laatstgenoemde werken onderscheiden zich van de meeste nieuwe werken van den laatsten tijd, doordat ze niet tot de naturalistische school behooren - eene richting, die zelfs bij de Redactiën van dagbladen verdedigers of bestrijders vindt.
Het Nieuws v.d. Dag althans had onlangs een zeer hartig woordje aan 't adres van de ‘naturalisten’ - een artikel vooral zeer gewenscht ter wille der valsche profeten en wij wijzen met nadruk op de daar geopperde bewering, dat de naturalisten geen karakterteekening geven, althans deze aan den loop der gebeurtenissen of liever der toestanden overlaten. Dat de letterkundige productie meer in quantiteit dan in qualiteit zal toenemen, omdat iedereen gelooft in ‘naturalisme’ een vrijbrief te hebben voor 't beschrijven van de meest onbeduidende, alledaagsche zaken, ligt voor de hand en dat de grenslijn tusschen geschikte en ongeschikte onderwerpen niet gemakkelijk te trekken is, evenzeer. Bij dergelijke beweringen dient men echter voor alle dingen 't bewijs te hebben, dat de schrijver ten behoeve der lezers de voortbrengselen der bewuste school als overtuigingsstukken medebrengt en daartoe is geen plaats in de kolommen van een blad van beperkten omvang.
Er zijn ook veroordeelaars, die op heel zwakke gronden 't doodvonnis uitspreken en wel, omdat men nu durft noemen, wat men vroeger verzweeg, omdat de nieuwe school de slechtheden durft noemen, die men oudtijds bedreef maar als niet bestaande, verzweeg.
Op een paar vuile tooneelen in L'Assommoir afgaande, mag men niet een arbeid van vijftien jaar veroordeelen of zich houden als bestond de man niet, die binnen drie jaar tijds in bijna alle Europeesche talen ook Russisch en Poolsch o.a. vertaald werd.
De Spectator gaf een zeer goed geslaagde parodie van ‘De triumf van het Naturalisme in letteren en kunst’ met het motto: ‘le beau c'est le laid’: verdierlijkte wezens in onooglijk gewaad of zonder gewaad voeren op een varkenserf met hoogst walgelijke attritributen een dronkemansdans uit. ‘Les rois en exil’ besprekende laat Dr. Jan Ten Brink ook niet na, in 't Zondagsblad, een paar woorden over verstandige opvatting van het naturalisme te zeggen. Reeds elders spraken wij als onze overtuiging uit, dat Zola als een andere Ossian een omwenteling in de letteren zal teweegbrengen, waarvan de gevolgen na veel heen en weer bewegen der poëzie ten goede zullen komen, waarna Zola evenals Ossian (Macpherson) vergeten zal worden. Hoogst ongegrond is de vrees, dat er voortaan alleen werken à la Zola zullen verschijnen.

Een belangrijk nieuws achten we 't bericht, dat de heer Schimmel met 1 Januari weder zal optreden als redacteur van Nederland, te zamen met den tegenwoordigen redacteur Dr. Jan Ten Brink.

{==59==} {>>pagina-aanduiding<<}

De verkooping van fondsartikelen van den heer Noothoven Van Goor is afgeloopen. Het totaal bedrag der verkochte boeken en kopijen (niet van alle werken werd het eigendomsrecht verkocht) bedroeg een halve ton, een bewijs, dat onze boekhandelaars nog wel wat aandurven: veel met het oog op onze kleine en niet veel boeken koopende bevolking; maar zeer weinig in vergelijking - onrustbarend weinig voor de schrijvers - met het oog op de kapitalen, die in 't buitenland voor kopijen betaald worden.

Van de nieuwe uitgaven behoort vooral nog genoemd te worden het vijfde deel van Huet's Litterarische fantasiën; verder verdient opgemerkt te worden, dat de uitgevers van Van Maurik's Schetsen uit het Amsterdamsche volksleven mede uitgeven Beelden uit het volksleven door Martin Kalff; de beelden zijn goed geteekend en goed waargenomen; sinds lang kennen we den schrijver als iemand, die Amsterdam door en door kent. In De Rop's Duinbloemen ontvangen we een keurig bundeltje poezie, dat zeer zeker den waren dichter doet kennen, al zijn er in den vorm hier en daar vlekjes, naar den geest der eeuw, die het zoo nauw niet schijnt te nemen, als onze door velen voor kleingeestig versleten, voorvaderen, die toch zeker langer zullen leven dan het hedendaagsch geslacht.

Eene zeldzaamheid is 't, dat vorstelijke personen als gewone stervelingen een pennevrucht aan een uitgever toevertrouwen - dit geschiedde met Prins Alexander, die bij Engels te Leiden een brochure van 20 bladz. onder den titel: Nadere toelichting van mijnen brief van den 17en September 1879 uitgaf. Deze brochure staat wel buiten den kring onzer beschouwingen, maar we achtten het verschijnsel te belangrijk om er over te zwijgen.

Behalve enkele vertalingen zijn nog verschenen De Vlasvinken eene novelle van P. Grootes; 't is weer een gelukkig verschijnsel dat een journalist als novellist optreedt. Al is 't voor onze pers zeer gewenscht, dat de dienaren van de koningin der aarde zoo min mogelijk hun fantasie den vrijen teugel vieren, zoo is toch hun optreden in de letterkundige wereld buiten de pers een bewijs, dat ze de letteren getrouwelijk willen beoefenen en dit kan niet anders dan ten voordeele der pers komen.

Een blijmare mag 't heeten, dat van Ter Haar's Kompleete gedichten (Volksuitgaaf) de slotaflevering verschenen is; deze uit-
{==60==} {>>pagina-aanduiding<<}
gaaf sluit zich waardig aan bij die van Beets, De Génestet, Staring, Bogaerts e.a.
Bijzondere vermelding verdienen twee herdrukken, nl. Zes maanden in Amerika, door Cohen Stuart, eene volks-editie in een zeer netten band, maar zonder de trouwens niet bijzonder fraaie platen der eerste uitgaaf en De Veer's Kerstvertellingen.
Het eerste is eene model-reisbeschrijving, die ons de zeden, gewoonten, de denkwijze, den godsdienst van het volk, doet kennen. Het laatste is alles in alles de poezie van den huiselijken haard, een warm pleidooi voor het huwelijksleven voor het huiselijk geluk dat we dankbaar begroeten in een tijd, waarin het coelibaat op onrustbarende wijze toeneemt en ontevredenen en slechtaards maakt.
Nederland behoude dien zegen van maatschappelijk geluk van intellectueele kracht: het huwelijk. De Veer's werken kunnen in dezen zin niet anders dan ons volk ten zegen zijn.
Een belangrijke strijd houdt op het oogenblik vele letterkundigen bezig, aanleiding daartoe gaven de werken van Zola en het gedicht Lilith van Marcellus Emants. Het geldt nl. in de eerste plaats de vraag, of de dichter, de romanschrijver het recht heeft alles te beschrijven, alle onderwerpen te kiezen, hoe laag en vuil en walgelijk ook - onder voorgeven, dat zijn kunstwerk dit noodig maakte, dat zijn genie die stoffage met genoegen bewerkt en dat de kunstminnaar hem ook daarin kan en moet bewonderen. Ten andere brengt men weder de vraag op 't tapijt, of men het recht heeft, den letterkundige naar de zedelijke strekking van zijn werk te vragen, den eisch te stellen, niet alleen, dat het werk de ondeugd niet verleidelijk voorstelle, maar ook 't behagelijke der deugd toone of althans 't verkeerde van de ondeugd. Over die kwestie later meer.
Voor dit jaar leggen wij de pen neder om ons overzicht een volgende maal met December 1879 te beginnen.
De oogst was inderdaad niet gering; met tevredenheid kunnen we terugzien op de bijdragen tot onze nieuwe letteren en mogen we al geen meesterstukken te wachten hebben - in allen gevalle weten we, dat er krachten zijn, om onze letterkunde in eere te houden.










{==61==} {>>pagina-aanduiding<<}

Boekaankondigingen.

Nederlandsch Leesboek. Proza en Poëzij der beste schrijvers. Ten gebruike van Middelbaar en Lager Onderwijs, verzameld en voorzien met eene schets van de Geschiedenis onzer Letterkunde door G.D. Minnaert. Derde druk. Gent, J. Vuylsteke 1879.

Dat dit boek een derden druk beleeft, bewijst dat het gebruikt of althans gezocht wordt; meer niet. We verklaren echter gaarne, dat het ten volle de algemeene belangstelling verdient. Alleen van de beste schrijvers en daaronder niet veel van de allerminste, zijn zeer oordeelkundig, alleen soms wat al te fragmentarisch, de beste stukken gekozen en wel in een geest, die voor jonge lieden niet anders dan hoogst passend moet genoemd worden: een vroolijke, frissche, gezonde geest heeft den verzamelaar bezield. Enkele degelijke stukken van zwaarder gehalte wisselen de lichtere lectuur af en hier en daar staat een ernstig een min of meer gemoedelijk stuk tusschen losse schets of onderhoudend verhaal-afwisseling, die der jeugd behaagt.
De schets der letterkunde, die vooraf gaat, is zeer leesbaar geschreven en geeft (behalve in de laatste bladzijden) zonder met namen en jaartallen overladen te zijn, een vrij juist beeld van den gang onzer letterkundige ontwikkeling. Iets is er aan te merken op de geschiedenis der taal, die het Nederduitsch maakt van 't Gothisch, ook had op andere wijs of in 't geheel niet gesproken moeten zijn over 't beweren, dat het Nederlandsch een dialect is van het Hoogduitsch.
Wat de kritiek aangaat, we verheugen ons, dat men daarin de nieuwere inzichten heeft gevolgd en niet op langverouderde bewondering bleef voortleven. Een beetje meer waardeering voor onze nationale grappen en kluchten ware niet te onpas geweest. Aan den voet van bl. XL behooren de titels der werken van Van Rees en Ten Brink afzonderlijk te zijn opgegeven, dewijl men anders kon meenen, dat deze heeren samen ‘Herinneringen’ hadden uitgegeven.

Stijloefeningen ten gebruike bij het onderwijs op de volksscholen door Y. Ykema. Hoofdonderwijzer te 's-Gravenhage, ald. Joh. Ykema 1878. 1e en 3e stukje.

Denzelfden lof, dien we aan het 2e stukje gaven, schenken we met alle overtuiging aan deze stukjes met lees-, spreek- en schrijf- of stel-oefeningen, die elkaar zeer methodisch opvolgen en goed gekozen, niet vervelend zijn. Ongemerkt leeren de leerlingen zoo zinnetjes en heele opstellen maken.
Op de vragen van het derde stukje heb ik hier en daar aan te merken omdat ze veel te veel kennis van andere zaken vorderen en aanleiding kunnen geven tot afdwalingen. Zoo bijv. (we bedenken, dat 't in de taalles is) (bl. 45). Wat was de Muiderking? Hoe kwam het, dat stadhouder Willem III koning van Engeland werd? Wat ondervonden de Nederlanders onder de Fransche heerschappij?
Ook brengt de eerlijkheid mede, dat men de kinderen niet laat lezen;

Waarlijk zoo ik kiezen moet, 
Altijd rijk.... soms arm te wezen.... 
Och! ik zeg het zonder vreezen.... 
Ik kies arm zijn..,. kort en goed! 



{==62==} {>>pagina-aanduiding<<}

Nog een schrede verder en we krijgen Justus van Effen, die ons leert de rijken te beklagen omdat ze zwaren wijn moeten drinken en feesten moeten bijwonen.
Geen leugens in de school. Zullen onze jongens leeren, dat een arme kerel die eerlijk en trouw is, meer waard is dan een rijke schurk - heel graag! maar dan met Beets eerlijk gevraagd:

Wat wacht u? schuld met weelde, of deugd met smart?

maar niet de leugens der eeuwen verkondigd, dat armoede gelukkig maakt en geen schande aanbrengt.


Taaloefeningen behoorende bij de Handleiding bij het Onderwijs in de Nederlandsche tad op de Volksscholen door Y Ykema. 's-Gravenhage. Joh. Ykema: 1879. Eerste Cursus A en B. 7e druk.

Dit zijn een paar zeer eenvoudige echt practische boekjes voor eerstbeginnenden. Zóó beginnende kan men streng methodisch den geheelen cursus doorloopen en zijn doel bereiken: de leerlingen een goed verhaal mondeling en een goed opstel schriftelijk te laten maken.


De Taalvriend. Practische Lessen in Spelling, Spraakleer en Stijl, ten dienste van Scholen voor uitgebreid Lager en Middelbaar onderwijs, onderwijzers, kweekelingen enz. door P. Karssen. Amsterdam. C.L. Brinkman, 1879.

Na de uitvoerige bespreking van ‘Ontwikkelend Taalonderwijs’ van denzelfden schrijver kunnen we hier volstaan met de mededeeling, dat dit boekje bij het vroeger verschenen werkje geheel aansluit; dat het natuurlijk veel moeielijker opgaven bevat, maar even degelijk en doelmatig is bewerkt als het eerste. We durven dit werkje gerust een goede toekomst voorspellen.


Paedagogische Bibliotheek onder redactie van J. Versluys. IV. Bain, over Studie der talen enz. Groningen. W. Versluys. 1879.

In niet al te zuivere taal ontvingen we hier eene vertaling van een werkje, dat op zijn zachtst genomen sedert het geschreven werd veel van zijn waarde heeft verloren. Als men de waarde van taalonderwijs wil beoordeelen, dan dient men zich een taalonderwijs voor te stellen, zóo als 't kan gegeven worden, met het doel om te ontwikkelen. Als dat onderwijs oordeelkundig lezen en behandelen van schrijvers uitsluit en men van de spraakkunst niets wil weten dan: ‘Spraakkunst leeren bestaat, behalve in het gebruik maken van zijn geheugen, in het begrijpen van eenige regels en het toepassen er van als de gevallen zich voordoen, waarbij men dan de uitzonderingen, die er zijn, moet onthouden.’ - daar is zeker't onderwijs in alle andere vakken - mits goed gegeven - oneindig nuttiger.

{==63==} {>>pagina-aanduiding<<}

Van 't vertalen heet het: om zeker te zijn, dat er eenige ontwikkeling wordt verkregen, is men verplicht het vertalen... te behouden, ofschoon dit op zich zelven de minst nuttige oefening van allen is.’ - Het komt er al weer op aan of een mensch vertaalt, of een machine. Wie Dickens verhollandscht of Beets of Cremer verduitscht of verengelscht zal meer land en volkenkunde aan zijn leerlingen mededeelen, dan menigeen, die den heelen Pütz van buiten kent - ooit gedaan heeft. Men vergelijke met Bain, het oordeel van Noiré in diens Paedagogisches Skizzenbuch of in de geheel en al verhollandschte bewerking: Hoe men van kinderen gelukkige menschen maakt (Amst. Olivier).
Dit boekje had vooral daarom onvertaald kunnen blijven, omdat de schr. eigenlijk niets anders heeft willen geven dan een pleidooi voor de ‘nieuwe richting in het onderwijs’ nl. de volstrekte heerschappij van wisen natuurkundige wetenschappen. Dat in Engeland veel te veel tijd wordt besteed aan Latijn en Grieksch, stem ik gereedelijk toe, dat men daarom met minachting op taalonderwijs moet neerzien, kan ik niet gelooven.
Voor Bain bestaat er geen goed taalonderwijs en zijn de talen alleen de hulpmiddelen om wat anders te leeren. Dat men de eigen letterkunde niet grondig kan beoefenen zonder de letterkunde van naburige volken te kennen, komt niet bij hem op. Toch zou hij geschiedenissen der letterkunde als onderdeel der geschiedenis onderwezen willen zien, zonder dat men de werken der groote schrijvers las, zonder dat men zelfs de talen verstond, waarin zij schreven. Bij de verwaarloozing van 't onderwijs in de moedertaal - gelijk men die vroeger veel meer algemeen dan nu in Engeland vond - wil de schr. thans aan de beoefening van de stijlleer en letterkunde der moedertaal een plaatsje ‘op den voorgrond’ geven.
Willen we al de dwaasheden weerleggen in de eerste 28 bladz. voorkomende, we zouden een heel nummer van ons tijdschrijft vullen.
De vertaler wijst er op, hoe Spencer, van wie men zeer veel leeren kan, maar wiens theorie - als men menschen verlangt, die niet alleen een hoofd, maar ook een hart hebben - in haar geheelen omvang bezwaarlijk steekhoudend zal worden bevonden, reeds nagenoeg hetzelfde doodvonnis heeft onderteekent.
De slotsom is, dat Bain - en de vertaler staaft dat met tal van aanhalingen van allerlei schrijvers, een artikel schrijft, om het zijne er aan toe te brengen, opdat de leerlingen niet te veel tijd met Latijn en Grieksch doorbrengen. Daarvoor behoefde in 1879 in ons land geen boekje te verschijnen. Een andere vraag is het, of Grieksch en Latijn, of ook Nederlandsch (en wil men, nieuwere talen) zóo onderwezen worden, dat de leerlingen inderdaad gevormd worden, dat ze toenemen in kennis en ontwikkeling. Daarover behoorde een deel van de ‘Paedagogische Bibliotheek’ te handelen.


Nederlandsch Dicht en ondickt der negentiende eeuw; bijeenverzameld en gerangschild door J. Van Vloten. - Bloemlezing uit het Nederlandsche Proza., Van der Palm-Koenen. 3e druk. f 1.60 geb. f 1,90.

Eene belangrijke verbetering bij deze nieuwe uitgave is de uitbreiding van het werk van een tot twee deelen.
De hoogstbelangrijke bloemlezing bevat zeker alleen stukken, die door inhoud of vorm of door beide hooge waarde hebben. Evenmin valt het te

{==64==} {>>pagina-aanduiding<<}
ontkennen, dat de keuze uit de werken van vele schrijvers gedaan ons inderdaad de schrijvers doet kennen, dat ze hen karakteriseeren. Toch hadden we enkele schrijvers òf weg willen laten òf door zeer weinig fragmenten vertegenwoordigen. Zoo hadden we graag van Ockerse wat minder, van Loosjes wat meer gehad; zoo hadden we Fransen van Eck, Kops, Kist, Hogendorp, Westerbaen, Koopmans en Serrurier best kunnen missen, zoo goed als Swart, Swaving, van Casteele en Reesema. Daardoor ware plaats gewonnen om Wap, Oltmans, vooral J. Van Lennep, verder Lublink Weddik, Groen van Prinsterer, Thorbecke, Lulofs o.a. beter te karakteriseeren.
Maar de beschouwingen verschillen Ons komt het voor, dat de leerlingen zich tot weinig schrijvers moeten bepalen, maar dat het er op toegelegd moet worden, te zorgen, dat ze die weinigen goed leeren kennen in al hun grootheid en al hun waarde.
Gaarne erkennen wij, dat dit uit Van Vloten's boek bij zeer velen mogelijk is.


De moedertaal. Een leesboek met Taaloefeningen door H. de Raaf en J.G. Zijlstra. 1e en 2e dedtje tweede druk, 3e-7e deeltje eerste druk. Groningen Noordhoff en Smit 1879.

We begrijpen volkomen, dat men lofredenen op deze boekjes geschreven heeft, geheel in den kindertoon geschreven, met alle mogelijke afwisseling, met taalkundige oefenigen, die zich bijna onmerkbaar bij de leesles aansluiten en toch - hoewel zonder eenige inspanning - een vrij volledig overzicht geven van de vormen en vormveranderingen in onze taal, zoowel als van het vormen van de eenvoudigste zinnen.
Het grootste genoegen bieden deze boekjes der jeugd, door dat ze 't meest aantrekkelijk hulpmiddel... prentjes, hebben. Maar juist hier beginnen onze aanmerkingen. Dat de tekst voor een deel uit het Duitsch vertaald is, kan geen kwaad omdat de vertaling, ook die der versjes, - ze mogen een enkele maal beneden het oorspronkelijke staan - veelal volstrekt niet aan een vertaling doet denken, maar... de prentjes behooren bij het aanschouwelijk onderwijs, en wat te maken van aanschouwingen, die den leerling geheel vreemd zijn. Men had deze kostbare onderneming nog wat kostbaarder moeten maken en oorspronkelijke Nederlandsche teekeningen moeten genomen hebben. Met deze Duitsche platen, waarop huizen, kachels, stoelen en derg. voorkomen, die den leerling volstrekt onbekend zijn, kan den leerling onmogelijk een ware voorstelling gegeven worden; zij zullen zich Nederlandsche toestanden denken en Duitsche toestanden zien. 1)








{==65==} {>>pagina-aanduiding<<}

Een en ander over de taalkundige opleiding van taalleeraars.

Later, dan ik mij aanvankelijk had voorgesteld, volgt het tweede gedeelte van mijn opstel over sterke en zwakke verbuiging (Deel II, blz. 65 vlgg.). Dit uitstel, schoon in strijd met mijn voornemen en wensch, werd veroorzaakt door andere werkzaamheden, die voor 't oogenblik althans dringender afdoening eischten. Voor 't oogenblik, zeg ik, en niet zonder opzet. Een uiteenzetting toch van de vaste uitkomsten der Germaansche taalwetenschap en hunne toepassing op onze taal in verband met de andere levende Germaansche talen ten behoeve van de groote kringen van hen, die, met het onderwijs in de moedertaal belast, niet in de gelegenheid zijn, om zich met zelfstandig onderzoek bezig te houden, acht ik van het hoogste belang, van oneindig veel hooger belang, dan reeksen van etymologieën van twijfelachtige waarde en folianten vol gerekte spraakkunstige definities, die meestal aan een woord van Goethe herinneren, dat ik boven onze oude spraakkunsten van den logischen stempel als motto zou willen plaatsen

Im auslegen seid frisch und munter! 
Legt ihr's nicht aus, so legt was unter! 1) 


De Redactie van Noord en Zuid zal 't mij ongetwijfeld ten goede houden, wanneer ik, doordrongen van het belang der zaak, die ik voorsta, aan de voortzetting van mijn opstel eenige opmerkingen laat voorafgaan, die enkele punten van meer algemeene strekking raken. Ik wenschte vooral te doen uitkomen, hoe naar mijn wijze van zien de historische taalstudie dient opgevat te worden door en voor hen, die zich aan het Middelbaar Onderwijs wijden, zonder eene classieke opleiding te hebben genoten. Voor de zoogenoemde moderne talen zijn op dit punt, naar 't mij voorkomt, de eischen geene andere dan voor 't Nederlandsch of behoorden althans geene andere te zijn. 2) Wrijving van gedachten is thans meer dan ooit noodzakelijk: een wijziging toch van de wet op het M.O., al schijnt deze dan ook voorloopig weer op den achtergrond te zijn getreden, zal niet lang meer op zich doen wachten. Het is te hopen, al durf ik het ook niet verwachten, dat bij deze wijziging en de daaruit ongetwijfeld voortvloeiende herziening der koninklijke besluiten, die de examens tot verkrijging der acten van bekwaamheid regelen, de eischen op het gebied van taal- en letterkunde niet slechts gewijzigd, maar, gedeeltelijk althans, ten eenenmale

{==66==} {>>pagina-aanduiding<<}
veranderd zullen worden. De communis opinio, die terecht zoo noodzakelijk wordt geacht voor het tot stand komen van een wetsherziening, kan alleen door wrijving van gedachten gevormd worden. Ik reken dan ook niet alleen op tegenspraak, maar het is mijn uitdrukkelijke wensch, haar door de navolgende aphorismen uit te lokken.
Wellicht is de opmerking niet overbodig, dat mijne wenschen en bedenkingen van geheel onpersoonlijken aard zijn. Zij zijn volstrekt niet gericht tegen de wijze, waarop de examens M.O. in taal- en letterkunde worden afgenomen, maar uitsluitend tegen de wet en de bij Kon besluit voor de verkrijging der acten vastgestelde programma's. Ik stel er prijs op, dit opzettelijk te vermelden, aangezien een zinsnede in de toespraak, waarmede ik mijne lessen aan de universiteit alhier heb geopend, 1) tot mijn leedwezen aanleiding heeft gegeven tot de opvatting, als had ik juist tegen de wijze van examineeren willen opkomen. In zijn belangrijk opstel ‘Een en ander over de hoogere burgerscholen’ (overgedr. uit ‘de Economist’ van Mei en Juni 1879) blz. 67 vlg. heeft dr. D.J. Steyn Parvé tegen die ‘beschuldiging’ protest aangeteekend, en ik moet gereedelijk toestemmen, dat de redactie van den aangehaalden volzin voorzichtiger had kunnen wezen. Het verband pleit er echter genoegzaam voor, dat ik niet tegen den geest, waarin de examens zijn afgenomen, maar tegen het programma voor die examens bedenkingen heb willen opperen. Al moge het waar zijn, wat de heer Steyn Parvé zegt, dat het programma ‘slechts in algemeene trekken de richting aanwijst’ en dus aan de examencommissiën een groote mate van vrijheid laat, niet minder waar is het ongetwijfeld, dat deze vrijheid beperkt is, beperkt juist door de richting, die het programma, zij het dan ook ‘slechts in algemeene trekken,’ aanduidt.
In de genoemde toespraak heb ik in groote trekken de eischen aangewezen, die voor de kennis van aanstaande taalleeraren op het gebied van taal- en letterkunde behooren te worden gesteld. Wat de door mij omschreven letterkundige vorming betreft, ben ik niet voor tegenspraak beducht. Hier geldt het alleen een kwestie van opleiding; de gebrekkige letterkundige ontwikkeling, waarover telken keere in de verslagen der commissie geklaagd wordt, is een noodlottig, maar noodzakelijk gevolg van de gebrekkige opleiding der meeste candidaten. Zoolang er door de regeering voor het onderwijs in de moderne talen dezelfde onverschilligheid wordt aan den dag gelegd, als tot nog toe het geval was en is, zullen die klachten niet verstommen. Autodidaxis is desnoods mogelijk voor talenten; de groote meerderheid van personen met gewonen aanleg

{==67==} {>>pagina-aanduiding<<}
wordt er door bedorven. Schoon die stelling nauwelijks door iemand zal worden weersproken, voor het gebied der moderne talen schijnt ze in ons land niet te bestaan. En toch moet de afgetreden minister Kappeyne de noodzakelijkheid van een universitaire opleiding van leeraren in de nieuwe talen niet minder sterk hebben gevoeld, dan zij, die er onvermoeid op aandringen. Terecht heeft hij er op gewezen, dat de docent in de moderne talen een nog veel ruimere algemeene ontwikkeling tot zijn beschikking behoort te hebben dan zijn ambtgenoot voor de classieke talen. Zal het letterkundig onderwijs in de moderne talen iets meer zijn dan een eenvoudig middel, om dorre en onvruchtbare kennis te verspreiden, zal het een factor van beteekenis zijn in de totaalontwikkeling van ons volk, dan is het in de eerste plaats een vereischte, dit onderwijs toe te vertrouwen aan critisch, historisch en aesthetisch ontwikkelde leeraren. Geen uit het hoofd leeren van letterkundige handboekjes, waarvan doorgaans het eene het andere uitplundert, geen onoordeelkundig verslinden van letterkundige voortbrengselen kan hier baten, maar een strenge school, die door critische opleiding den blik scherpt, door historische beschouwing het gezicht verruimt, door aesthetische ontwikkeling den smaak veredelt. Trouwens, ik geloof niet, dat er velen gevonden zullen worden, die deze waarheid ontkennen. Waarom haar dan herhaald? Omdat ik het noodig oordeel, altijd en altijd weer te slaan op hetzelfde aanbeeld, zoolang er niet de vereischte stappen gedaan worden tot verbetering van een onhoudbaar geworden toestand; omdat ik het niet overbodig acht, te waarschuwen tegen de verleiding, om in te sluimeren in het verkwikkend bewustzijn, ‘wie wir's zuletzt so herrlich weit gebracht.’
Minder algemeen eens zal men het zijn ten opzichte van de eischen, die op taalkundig gebied gesteld moeten worden aan hen, die naar een acte dingen, welke recht verleent tot het geven van onderwijs in 't Nederlandsch en de drie vreemde talen aan gymnasiën en middelbare scholen. 1) Ik wil hier slechts met een enkel woord mijne zienswijze aanstippen. Op den voorgrond dient natuurlijk te staan vaardigheid en juistheid in het schriftelijk en mondeling gebruik der taal, dus kennis en behoorlijke toepassing der taalregels en der stijlleer, alsmede een beschaafde en gekuischte uitspraak. Er moet

{==68==} {>>pagina-aanduiding<<}
echter meer geëischt worden, en 't behoeft niet opgemerkt te worden, dat ook thans reeds meer geëischt wordt. De vraag is, hoeveel en wat er meer verlangd moet worden. De heer Steyn Parvë zegt in het aangehaalde opstel blz. 67: ‘Van hen, die zich voor het examen B aanmelden, moet echter meer geëischt worden; zij moeten bewijzen leveren, dat zij ook met de historische ontwikkeling der taal bekend zijn en op 't gebied der vergelijkende taalkunde geen vreemdelingen zijn’, en in de algemeene vergadering der vereeniging van leeraren bij het middelbaar onderwijs, in den loop van dit najaar te Apeldoorn gehouden, heeft dezelfde geachte schrijver als zijn gevoelen te kennen gegeven, dat voor de opleiding van aanstaande taalleeraars ook een breede grondslag van vergelijkende taalstudie noodzakelijk is. Ik voor mij zoude op de vergelijkende taalkunde minder nadruk wenschen te leggen dan op grondige kennis van de historische ontwikkeling der taal. Vergelijkende taalstudie in den zin, waarin men het begrip doorgaans en terecht opvat, kan en mag niets anders zijn dan het resultaat eener nauwgezette historische studie van een aantal onderling verwante talen. Eerst door de wetten, die het onderzoek van het Sanskrit, het Grieksch, het Latijn, het Germaansch enz. ons aan de hand geeft, wordt er een grondslag gelegd, hecht genoeg, om het zware gebouw eener vergelijkende kunde der Indogermaansche talen te kunnen dragen. Op een meer beperkt gebied is het niet anders. Een vergelijkende studie der Germaansche of der Romaansche talen, die niet gegrondvest is op een voldoende kennis der verschillende Germaansche talen en van de wetten, die uit het onderzoek van elke taal in 't bijzonder voortvloeien, voert noodwendig tot het ergste, dat ik mij op wetenschappelijk terrein kan voorstellen, tot oppervlakkigheid, halfweterij en schijngeleerdheid. Hen te vermijden bij de opleiding van taalleeraars, is bovenal noodzakelijk. Grondige kennis 
van vergelijkende taalstudie te vergen, is van den anderen kant onmogelijk. Nu zijn er wel ontegenzeggelijk een aantal vaste uitkomsten der vergelijkende Indogermaansche taalkunde, die tot de onmisbare kundigheden voor een goed ontwikkelden taalleeraar behooren: algemeene begrippen over doel en plan der taalwetenschap, over de krachten, die veranderingen in de taal teweeg brengen, indeeling en classificatie der talen enz. Deze kundigheden zijn zonder bezwaar te verwerven, nu dr. Beckering Vinckers zijne uitnemende bewerking van Whitney's uitnemend boek spoedig voltooid zal hebben. Toch, ik houd er mij van overtuigd, zal de hooggeschatte bewerker van Whitney de eerste zijn, om de waarde en de beteekenis van deze algemeene kundigheden niet te overschatten. De hoofdzaak is en blijft, dat één bepaalde taal in hare historische ontwikkeling bestudeerd worde, dat men aan haar leere begrijpen, welke krachten er in het leven van de taal werkzaam

{==69==} {>>pagina-aanduiding<<}
zijn, hoe en in welke mate deze krachten veranderingen teweegbrengen; vergelijking echter komt slechts in zooverre te pas, als de talen, die vergeleken worden, binnen het bereik van de kennis liggen. Multum, non multa: een gouden leus, die als 't ware voor de historische taalstudie is geschreven. Is dus beperking van de stof gewenscht, te meer moet er op worden aangedrongen, dat in de behandeling der beperkte stof naar volledigheid en diepte worde gestreefd.
Er heeft zich in de laatste jaren in Duitschland een spraakkunstige school ontwikkeld, die gaandeweg meer aanhangers gaat tellen. Zij heeft op haar banier geschreven strenge eerbiediging der klankwetten. Haar hoofdbeginselen zijn deze: 1o. De historische klankveranderingen der taalstof geschieden binnen dezelfde grenzen van tijd en plaats volgens vaste physiologische wetten, die geen uitzondering dulden. 2o. Alle onregelmatigheden in de klankontwikkeling zijn slechts schijnbare onregelmatigheden. Zij komen hierop neer, dat de werkingen der physiologische wetten vaak gekruist en opgeheven worden door psychologische invloeden, wier werking hierin bestaat, dat taalvormen, op het punt van te worden gesproken, door een onbewust werkzame verbinding van denkbeelden (associatio idearum) in verband worden gebracht met andere taalvormen, die er in een of ander opzicht mee overeenkomen en dat zij dan onder den invloed van laatstgenoemde vormen veranderingen ondergaan. 1) Het feit zelf is welbekend. Wanneer wij Nederlanders van een zwak ww. erven een verleden deelw. georven of van een eveneens oorspronkelijk zwak ww. vragen een verleden tijd vroeg vormen, dan doen we het eerste onder den ons zelven onbewusten invloed van de sterke ww. sterven, bederven, kerven, verwerven, het tweede onder een soortgelijken onbewusten invloed van het sterke ww. dragen. Met andere woorden: de vormen 
georven en vroeg zijn niet langs physiologischen weg tot stand gekomen, maar het zijn producten van een associatio idearum en als zoodanig van zuiver psychologischen aard. De Duitschers noemen zulke taalvormen, die langs psychologischen weg ontstaan zijn, ‘formübertragungen’ of ‘analogiebildungen,’ ook wel ‘falsche analogie bildungen.’ De laatstgenoemde term is echter niet goed te keuren, omdat de langs psychologischen weg gewonnen taalvormen evenmin ‘verkeerd’ zijn en hetzelfde recht van bestaan hebben als de physiologisch ontwikkelde. De scheppende kracht in de ontwikkeling der taal werkt zonder berekening en zonder overleg en is natuurlijk niet gebonden aan de zoo vaak willekeurige regels der spraakkunst. Gelijk de wetgever der

{==70==} {>>pagina-aanduiding<<}
historische school het recht niet kan maken, maar, naar het zich met en door het volksbewustzijn geleidelijk heeft ontwikkeld, in wetten moet neerleggen, zoo is ook de historische spraakkunst geenszins een werk van nadenken en overleg, een product van des taalkundigen wetgevers wijsheid en willekeur, maar slechts een codificatie van de geleidelijke ontwikkeling der taal, op een gegeven oogenblik ondernomen. De geschreven spraakkunst blijft, maar de gesproken taal schrijdt voorwaarts. Hetgeen thans nog in het oog van den grammaticus een taalfout is, zal binnen eenigen tijd door het gebruik geijkt en gewettigd zijn, evenals veel dat thans gewettigd taaleigendom geworden is, eenmaal een taalfout was. In sommige dialecten van ons vaderland is miek het perf. van maken, een eenvoudige analogievorming naar laten, liet; slapen sliep en derg. Wie zou thans miek durven schrijven? Maar het thans gebruikelijke perfectum hielp was ook oorspronkelijk niets anders dan een eenvoudige ‘falsche analogiebildung.’
Ik heb met een enkel woord bij de beginselen der moderne taalwetenschap stilgestaan, omdat zij, behoedzaam aangewend, aan de historische taalstudie, gelijk ik ze meer algemeen in ons land wenschte toegepast te zien, den goeden weg wijzen. De twee genoemde grondstellingen, vooral de eerste, die een woordvoerder der nieuwe richting 1) aldus formuleert: ‘dass jedes lautgesetz mit absoluter notwendigkeit wirkt, dass es ebenso wenig eine ausnahme gestattet, wie ein chemisches oder physikalisches gesetz,’ zullen zeker hun vreemd in de ooren klinken, die op het punt van taalkunde een zeer ruim geweten hebben en met benijdenswaardige zekerheid klankwetjes niet vinden, maar uitvinden, om zoodoende woordafleidingen te staven, die in hun kraam te pas komen. Maar, daargelaten voor 't oogenblik, of de stelling van Paul, zoo gestreng geformuleerd, steekhoudend zal blijken, haar kern is zonder twijfel gezond. Juist op het gebied der moderne taal is de methode, die streng de physiologische ontwikkeling van de psychologische zoekt af te scheiden, hoogst leerzaam en tevens in de meeste gevallen hoogst eenvoudig. Een paar treffende voorbeelden, aan de moderne talen ontleend, zullen, naar ik hoop, het belang, de eenvoudige toepassing en het natuurlijke van deze methode doen uitkomen.
In het Fransch is in een open lettergreep, die den klemtoon heeft, lat. a vóór volgenden nasaal (m,n) ai geworden, maar is onveranderd gebleven in een niet geaccentueerde lettergreep (vgl. fr. faim, main, pain = lat. fámes, mánus, pánis; daarentegen fr. ami = lat. amicus). De lat. eȇ wordt in een geaccentueerde open lettergreep fr. ie, blijft echter onveranderd in een sylbe zonder klemtoon (vgl. fr. fièvre, lièvre, bien, tient, vient = lat. fébris,

{==71==} {>>pagina-aanduiding<<}
lépŏrem, béne, ténet, vénit; daarentegen fr. tenir, venir = tenére, veníre. Ziedaar twee physiologische klankwetten. Dienovereenkomstig wordt in 't Oudfransch het praesens van lat. amare en levare vervoegd als volgt:
Prés. Ind. Sing.	1.	aim = ámo, lieve = lévo
	2.	aimes = ámas, lieves = lévas
	3.	aime (t) = ámat, lieve = lévat
Plur.	3.	aiment = ámant, lievent = lévant;

daarentegen
Plur.	1.	amons = amámus, levons = levámus
	2.	amez = amátis, levez = levátis
Inf.		amer = amáre, lever = leváre.

Wanneer er in de ontwikkeling der taal uitsluitend klankwetten heerschten, dan zoude het Fransch nog heden ten dage beide werkwoorden zoo vervoegen en niet anders. Maar psychologische invloeden hebben een verandering teweeggebracht. De taal kan op den duur een verschil van vocalisme in denzelfden tijdvorm niet goed verdragen, en zoo is langzamerhand éénvormigheid getreden in de plaats der vroegere veelvormigheid. Bij amare hebben thans de vormen met ai de overwinning behaald op de vormen met a (nous aimons, vons aimez, aimer), bij levare is het ongekeerde het geval geweest (je lève, tu lèves, il lève, ils lèvent). Gebleven is het verschil van accent, dat bij lever bovendien invloed uitoefent op de hoedanigheid der e.
Een ander voorbeeld. Bij de met voorzetsels samengestelde werkwoorden en naamwoorden is in het Germaansch de volgende wet van kracht: In de nominaalcompositie heeft het voorzetsel, in de verbaalcompositie het werkwoord den klemtoon. Een gevolg dier accentwet is, dat het Mhd. en Nhd. onder den beschermenden invloed van den klemtoon den vollen vorm van het praefix bewaard hebben in de nominale, daarentegen den klinker verzwakt hebben tot een toonlooze e in de verbale compositie: b.v. Mhd. ámphanc, maar empfángen; úrsaz, maar ersétzen, úrsprunc, maar erspríngen; úrteil, maar erteílen (oordeelen), fürzuc, maar verzíehen. Wanneer nu het Nhd. zegt empfang, ersatz, verzug, gelijk empfangen, ersetzen, verziehen, dan is het, met het oog op de Mhd. vormen, natuurlijk geheel verkeerd, om hier een uitzondering op de wet te veronderstellen. De werking der physiologische wet is ook in dit geval weer gedeeltelijk opgeheven door psychologische invloeden. De vormen der substantiva hebben zich gericht naar de verwante werkwoorden. Daarentegen hebben ursprung, urteil den ouden vorm met het accent op het voorvoegsel bewaard, gelijk urkunde, antlitz e.a., omdat de aan deze naamwoorden beantwoordende verba verloren zijn gegaan.
Nog in 't Mhd. hebben de adverbia, die tot de adjectiva der ja-
{==72==} {>>pagina-aanduiding<<}
declinatie behooren, geen umlaut, om de eenvoudige reden, dat de oude uitgang i der adjectiva umlaut teweegbrengt, de o der adverbia niet. Dus hebben we Mhd. adj. schoene, maar adv. schône (Ohd. scôni, maar scôno), evenzoo enge, veste, swaere, spaete, küene, süeze, senfte, herte, maar adv. ange, vaste, swâre, spâte, kuone, suoze, sanfte, harte. De hedendaagsche taal heeft dit verschil doen ophouden. Doorgaans heeft de vorm met umlaut, dus de vorm van het adj., gezegevierd en doet ook dienst als adv.: Nhd. schön, eng, fest, schwer, spät, 1) kühn; süss; slechts een enkelen keer is het tegenovergestelde gebeurd: Nhd. hart en sanft, eigenlijk adverbia, worden thans ook als adjectiva gebezigd. De oude regel vertoont zich nog in de Nhd. bijwoorden schon en fast. Alleen in deze twee gevallen is het oude verschil tusschen adj. en adv. bewaard gebleven, omdat door de wijziging der beteekenis het bewustzijn van het verband tusschen de bijwoorden schon, fast en de bijv. nmww. schön, fest te loor is gegaan. 
Waar het bijwoord de beteekenis van het adj. behield, heeft het ook diens vorm aangenomen (ein schön gebauter mann, ein fest gebautes haus). Waar het de beteekenis gewijzigd heeft (schon = reeds, fast = bijna), heeft het den oorspronkelijken vorm behouden. De vormen schon en fast zijn uitgetreden uit het systeem, waartoe zij aanvankelijk behoorden; zij hebben zich geïsoleerd, en in hun isolement hebben zij de kracht gevonden, om zich voor den invloed der vormen met umlaut te vrijwaren.
De meest belangrijke veranderingen in de historische ontwikkeling der moderne taal worden verklaard door de werkzaamheid der analogie. Om nog een paar voorbeelden uit onze eigen taal te nemen, wijs ik op Nnl. bond, bonden; dronk, dronken en Mnl. bant, bonden; dranc, dronken; 2) op de uitbreiding der zwakke meervoudsuitgangen: Nnl. honden, dagen, steenen, vergeleken met Mnl. honde, daghe, stene (vgl. Nhd. hunde, tage, steine). In 't Mnl. is de uitgang van den 2. pers. Sing. Praes. - es, van den 2. Plur. - et: thans doet de vorm van het meerv. ook dienst voor het enk. Voor het moderne taalgevoel is derhalve de 2. pers. niet anders onderscheiden van den 1. pers. enk. dan door den uitgang - t. Zoo is de oude 2. pers. van het verb. subst. du best (Hd. du bist) in de gemeenlandsche taal verdrongen door den 2. pers. plur. gij zijt (Mnl. ghi sijt). Voor de gewone omgangstaal echter is het

{==73==} {>>pagina-aanduiding<<}
verschil in klank tusschen ik ben en gij zijt veel te groot, en naar analogie van ik neem, gij neemt; ik geef, gij geeft enz. vormt zij zonder eenig gemoedsbezwaar gij (je) bent. De taalpedant haalt verachtelijk den neus op voor zulk een vorm van het profanum vulgus; de historische taalbeoefenaar vermeit zich in de scheppende kracht der taal en doet er zijn voordeel mee.
De heilzame invloed van de in 't voorafgaande slechts ruw geschetste wijze van taalbeoefening zal wel geen betoog behoeven. Door strenge inachtneming der klankwetten te eischen en schijnbare onregelmatigheden te verklaren langs psychologischen weg, bevordert zij de denkkracht en het oordeel, noopt tot onverbiddelijke gestrengheid en trouw tot in de kleinste bijzonderheden en verheft de taalkunde, vroeger een chaos van willekeurigheden, tot het standpunt van een exacte wetenschap, of ten minste tot die historische wetenschap, die, wat de zekerheid van haar resultaten aangaat, alle andere historische wetenschappen ver overtreft. Reeds hierdoor zoude deze wijze van taalstudie, ook uit een paedagogisch oogpunt beschouwd, de sterkste aanbeveling verdienen. Maar is er meer. De studie wordt er door vergemakkelijkt. Het heirleger van uitzonderingen en anomalieën verdwijnt, want, wat onze spraakkunsten anomala noemen, zijn grootendeels de oorspronkelijke vormen, die zich hebben weten te onttrekken aan de zucht naar nivelleering en eenvormigheid, die de taal beheerscht. Alleen door toepassing dezer methode wordt ook een helder denkbeeld van taal en taalontwikkeling mogelijk. We leeren inzien, dat de taal, zooals ze in spraakkunst en woordenboek wordt saamgevat, niets anders is dan een afgetrokken begrip, dat de werkelijke, levendige taal slechts bestaat in den mond van 't sprekend individu. We leeren de beteekenis vatten van de dialecten, die, historisch beschouwd, bijna altijd gelijk hebben, waar zij van de schrijftaal afwijken. We leeren bovenal beseffen, dat ook bij het taalonderwijs de gesproken taal niet verwaarloosd mag worden ten gunste van de geschreven. Wel heeft prof. Hildebrand gelijk met te verklaren: ‘das hauptgewicht sollte auf die gesprochene sprache gelegt werden.’
Natuurlijk is een verstandige hanteering van deze methode alleen mogelijk onder één voorwaarde, en die voorwaarde heet: grondige kennis van de historische ontwikkeling van een taal. De candidaat, die een acte van bekwaamheid wil verwerven voor het geven van onderwijs in het Nederlandsch of in een der moderne talen aan gymnasiën en middelbare scholen (ten minste hoogere burgerscholen met vijfjarigen cursus) moet voldoende bewijzen leveren, niet alleen dat hij geen vreemdeling is op het gebied der historische taalstudie, maar dat hij de historische ontwikkeling van de taal, waarin hij examen aflegt, grondig bestudeerd heeft. Ik zal met een enkel woord nader toelichten, wat ik onder grondige kennis van de his-
{==74==} {>>pagina-aanduiding<<}
torische ontwikkeling van een taal versta. Kortheidshalve beperk ik mij voorloopig tot ééne der moderne talen, het Hoogduitsch. Bedrieg ik mij niet, dan bestaat tegenwoordig de historisch- taalkundige studie van den aanstaanden leeraar in 't Hd. voornamelijk in het bestudeeren van Engelien's Grammatik der Nhd. Sprache en het werk van August Schleicher, die Deutsche Sprache, waarvan een vierde onveranderde uitgaaf in dit jaar het licht gezien heeft. Genoemde twee boeken zijn dan ook uitdrukkelijk voor het doel van het examen M.O. aanbevolen. Beide werken echter voldoen heden ten dage niet meer aan de eischen der wetenschap. Het werk van den uitnemenden, te vroeg ontslapen Schleicher, populair naar inhoud en strekking, heeft veel nut gesticht, doordien het voor den eersten keer met goed gevolg de methode en de uitkomsten der taalwetenschap, toegepast op het Duitsch, in ruimere kringen bekend heeft gemaakt. Een studiewerk is het niet en moest het ook volgens de bedoeling van den schrijver niet zijn, wiens voornemen juist was ‘ein fur jeden gebildeten zugängliches und brauchbares werk zu schreiben.’ Bovendien, Schleicher's boek is van 1859; de tweede uitgaaf van 1869, na Schleicher's dood door 
prof. Joh. Schmidt bezorgd, is bijna, de derde (1874) en vierde (1879) zijn geheel onveranderd gelaten. Gelukkig is de Germaansche taalwetenschap sinds 1859 heel wat verder gekomen, en men mag veilig beweren, dat de eigenaardigheden van Schleicher's taalbeschouwing thans tot het verleden behooren. Wat in de tweede plaats de grammatica van Engelien betreft, dit boek heeft zeker sommige goede eigenschappen: het is betrekkelijk volledig en geeft een ruime keus van voorbeelden, maar het historisch gedeelte is veel te zeer als bijzaak behandeld en bovendien niet meer op de hoogte van de tegenwoordige wetenschap. Wat van een historische spraakkunst te zeggen, die in 1878 voor den tweeden keer is verschenen en nog niet weet, wat Scherer reeds in 1868 heeft aangetoond, Müllenhoff reeds jaren lang van te voren op zijn colleges had gedoceerd en sinds een tiental jaren geen germanist meer betwijfelt, dat de theorie van Jacob Grimm over de zoogenaamde ‘lautreinigung’ en over de breking in 't algemeen, waartoe de toestand van 't Gotisch hem verleid had, onjuist is? 1) Daar ik, bij gebrek aan beter, verplicht ben, Engelien als handboek te bezigen bij mijne lessen over historische spraakkunst, heb ik door dagelijkschen omgang er mee leeren inzien, dat het boek voor de historische studie van 't Duitsch alleen bruikbaar is in de hand van den docent, die met de

{==75==} {>>pagina-aanduiding<<}
vele verkeerdheden er van zijn voordeel weet te doen, maar ongeschikt is voor den beginner, die die verkeerdheden natuurlijk voor goede munt verslijt. Wie er op belust is, kan er zich zonder groote inspanning van vergewissen, dat het historisch gedeelte van Engelien's spraakkunst, ook nog in de tweede ‘verbesserte’ uitgaaf, niets anders is dan een onvolledig uittreksel uit Grimm.
Een goede historische spraakkunst van een moderne taal kan twee wegen inslaan: zij kan uitgaan van de oudste taalvormen en aan de hand van den historischen ontwikkelingsgang trapsgewijze opklimmen tot de jongste gedaante van de taal; zij kan echter ook uitgaan van de hedendaagsche vormen en deze door de oudere vormen historisch motiveeren en begrijpelijk maken. Voor 't Engelsch b.v. volgt Koch eerstgenoemde, Mätzner laatstgenoemde methode. Schoon uit een zuiver wetenschappelijk oogpunt de eerste streng historische wijze ongetwijfeld de voorkeur verdient, maken overwegingen van meer practischen aard voor de opleiding van aanstaande taalleeraars, die, toegerust met elementaire kennis van de taal, haar ontwikkeling nu ook historisch willen leeren begrijpen, de toepassing van de andere, retrograde methode aanbevelenswaardig. Een historische Nhd. grammatica, van dit standpunt uit geschreven met gebruikmaking van de uitkomsten der moderne Germaansche taalwetenschap, zou in een werkelijke behoefte voorzien en vooral als handleiding, ondersteund en toegelicht door de viva vox van den docent, van buitengewoon nut kunnen zijn. Maar ook de beste spraakkunst kan geen grondige kennis van de geschiedkundige ontwikkeling van een taal geven, wanneer er geen bronnenstudie bijkomt. Zonder haar blijft alle kennis oppervlakkig en dientengevolge onvruchtbaar en dor. Eerst door de beste voortbrengselen uit elke periode in hun oorspronkelijken vorm te leeren kennen, begrijpen en doordringen, verkrijgt het geraamte der spraakkunst bloed en leven. Om dus nog even bij het Hd. stil te staan, moet er in de eerste plaats verlangd worden een grondige kennis van het Middelhoogduitsch. Er moet bij de academische opleiding een bijzonder college worden gegeven in 't Mhd. (spraakkunst, metriek en lectuur). Al te ver behoeft de docent natuurlijk niet te gaan, maar hij moet zien te verkrijgen, dat de aanstaande leeraar in 't Duitsch de gedichten uit den kring der heldensage (in de eerste 
plaats Nibelungenlied en Kudrun), een of ander niet te moeilijk werk der hoofsche epische kunst (b.v. Hartmanns armer Heinrich of Iwein) en de voornaamste gedichten van Walther von der Vogelweide niet slechts leest, maar grammatrisch, metrisch en in hunne letterkundige eigenaardigheid volkomen begrijpt en in goed Nhd. kan overbrengen. De gemakkelijke, maar zeer na met ‘ezelsbruggen’ vermaagschapte ‘Deutsche Classiker der Mittelalters’ behooren niet gebruikt te worden, schoon de talrijke drukken van die uitgaven

{==76==} {>>pagina-aanduiding<<}
bewijzen, dat er ook in Duitschland nog lieden bestaan, die kennis van 't Mhd. meenen te bezitten, wanneer ze in de aanteekeningen de gewichtige ontdekking hebben gedaan, dat Mhd. was = Nhd. war en dat wîp een sterk neutrum is. Wie soms gelooven mocht, dat de verwerving van een goede kennis van 't Mhd. te veel tijd eischt, dien kan ik de geruststellende verzekering geven, dat dit niet het geval is. Ik heb ten minste vroeger als student en, mag ik er bij voegen, in den loop van den vorigen en van dezen cursus als docent de ondervinding opgedaan, dat er zich binnen betrekkelijk korten tijd een zeer voldoende kennis van 't Mhd. laat verwerven, mits men er mee begint, er voor te zorgen, dat de grondbeginselen der spraakkunst, klankleer, declinatie en conjugatie volkomen vast zitten. De paradigmata moeten eenvoudig uit het hoofd geleerd worden, en dit is een kwestie van enkele uren. - De ontwikkeling van de taal in de 14e tot 17e eeuw kan niet met dezelfde uitvoerigheid behandeld worden. Hier is nog veel duisters, en van een aantal van de meest belangrijke taalmonumenten bezitten we geene vertrouwbare uitgaven. De geleidelijke ontwikkeling van 't Mhd. tot het Nhd. kan 't best vervolgd worden door met de studie der letterkunde van de 14e en 15e eeuw het lezen van proeven te verbinden, wel begrepen, in nauwkeurige teksten. De veel gebruikte ‘Literaturgeschichte’ van Kurz verdient voor dit doel onvoorwaardelijke afkeuring wegens de slechte overlevering, Wackernagels uitnemend ‘Deutsches Lesebuch’ daarentegen sterke aanbeveling. Voor de 16e en 17e eeuw wordt allengs in een groote leemte voorzien door de serie van ‘Neudrucke deutscher litteraturwerke des XVI. und XVII. jahrhunderts’ onder de kundige leiding van prof. Braune in Leipzig, die de grootste nauwkeurigheid van den tekst vereenigen met zeer geringen prijs. De totnogtoe verschenen 17 afleveringen 
behelzen o.a. geschriften van Luther, Fischart, Opitz, Gryphius, het oudste volksboek van Faust (1587) enz. Ook uit een taalkundig oogpunt wensch ik nadrukkelijk de aandacht op deze uitgave te vestigen.
Het zoude mij hier te ver voeren, om ook voor de andere talen de eischen aan te wijzen, die, natuurlijk mutatis mutandis, dezelfde zijn als voor het Duitsch. Wat ik thans ga zeggen, geldt gelijkelijk voor het Nederlandsch, Duitsch en Engelsch.
Straks heb ik opgemerkt, dat niet op vergelijkende taalkunde, maar op grondige kennis der historische ontwikkeling van een bepaalde taal het hoofdgewicht bij het examen gelegd moet worden. Wanneer we ons tot de Germaansche talen beperken, dan veronderstelt vergelijkende taalstudie niets meer en niets minder dan kennis van het Gotisch, de Skandinavische talen, het Engelsch, Hoogduitsch, Nederduitsch en Nederlandsch, het Friesch, en wel, met uitzondering van het Gotisch, in hunne verschillende perioden. Een

{==77==} {>>pagina-aanduiding<<}
onmogelijke eisch. Toch zou ik niet geheel van taalvergelijking wenschen af te zien, maar zij dient beperkt te worden tot de verwante moderne talen, die binnen ieders bereik zijn of ten minste moesten zijn. Reeds uit het oogpunt van taal moet van den candidaat voor 't Nederlandsch kennis van Duitsch en Engelsch, van den candidaat voor 't Duitsch kennis van Nederlandsch en Engelsch, van den candidaat voor 't Engelsch kennis van Nederlandsch en Duitsch geëischt worden. 1) De opmerking is wel overbodig, dat hier slechts sprake is van goede bekendheid met de moderne taal. Mag men terecht van den candidaat voor het Duitsch verlangen, dat hij het Mhd. flink bestudeerd heeft, het zou daarentegen te veel gevergd zin, ook behoorlijke kennis van 't Mnl. van hem te eischen of te verlangen, dat hij den Beówulf heeft gelezen. Maar, behalve dat hij zijn moedertaal grondig kent, ook bewijzen te vorderen, dal hij ten minste zooveel van het Engelsch afweet als iemand, die met goed gevolg het eindexamen van een H.B.S. met vijfjarigen cursus heeft gedaan: ziedaar waarlijk geen overdreven eisch. Toch zou ik staaltjes van het tegendeel kunnen bijbrengen. Bij een cursus van historische grammatica voor aanstaande leeraars in 't Duitsch b.v. mag voortdurende vergelijking van 't Nl. en Engelsch allerminst ontbreken. Een groot aantal taalkundige verschijnselen, die ook door historische motiveering uit de taal zelve niet altijd te verklaren zijn, worden helder door vergelijking. Maar vooral de groote wetten, die de ontwikkeling der vormen beheerschen, verkrijgen eerst door een verstandig toegepaste vergelijkende methode haar eigenaardig licht. Een enkel voorbeeld. Een interessant punt in de Germaansche klankleer is de uitstooting van een nasaal vóór volgenden scherpen spirans, die in den regel rekking van den voorafgaanden 
klinker (ersatzdehnung) ten gevolge heeft. In de verschillende Germaansche talen is echter de werking van deze wet van verschillende uitgestrektheid. Men vergelijke in de eerste plaats Eng. tooth, mouth, (un)couth, goose, us met Nl. tand, mond, kond, gans, ons; Hd. zahn (Mhd. zant, gen. zandes), mund, kund, gans, uns; in de tweede plaats Eng. five, Nl. vijf met Hd. fünf; Eng. soft, Nl. zacht 2) met Hd. sanft; Nl. vernuft en Hd. vernunft; in de derde plaats het perf. in de drie talen brought, bracht, brachte; thought, dacht, dachte met het praes. bring, breng, bringe; think, denk, denke. Dit zijn de gegevens. Een ijverig student zal zelf de wet vinden, die ik voor de drie moderne talen aldus formuleer: Een nasaal vóór volgenden scherpen spirans wordt uitgestooten

{==78==} {>>pagina-aanduiding<<}
(doorgaans met rekking van den voorafgaanden klinker): a) vóór dentalen spirans s en th in 't Eng., maar niet in 't Nl. en Hd.; b) vóór labialen spirans f in 't Eng. en Nl., maar niet in 't Hd.; 1)
c) vóór gutturalen spirans ch in alle drie talen. De onder c) vermelde syncopeering heeft reeds plaats, gehad in een ur-germaansche periode. - Om de historische ontwikkeling van het gebruik van het Hd. vragend vnmw. wer, was als relatief te verklaren, zal men goed doen, de Engelsche pronomina whosoever, whoever niet uit het oog te verliezen. Wil men de eigenaardige, geheel periphrastische gebruikswijze van Mhd. lîp in uitdrukkingen als dîn lîp = du, Sîfrides lîp = Sîfrit, eines guoten ritters lîp = ein guoter ritter enz. verduidelijken, men wijze op de Engelsche indefinita everybody, anybody, somebody, nobody. Ziehier slechts een paar toevallige grepen uit den rijken voorraad, die mij juist op dit oogenblik te binnen schieten.
Veelheid onderstelt oorspronkelijke éénheid. Het laatste doel der Germaansche taalwetenschap moet dus wezen, door historisch onderzoek der verschillende dialecten en vergelijking der uitkomsten van dit onderzoek het klank- en vormenstelsel der Germaansche grondtaal te reconstrueeren. De geschiedenis van den Germaanschen tak der groote Indogermaansche taalfamilie zoude echter een nauwelijks uitvoerbare onderneming zijn, wanneer niet door een goedgunstige beschikking van het noodlot ten minste van een enkelen Germaanschen stam taalresten uit den tijd der volksverhuizing waren overgebleven. Al is het Gotisch ook niet de moeder der Germaansche talen en al is 't ontegenzeggelijk waar, dat het in enkele opzichten door andere uit lateren tijd overgeleverde dialecten in oorspronkelijkheid van klank- en vormleer wordt overtroffen, toch zal het onbetwistbaar de grondslag der Germaansche taalwetenschap moeten blijven. Het groote gewicht van 't Gotisch is tweeledig. Het moet ons zooveel mogelijk het gemis vergoeden van overblijfselen der Germaansche grondtaal. Het moet tevens in de geschiedenis van de ontwikkeling der verschillende Germaansche talen ons schadeloos stellen voor het verlies van taalbronnen, gelijktijdig met de fragmenten van Ulfilas' bijbelvertaling. De oudste Hoogduitsche bronnen dagteekenen uit de 8ste eeuw, het Engelsch klimt nog iets hooger op, Nederlandsche taalmonumenten reiken niet verder dan de 9e eeuw. Voor de geschiedenis van alle drie genoemde talen is het Gotisch uit de 4e eeuw een onwaardeerbare schat, en het zal wel geen nader betoog behoeven, dat studie van 't Gotisch den grondslag moet vormen van de historische beoefening van 't Nederlandsch niet minder dan van 't Hoogduitsch en Engelsch.

{==79==} {>>pagina-aanduiding<<}
Grondige kennis van eenige Germaansche taal zonder kennis van 't Gotisch is heden ten dage niet meer mogelijk. Bij Kon. besluit van den 27sten April 1877 (Stbl. No. 87) is dan ook bepaald, dat het candidaats-examen in de Nederlandsche letterkunde zal omvatten behalve de Nederlandsche taal, het Middelnederlandsch en geschiedenis ook het Gotisch. Bij een herziening der wet op het M.O. is het wenschelijk, dat ook van hen, die een acte wenschen te verwerven voor ééne der Germaansche talen kennis van 't Gotisch worde geëischt, die voor den deugdelijk ontwikkelden taalleeraar onmisbaar is. Gaarne stem ik toe, dat de studie van 't Gotisch door een gymnasiale opleiding vruchtbaarder en tevens gemakkelijker wordt, maar een noodzakelijke voorwaarde is de kennis der classieke talen volstrekt niet. En ik voor mij ten minste kan niet inzien, waarom het goede moet nagelaten worden, omdat het betere vooralsnog niet te verkrijgen is. Wanneer door 't Gotisch de gemeenschappelijke grondslag is gelegd voor de historische beoefening van de Nederlandsche, Hoogduitsche en Engelsche talen, dan is voor de verdere studie van elke der drie talen haar bijzondere weg afgebakend. Door telken keere op den gemeenschappelijken wortel, op overeenkomst en verschil in de ontwikkeling te wijzen, wordt de historische taalkunde ook vergelijkend in den goeden zin van 't woord.
Ik vrees te uitvoerig te worden, indien ik ook bij de studie van het Fransch wilde stilstaan. Maar ik wil gaarne bekennen, dat ik een historische studie der Fransche taal zonder behoorlijke kennis van het Latijn onmogelijk acht. Ook zoude het mij wenschelijk voorkomen, dat bij de opleiding van leeraren in 't Fransch de overige Romaansche talen ten minste niet geheel verwaarloosd werden; met de beoefening van het oud-Fransch is b.v. die van het Provençaalsch zonder al te groote moeite te. vereenigen. Goed opgevat, is voor den taalbeoefenaar over 't algemeen wellicht geen studie leerzamer dan een vergelijkend-historische studie der Romaansche talen. Gelijk de Germaansche, zijn zij alle jongere vertakkingen van één en denzelfden stam, maar terwijl die stam bij de Germaansche familie slechts door vergelijkend onderzoek en ook zoo niet dan bij benadering gevonden kan worden, is de stam van de Romaansche talen bekend. Hier heeft dus het historisch onderzoek een volkomen zekeren grondslag, om na te gaan, hoe de verschillende latere spruiten zich uit dezelfde kiem hebben ontwikkeld, en om op een veilig pad de krachten en invloeden na te sporen, die in de wording van een taal werkzaam zijn. - Voor 't Engelsch zou ik bekendheid met het Latijn niet in dezelfde mate noodzakelijk achten. Al bestaat de woordenschat van het hedendaagsche Engelsch ten minste voor de helft uit middellijk of onmiddellijk aan 't Latijn ontleende elementen, klankleer, buiging en woordvorming zijn grootendeels Germaansch gebleven. De weinige resten van flexie der

{==80==} {>>pagina-aanduiding<<}
substantiva, pronomina en verba, die het Engelsch nog kent, de lidwoorden en telwoorden, de trappen van vergelijking der adjectiva, de vorming der adverbia, de voornaamste voorzetsels en voegoorden, de grootste helft der afleidingsuitgangen, de gemakkelijkheid der samenstelling, ten slotte de grondbeginselen van den zinsbouw, ziedaar louter dingen, die niet onder Romaanschen invloed hebben geleden. Enkele eigenaardigheden der klankleer, de verspreiding der s als meervoudsmerk, een aantal suffixen voor de woordvorming, zekere bijzonderheden in de woordschikking, die het Engelsch aan 't Fransch heeft te danken, zijn niet van zoo ingrijpend belang, dat men van den taalleeraar in 't Engelsch, zoolang niet het een en het ander te verkrijgen is, niet liever bekendheid met het Gotisch dan met het Latijn zou willen eischen. Kennis van het Fransch mag natuurlijk in geen geval ontbreken.
Ik wensch het voorloopig bij deze opmerkingen over de taalkundige opleiding van taalleeraren te laten. Dat mijn eischen overdreven zijn, zal wel niemand willen beweren. Eer ducht ik het verwijt, dat zij al te bezadigd zijn. Ik geloof dan ook geenszins, dat de vervulling van de wenschen, die ik hier in 't kort heb uiteengezet, een volkomen bevredigender toestand in 't leven zal roepen. Dien te verwachten, zou vermetel zijn, zoolang de wetenschappelijke studie der moderne talen niet haar volle recht verkrijgt en niet even goed bekroond kan worden met het doctoraat, als die der classieke talen en van 't Nederlandsch. Dan eerst zal er voor die studie ten onzent een nieuwe dageraad aanbreken. Wanneer die tijd zal komen, is moeilijk te voorspellen, maar komen zal hij. Voorloopig zal er reeds veel gewonnen zijn, indien de eischen voor aanstaande taalleeraren verscherpt worden, en op taalkundig gebied niet minder, dan op letterkundig, een deugdelijke wetenschappelijke vorming noodzakelijk wordt geacht. Deze wensch echter is gelijkbeduidend met dien anderen, dat in ruime mate de gelegenheid wordt opengesteld tot wetenschappelijke opleiding van taalleeraren aan onze hoogescholen. Ten volle beaam ik den wensch van dr. Steyn Parvé, dat de opleiding van taalleeraren met één hoofdgedachte bezield moet zijn, de vorming, niet van geleerden, maar van bekwame docenten, mits daarbij in 't oog wordt gehouden, dat een bekwaam docent in onzen tijd niet meer denkbaar is zonder grondige wetenschappelijke ontwikkeling, en in de tweede plaats, dat die vrije ontwikkeling niet gesnoerd mag worden in 't keurslijf der dressuur. In nadere beschouwingen over de bijzonderheden der opleiding wil ik hier niet treden. Genoeg, dat allerwegen in den lande de overtuiging veld wint, dat het de taak der regeering is, hiervoor te zorgen, niet alleen door uitvoering te geven aan art. 43 der wet op het hooger onderwijs, maar door toekenning van Rijksbeurzen het bezoek der akademische 
lessen in de moderne talen te bevorderen.

{==81==} {>>pagina-aanduiding<<}

Den meesten mijner lezers zal het niet onbekend zijn, dat er in Berlijn een Akademie für moderne Philologie bestaat. Aan deze instelling waren gedurende het zomersemester 1879 werkzaam 19 docenten. Het programma omvat negen verschillende colleges op het gebied van 't Engelsch (Verklaring van Ags. taalmonumenten, historische klankleer, Chaucer's Canterb. Tales, Shakespeare's Coriolanus, Dickens' Sketches, Geschiedenis der Eng. letterkunde, Early prose fiction in England, Exercises in English style, oefeningen in vrije Engelsche voordracht), zeven op het gebied van 't Fransch, voorts twee over Provençaalsch, twee over Italiaansch, één over Spaansch, twee over Zweedsch, bovendien één over Mhd. en één over Keltisch. Het Duitsch is niet in 't leerplan opgenomen. Hierbij dient in 't oog te worden gehouden, dat de Akademie für moderne Philologie te Berlijn met geen ander doel is opgericht, dan om den studenten in de moderne talen aan de Berlijnsche universiteit gelegenheid te geven tot practische vorming en tevens tot uitbreiding der lessen, die aan de universiteit worden gegeven, waar op het gebied der moderne philologie en vergelijkende taalkunde mannen als Müllenhoff, Scherer, Werder, Herman Grimm, Johannes Schmidt, Tobler, Zupitza, Jagic werkzaam zijn, om van anderen nu maar te zwijgen. Van een, commentaar op de aangehaalde feiten en een toepassing op Nederlandsche toestanden zal ik mij liefst onthouden. Maar die feiten zelve onder de oogen van ons publiek te brengen, mag niet overbodig heeten, zoolang er in ons land nog mannen van naam en verdienste te vinden zin, die zoo weinig met den toestand van de hedendaagsche moderne philologie bekend blaken te zijn, dat zij opkomen tegen een ‘op te breeden voet geschoeid universiteitsonderwijs’ en een lans breken voor ‘classicale privaatlessen’ als het meest geschikte middel tot opleiding van taalleeraars. Is het mijn schuld, 
wanneer onwillekeurig bij het lezen van zulke ontboezemingen het denkbeeld bij mij opkomt, dat sommigen ‘opleiding’ en ‘africhting’ voor synonyma houden? Onder de vele zegeningen, die men van een verheffing der moderne philologie in ons land mag verwachten, zal zeker deze niet de geringste zijn, dat bij het groote publiek helderder en deugdelijker inzichten verspreid zullen worden over wezen, doel en methode van onze wetenschap. Zij, die overtuigd van de noodzakelijkheid eener verbetering van den thans heerschenden toestand, den vaak ontmoedigenden strijd moeten voeren tegen onverschilligheid, lauwheid, onwil en gemakzucht, mogen in hunne pogingen niet verflauwen, gedachtig aan den droppel, die den steen uitholt. Carthago delenda!

Groningen, tweede Kerstdag 1879.
B. SIJMONS.
Noord en Zuid, 3e Jaargang.







{==82==} {>>pagina-aanduiding<<}

Bijdragen tot onze oudere en jongere syntaxis.

III. Hij issem, dat issem, daar zittem, ligtem het bezwaar, enz.

Menigmaal is mijne en gewis ook anderer aandacht gevallen op de zonderlinge constructie, die men aantreft in onze in lageren stijl gebruikelijke zegswijze ‘hij issem’ (gelijk de kinderen b.v. bij 't krijgertje spelen roepen). Op 't eerste gezicht zou men hier al licht geneigd zijn aan het Fransche ‘c'est lui,’ ‘c'est moi,’ enz. te denken, en in dit hem ('em), evenals in lui, moi, enz., een als nominatief gebezigden vorm van den 4den nv. te zien, te meer dewijl een dergelijke, in den 1sten nv. gedrongen, accusatiefvorm van het pers. vnw. niet ongewoon is in onze taal. Verg. slechts uitdrukkingen, als ‘zoo ik u, jou, hem was,’ ‘ik ben me zelve(n) niet,’ ‘hij was zich zelve(n) niet,’ of (met zijn, zen, voor hem) ‘hij was zen zelve(n) niet;’ welke ook hunne analogieën vinden in het Engelsch (als in ‘that 's me,’ ‘it is him, me,’ enz.), in het Deensch (als in ‘det er mig,’ letterlijk = ‘dat is mij,’ enz.) en in het Italiaansch (als in ‘s'io fossi te,’ letterlijk = ‘zoo ik was jou,’ ‘io non sono lui,’ letterlijk = ‘ik ben niet hem,’ enz.), en klaarblijkelijk ontstaan zijn uit de behoefte om, tot het leggen van nadruk, een meer vollen vorm ter beschikking te hebben, dan de veelal toonloos gebezigde nominatief van het pers. pronom. kon opleveren. (Vandaar zelfs in het Fransch, behalve de bovengenoemde uitdrukkingen en behalve 
moi-même, toi-même, enz., constructies, als ‘moi je te le dis,’ ‘lui il l'a fait,’ enz.). Bij eenig nadenken evenwel gevoelt men al spoedig, dat een ‘c'est lui’ niet te vergelijken is met ons ‘hij issem,’ daar toch in de Fransche zegswijze lui als subject staat, c' als praedicaatsnaamw. dienst doet [vgl. b.v. op een vraag qui (onderw.) est ici le commandant (praedicaatsnw.)? een antwoord, als c'est lui, d.i. lui (= ‘hij’) est c', nam. ‘le commandant’]. In ‘hij issem’ daarentegen zou het vnw. 'em, zoo 't werkelijk een als 1ste nv. gebezigde accusatiefvorm ware, niets anders dan een praedicaatsnomen kunnen zijn. Evenmin gaat het aan onze uitdrukking in questie naar het bovengenoemde ‘als ik hem was’ te beoordeelen; want, terwijl in het laatste hem = ‘hij’ een bepaalden persoon, die noch spreker noch aangesprokene is, aanwijst, moet in ‘hij issem,’ blijkens de beteekenis der uitdrukking, het praedicaatsnaamw. op iemand wijzen, die zich in een bepaalde qualiteit vertoont (b.v. als ‘krijger’); en hiertoe nu dient volgens een aloud gebruik in onze oudere zoowel als jongere taal regelmatig het onzijdig enkelv. van een demonstratief pronomen of van het demon-
{==83==} {>>pagina-aanduiding<<}
stratief gebezigde persoonl. vnw. des 3den persoons; vgl. b.v. (als antwoord op een vraag ‘Wie is de dader?’) ‘dat (nam. “de dader,” alzoo praedicaatsnw.) is hij;’ ‘hij is het, die dat gezegd heeft’ 
(d.i. = ‘de zegsman’); (als repliek op een verwijt ‘jij bent een gek’) ‘dat (nam. “een gek, alzoo praedicaatsnw.) ben jij zelf;” hij is minister en dat (nam. “minister”) zal hij nog lang blijven;’ ‘hij is altijd een domkop geweest en zal het (nam. “een domkop”) wel zijn heele leven blijven;’ enz. 1). Hoe zou men dus in ‘hij issem,’ ook al ware het praedicaatsvoornaamw., evenals in ‘als ik hem was,’ een voor den 1sten nv. gebezigde vorm des accusatiefs, iets anders dan 'et of het kunnen verwachten? En daarenboven, zelfs aangenomen, dat men zich bij een opvatting, als de bovengenoemde, met ‘hij issem’ mocht kunnen redden, waar bleef men dan met zegswijzen, als ‘dat issem,’ issem dat?’, die blijkens hun 'em, hem duidelijk parallel zijn met ‘hij issem’ en waarin kwalijk een ander praedicaatsnaamw. dan 'et, het zou kunnen passen?
In 't besef der onmogelijkheid om op dezen weg ons 'em in issem te leeren begrijpen en bij volslagen gemis aan eenigen grondslag voor een andere verklaring, had ik reeds lang deze questie bij de groote massa der voor den taalvorscher nog onoplosbare gevoegd, toen er voor mij plotseling, bij het lezen van Alb. Thijms gelegenheidstooneelspel De zegepraal der schoonheid, eenig licht door de duisternis begon te breken. In dit stukje zegt Joost tot zijn vader Vondel: ‘Ja, vader, dat is 't em juist.’ Kan, was mijn onmiddellijke gedachte, kan deze uitdrukking, met haar speciaal dialectische kleur, wellicht nog de oudere meer oorspronkelijke en meer volledige zijn, waaruit ons ‘dat issem’ voortgekomen is? Bestaan er misschien naast dit ‘dat is 't em’ in het Amsterdamsch (want hier scheen mij de door prof. Thijm gebezigde zegswijze thuis te hooren) nog andere volledige uitdrukkingen, als b.v. ‘is 't em dat?’, ‘hij is 't em,’ die de prototypen van het hedendaags meer algemeen gebruikelijke ‘issem dat,’ ‘hij issem’ zouden kunnen zijn? Het antwoord nu, waarmede mij de hr. Thijm op de naar aanleiding van dit vermoeden gedane vraag verplichtte, luidde wel voor 't Amsterdamsch ontkennend.
‘In mijn vaderstad,’ zoo schrijft mij genoemde geleerde, ‘heb ik de uitdrukking dat is t' em meermalen gehoord. Issem dat? en dat issem heb ik ook dikwijls gehoord; maar nooit (het omgekeerde van dat is 't em) is 't em dat?’ Onmiddellijk daarop echter laat hij. volgen: ‘Ja, mijn vriend Nuyens spreekt zoo; maar ik

{==84==} {>>pagina-aanduiding<<}
hou dit voor een spraakgebrek.’ - En dit wees me den weg. Zoo deze door den hr. Th. als spraakgebrek beschouwde spreekwijze nu juist eens een Noordhollandsche dialectische eigenaardigheid ware, die in Nuyens' woonplaats, Westwoude en omstreken, als overblijfsel uit de oudere taal nog in zwang was? Natuurlijk wendde ik mijn nasporingen direct naar dezen kant heen; en wel - om mijn vermoeden volkomen bewaarheid te vinden. Niet alleen ‘dat is 't em’ en ‘is 't em dat?’, maar ook ‘hij is 't em’ zijn, volgens den Dr. Nuyens (dien ik hierbij mijn hartelijken dank voor zijn inlichtingen breng), uitdrukkingen, die in onze noordelijke provincie in gebruik zijn; ‘hij is 't em, die dat gedaan heeft,’ ‘hij is 't em, die dat meitje hebben wil’ zegt men aldaar b.v. voor ‘hij is de persoon, die dat gedaan heeft, die dat meisje wil hebben;’ ‘hij is 't em, dien ge in 't oog moet houden’ voor ‘hij is de man, dien ge in 't oog houden moet.’
Dat de genoemde dialectische zegswijzen ouder zijn dan de algemeen gangbare, lijdt geen twijfel. ‘Dat is 't em,’ enz. kan moeilijk voortgekomen zijn uit een ‘dat issem,’ enz.; uitstekend daarentegen laat zich een ‘dat issem,’ enz. uit een ‘dat is 't em,’ verklaren, zoo men er op let, hoe, even goed als ts, zich ook st tot ss kon assimileeren. Zoo hoort men nam. in de volkstaal kas, voor kast; zoo was oudtijds een vorm mes voor het regelmatige en oorspr. mest, mist, gebruikelijk; zoo hebben we ons is, 3de pers. enk., voor het oorspronk. ist; alle drie vormen, met een s = ss, uit st. Want dat de op deze wijze ontwikkelde s werkelijk een dubbele consonant is, merken we gemakkelijk genoeg bij de uitspraak van is vóór een onmiddellijk volgenden vocaal, b.v. in dat is één, hij is oom, het is af, enz., tegenover was (met zijn enkelen sisklank) in dat was één, hij was oom, het was af, enz. Duidelijk hooren we hier is-seen, is-soom, is-saf, enz. tegenover was-een, was-oom, was-af, enz. En geen ander proces ook kunnen we aannemen bij de vergelijking van het plattelandsch-Noordhollandsche (en althans in ‘dat is 't em’ eveneens Amsterdamsche) is 't em met het algemeen Nederl. issem, waarin alzoo de reeds vroeger uit assimilatie ontstane s van is zich nogmaals met de volgende t (en misschien ook nog daarenboven met de 
h van hem) geassimileerd heeft.
En vraagt men nu naar den aard der syntactische vorming van het oude ‘dat is 't em,’ ‘is 't em dat?’, ‘hij is 't em,’ een enkele blik op het ouder gebruik van het verb. zijn zal ons dien duidelijk maken. In het Oudsaksisch nam. verbond men niet zeldzaam met dit werkw. (evenals ook menigmaal met verba van beweging, rust en vrees) het reflexief pronomen in den datief; zoo b.v. in den Hel. (vs. 87) ‘that sea - warum im barno los’ = ‘dat zij hun (voor zich) waren van kinderen ontbloot; (vs. 859) Than was im Johannes fan is juguthedi awahsan an enero wostinniu’ = ‘Nu

{==85==} {>>pagina-aanduiding<<}
was hem Joh. van zijn jeugd opgewassen in een woestijn;’ (vs. 1233) ‘Suma warun sia im eft so wisa mann’ = ‘sommigen waren zij hem zoo wijze mannen;’ (vs. 3953) ‘endi bist thi thoh man so wi’ = ‘en du bist dij toch een man gelijk wij;’ zie voorts nog H. 782, 987, 1027, 1052, 1175, 1233, 2112, enz. enz. In overeenstemming hiermede kunnen ook wij een oud ‘ic ben me,’ ‘hi es(s)em (of hem),’ ‘dat es(s)em (of hem)’ (het oude reflex. hem, em voor ons tegenw. zich), in plaats van ‘ic ben,’ ‘hi es,’ ‘dat es’ verwachten. En werd nu in dergelijke constructies een pronomen 't als praedicaatsvoornw. (vgl. boven) van het subject ingevoegd, dan kreeg men natuurlijk een uitdrukking, als ‘hij is 't em,’ ‘dat is 't em, “is 't em dat?.”
Dat voorts in den tijd, toen het gebruik van zulk een reflexief, in den datief, bij zijn begon te verdwijnen, ook het gevoel voor den waren aard van 'em in “dat issem,” enz. verlorenging, kan ons in 't minst niet verwonderen. Vandaar dan ook zegswijzen, als het Noordholl. “ik ben 't em,” en het tegenwoordig algemeen geldende “ik ben(n)em,” “jij bentem,” “zij is(s)em,” die eigenlijk, in overeenstemming met het oorspronk. karakter der uitdrukking “ik ben 't me,” “jij bent 't u,” “zij is 't er,” zouden moeten luiden, en eertijds ook zonder twijfel op die wijze en in dien zin geconstrueerd zijn. Kennelijk evenwel was men in “hij is 't em,” “dat is 't em” en “hij issem,” “dat issem” 'em, 't em als een vasten en staanden vorm gaan beschouwen, die in kracht gelijkstond met het enkele praedicaatsvoornw. 't, 'et, in “hij isset;” en daar men nu ook, met weglating van het oude reflex., in den 3den nv., volkomen regelmatig “ik ben(n)et,” “gij zijt (jij bent) et,” “zij is(s)et” zeide, zoo lag de weg open om eveneens in de spreekwijzen, met het oude reflexief, een zelfde gelijkvormigheid te brengen en “ik bennem,” “ik ben 't em,” enz. te bezigen. Vergel. voor een dergelijk taalproces ons “wij zijn met zen, zijn tienen gekomen,” voor “met ons,” gij komt met zen, 
zijn achten,’ voor ‘met u;’ zie mijne Kleine Sprkk. II, § 56.
Een ander overblijfsel van het oude gebruik van een verbum met den 3den n.v. van het wederk. pron. vertoont onze hedendaagsche taal nog in ‘daar zit(t)em de moeilijkheid,’ ‘daar ligtem het bezwaar, enz. In het Oudsaksisch vinden we beide werkwoorden, behalve in het gewone gebruik, ook een enkele maal met zulk een reflex. datief verbonden, als b.v. in ‘Than sat im thie landes hirdi geginward for thiem gumon’ ‘toen zat hem die herder des lands (met het aangezicht naar hen) toegekeerd voor de mannen’ (Hel. 1286); ‘Sat im thuo endi suigoda endi sah sia an languo’ = ‘hij zat hem toen en zweeg en zag ze aan lang’ (H. 1291); ‘Lazarus was hie hetan, lag im dago gihuilikes at them duron foran’ = ‘Laz. was hij geheeten, hij lag hem elken

{==86==} {>>pagina-aanduiding<<}
dag voor de deuren’ (H. 3336). En zoo ook nog tegenwoordig zittem, ligtem in de bovengenoemde en dergel. uitdrukkingen.
In de oudere taal vindt men ook nog een dergelijken 3den n.v. bij hebben, b.v. in:
Laet mi met Gode ende hebtene u,’ enz.


Van den Lev. o. H. 2664.
Ook deze constructie heeft haar gelijke in het Oudsaksisch; vgl. ‘thia hie im te jugron.... wolda..... hebbian’ = ‘die hij hem (d.i. “zich”) tot jongeren wilde hebben’ (H. 1252), en voorts H. 467, 533, 2341, enz. 1).

IV. Iets over de verhouding van het praedicaatswerkwoord met het onderwerp.

De verbinding van een meervoudig praedicaatswerkw. met een in het enkele. staand collectief als subject, is in geen taal of dialect een ongewoon verschijnsel. Ook wij bezigen nog tegenwoordig bij een van een meervoudig substant. vergezeld enkelv. verzamelwoord het verbum meermalen in de pluralis; vgl. b.v. ‘er waren een massa lui op de been’, ‘op den zolder lagen nog een menigte appels’, enz. Regel is zulk een constructie zelfs na veel, meer, weinig, minder, alle, welke als zelfstandig gebezigde onbepaalde telwoorden (= ‘een groot, grooter aantal, een klein, kleiner aantal, de geheele massa’) een meervoudig substantief als bijstelling (oorspr. deelingsgenitief) bij zich hebben. Gelijk vanzelf spreekt, hangt de keus tusschen de zich naar 't natuurlijk en de zich naar 't grammaticaal getal des onderwerps richtende constructie geheel en al af van willekeur of van het gebruik, dat zich heeft bevestigd en dat in de verschillende perioden eener taal of dialectenfamilie verschillend kan zijn. Zoo verbond het oude Dietsch meermalen met een collectief een meerv. werkw., waar wij hedendaags uitsluitend den singul. zouden bezigen; vgl. b.v. bij volk: ‘Want vremt volc sonder waen Hebben u lant ondergedaen’ Lanc. III, 26931; ‘Vader, dit volck willen ontfaen 't Doopsel’, Lev. v. Am. I, 2684; ‘Want alle dat volck van den lande Woudense doden mitten brande. Minnenl. IV, 524; bij lant, in de beteekenis van ‘bevolking’: ‘Dat sijn lant al ghemeen Wouden dat hi hilic dade’ Minnenl. IV, 535 (doch var. Woude); bij elc: ‘Hoe elc op andren ghinghen jaghen’ 
Hist. v. Tr. 8456; bij malc (= ‘elk’): ‘Ende als malc van ande-
{==87==} {>>pagina-aanduiding<<}
ren gaen’, W. v. Hildeg. 90, 31; bij selc (= ‘menigeen’): ‘Sulc dreichden nu an sijn vel’, Rein 774; ‘selc die draghen grau ende bont’, Vad. Mus. I, bl. 324, vs. 15; ‘Hi sager selcken qualijc bereet, Die waren ontwapent’ enz. Lanc. III, 45028; bij een met menich verbonden subst.: ‘Hi sager comen menegen man, Die hadden alle halsberge an’, Lanc. III, 43833; ‘Menegen man.... Die te hem ward quamen gedrongen’, ‘Lanc. III, 44751; evenzoo Ibid. 46924; Walew. 1629; 1919; W. v. Hild. 35, 61; bij men: ‘Hoe men wilden dat si deden’, W. v. Hild. 97, 242; ‘dat men haer lieve kint ymmer begraven wouden’, Dat lyden ons Heren (Mnl. Bibl. v. M.), bl. 51; ook Lanc. III, 26345. Zie ook nog Huydec. Taalk. Aanmerk. (Lel.), III, bl. 4 vlgg. 1)
Is nu een dergelijke constructie op zich zelf niets buitengewoons zoo heeft ze toch in de oudere taal aanleiding gegeven tot een recht zonderling en opmerkelijk gebruik, waarvan ik in het volgende enkele voorbeelden wil geven. Terwijl nam. bij zulk een collectief het gezegde zoowel in den singularis als in het meerv. kon staan, trok men van deze dubbele woordvoeging op deze wijze partij, dat men, wanneer bij een zelfde subject. twee praedicaatsverba behoorden in denzelfden of in twee met elkaar verbonden zinnen, het eene werkw. in het enkelv. het andere in den pluralis plaatste.

Zoo bij een subject elc.:

Ende elc nam een spere mettien 
Ende quamen echt te gadere doe. 
Lancel. III, 25898. 



Ende elc ginc hem wapenen saen 
Ende sijn tere plaetsen comen, enz. 
Lanc. III, 26673. 



Ende elc ontseide anderen daer 
Ende liten die orsse lopen daernaer. 
Lanc. III, 26676. 



{==88==} {>>pagina-aanduiding<<}


Doe kerde elc van anderen daer 
Ende quamen te gadere weder daernaer. 
Lanc. III, 26784. 



Elc trac tswerd uter sceide 
Ende gingen hen daer onderslaen. 
Lanc. III, 43043. 



Elc stac ter zeeward sinen boet 
Ende ruemden die marine. 
Lanc. III, 44963. 



Ende elc nam enen bider hant 
Ende hietense willecomen wesen, enz. 
Cassam. 1296. 



Elc te sinen wapen scoet 
Ende quamen sciere uutghetrect, enz. 
Seghel. v. Jher. 11034. 



Elck nammer twee, drie off meer 
Ende voerdense mit hem over tmeer. 
Minnenl. IV, 310. 


Zie ook nog V. d.l.o. Heren, 578, en 1788, 2790, 4266, 4270, enz.
Bij Haergelijc = ‘elk van hen’:

Dat haergelijc een bode ware 
Ende behorden t Arturs hove, enz. 
Lanc. III, 43329. 


Bij manlijc = ‘elk’:

Ende manlijc brac daer sinen scacht 
Ende quamen metten orsse tgemoete enz. 
Lanc. III, 24286. 


Bij sulc = ‘menigeen’:

Doe loecher sulc ende hilt sijn spot 
Ende seiden dat hi waer een sot; 
W. v. Hildeg. 17, 177. 


Bij men:

Men gaf water ende ghinc dwaen 
Ende wilden eten, het was tijt; 
Walew. 2548. 



Met groter bliscapen mense ontfinc 
Ende gaven up, enz. 
Fl. ende Blanch. 841. 



{==89==} {>>pagina-aanduiding<<}


Men gaf water ende ghinc dwaen 
Ende souden gaen eten in die sale. 
Walew. 3108. 



Van daer mocht comen, dat men vername 
Ende vonden datd also ghescach enz. 
Lev. v. st. Christ. 1112. 



Ende so waer men wiste ochte vernamen dat enz. 
Leuvensche keur van 1306 (Vad. Mus. III, 26). 



Dan dat men schone woerden ghevet, 
Ende gaen lieghen ende segghen, enz. 
Minnenl. I, 2659. 



Nochtan so doetmense alle daghe 
In IJtalien openbaer 
Ende en achten der schanden niet een haer: 
Minnenl. III, 98. 


Zie ook nog St. Am. II, 530.
Bij volk, schaar, de menighe (= ‘menigte’), convent (= ‘klooster’), als onderwerp:

Dat volc datter tlyf behelt, 
Sloten die porten mit ghewelt. 
Hist v. Tr. 8926. 



Daer was volcs harde vele 
Ende ripen alle met luder kele enz. 
Lanc. III, 44284. 



Tvolck plach daer mit groten scharen 
Te vergaderen op dat zant 
Ende voeren over in Zesten lant. 
Minnenl. II, 150. 



Mettien quam 't folc ende hebben vertelt, enz. 
St. Am. II, 416. 



Dene scare es ter porten gegaen 
Ende maecte daer een groet geclop, 
Ende ripen vaste: 
Lanc. III, 24028. 



Van volck een moghentlyke schaer, 
Die met Africano street 
Ende dwonghen tvolc, enz. 
W. v. Hildeg. 36, 32. 



Tehant so quam tconvent te samen 
Ende worden seer blide, enz. 
Lev. v. St. Christ. 1185. 



{==90==} {>>pagina-aanduiding<<}

Ende alle dat volck nae dat het ghesien hadde, loefden God, enz.


Luc. 18.

Ende tconvent ginc al na singhen 
Ende brachtent ute met groter eren. 
Ibid. 


Zie voorts nog St. Amand, I, 2640, II, 416, 1437, 2881, 2969, 4945, 4974.
Bij een met menig verbonden subject:

menich riiclic steen 



Waser an geset, daer dogede an lagen 
Ende (d.i. en die) miracle te doene plagen, enz. 
Fl. en de Blanch. 1026. 



Dan sal in oerbere dies heileghes lands 
Menich minsche sijn bloed sturten (wands 
Dan sunderlinghe sal wesen noet) 
Ende selen dan Gode vergelden de doet enz. 
Lev. v. St. Christ. 1103. 



Daer binnen lach menich fel gast 
Die seere haetten Christus wed; 
Lev. v. St. Am. I, 3390. 


Bij het substantief gebruikte menig:

Weet dat hem daer menich bekende 
Besculdich, ende hebben saen 
Gheseit, enz. 
Lev. v. St. Am. I, 2924. 


Zie ook nog St. Am. I, 2922, II, 4934, V. d.l.o. Heren, 2802.
Dat voorts dit zonderling spraakgebruik niet tot de Middeleeuwen beperkt was, zien we uit de volgende plaatsen uit Dat nieuwe Testament (bij Adr. van Berghen, 1524):
Ende een yegelijc begonst tot hem te spreken ende seyden, enz.


Luc. 26.
Ende als Jesus in Jerusalem quam, so is die geheele stat beroert ende spraken, enz.


Matth. 21.
Ende tot hem quam veel volcx ende brochten met haer enz.


Matth. 15.
Dit volc genaket mi metten monde ende eeren mi metten lippen, enz.


Ibid.
Ende als dat volc waende ende dachten, enz.


Luc. 3.

{==91==} {>>pagina-aanduiding<<}

Ende die geheele menichte opstaende leyde hem voor Pilatum ende begosten enz.


Luc. 23.
Het en is nyet goed dat men den kinderen haer broot neme ende worpent voor die honden.


Matth. 15.
Voorts ook uit den zestiendeëeuwschen Houwaert:


Meest al 't volck twelck naer triumpheren noch haecte Werden ghestooten teghen haren danck, enz.


Pegas. Pl. bl. 66.
Zelfs de 17de eeuw had zulk een dubbele constructie nog niet vergeten; vgl. b.v. in Baardt, Deugdenspoor:

Dit was een Volckjen teer en vijs 
En sochten mij te maken wijs, enz. 
bl. 96. 



Het Volckien, dat daer boven staet, 
Die weten oock geen weynich raet. 
bl. 62. 


Zie ook nog Ibidem, bl. 188, 192, 287, 288 en 289.
Volkomen overeenkomstig met het hier aangetoonde gebruik is ook de Dietsche eigenaardigheid, die bestaat in het verbinden van ééne van twee werkw., in het tegenw. deelw., en van het andere, in den infinit., met de verba komen en gaan; vgl. b.v. quam hi wenende ende poplen’; ‘Dese.... ginc in allen synagoghen Hem proevende scone ende toghen’; beide constructies van het met komen en gaan in verband staande verbum, zoowel die in het part. praes. als die in de onbep. wijs, waren oudtijds gangbaar; en beide te zamen bezigde men ook meermalen, wanneer er twee van komen, gaan afhankelijke werkwoorden in den zin voorkwamen. Vgl. Verdam, Tekstkrit. bl. 81.
W.L. VAN HELTEN. 1)







{==92==} {>>pagina-aanduiding<<}

Nog iets over ‘Uiten Treuren.’

Op bladz. 203 en vlgg. van den vorigen Jaargang heeft Dr. Jan te Winkel er op gewezen, hoe uiten treuren, dat niets anders is dan ‘zonder treuren,’ de beteekenissen:

1o.‘vroolijk, vergenoegd,’

2o.‘lustig, flink, onvermoeid,’

3o.‘onverpoosd, zonder ophouden’


ontwikkeld heeft. Het betoog, door hem geleverd, is duidelijk en overtuigend en zal daarom, wat de hoofdzaak betreft, wel nergens tegenspraak ontmoeten. Tegen een enkel punt er van evenwel zou ik geneigd zijn eenig bezwaar te opperen, nam. tegen de oplossing van uiten in uit den en de verklaring van dit uit door ‘zonder.’ De bewijzen, door T.W. voor zulk een opvatting der praepositie aangevoerd, zijn m.i. niet voldoende. In ‘het ghinc met hem uten spele,’ ‘het ghenc uuten gheleyde,’ ‘enen uten sinnen maken,’ uit zijn zinnen worden’ (z. bladz. 205) is uut, uit de tegenstelling van in (vgl. het bekende in spele en evenzoo in gheleyde, Minnenl. I, 862) of van bij, maar niet, = ‘zonder,’ het oppositum van ‘met.’ Slechts de plaats uit Hooft, uit de kijf = ‘buiten kijf’ zou voor de door T.W. aangenomen beteekenis van uit kunnen pleiten; doch ze staat alleen, en één zwaluw maakt geen lente.
Liever zou ik om deze redenen ons uiten = ‘zonder’ voor een ouden rest van een vroeger ûtan houden, dat in de genoemde beteekenis aangetroffen wordt in het Ohd. ûzan, het Mhd. ûzen, het Oudnoordsche ûtan, en nu nog voortleeft in het Zweedsche utan en het Deensche uden. Dat het oude dialect, waaruit het Nederlandsch is voortgekomen, zulk een vorm ût-an gekend heeft, bewijst ons het door samenstelling met be er uit gevormde buiten (vgl. binnen, be-innen); en zoo de opvatting ‘zonder’ voor dit Oudnederfrank. ûtan bij ontstentenis van bewijsplaatsen niet te staven is, zoo wordt ze toch door de analogie met het oudere Hoogduitsch en de Noordsche dialecten en talen, alsmede door de beteekenis van het samengestelde buiten (vgl. b.v. buiten mijn voorkennis = ‘zonder m.v.’ en de door T.W. bl. 206 aangehaalde bewijzen voor buten ‘zonder’) zeer waarschijnlijk gemaakt. Wel is waar schijnt het voor een zoodanige verklaring een bedenkelijke omstandigheid, dat onze oudere auteurs der 17de eeuw steeds uit den treuren spellen (z. beneden); zoo wij echter willen bedenken, hoe licht men in een tijd, toen uiten ‘zonder,’ behalve in de besproken uitdrukking, in onbruik geraakt was, er toe kon komen den oorspronkelijken vorm der praepositie te vergeten en het woordje ten gevolge daarvan, in verband met uit, als uit + den te verklaren, dan zal dit bezwaar zich gemakkelijk genoeg uit den weg laten ruimen. Ja zou het boven vermelde uit de in uit de 
kijf bij

{==93==} {>>pagina-aanduiding<<}
Hooft niet eveneens een latere, door misverstand ontstane vorm zijn voor het oorspronk. uiten, in uiten kijf, tegenw. buiten kijf?
Als bewijsplaatsen voor de volkomen gelijke kracht van sonder treuren en uiten treuren voege men voorts bij de door T.W. aangevoerde plaatsen nog:

Ick sal gaen loopen ras 
Om tgelt in u Tas te helpen sonder treuren. 
Tafelspel van twee personagien, Moetwilligh 
bedrijf, een Krijghsman, en een Huysman, bl. 8. 



Hem bedocht, wat hem soude gebeuren; 
Sonder treuren slaghen met hoopen. 
Tafelspel van een Landtsknecht, die 
teghen zijn eyghen schaduwe vecht, bl. 2. 
 
't Gaet alles zonder treuren. 
Benjamin, Minn. v. zijn Vrouw, 5. 


alle met sonder treuren = ‘flink, lustig.’

Voorts:

Doch voor de ondraeglijcheit zijns arbeits zonder treuren 
Hem naulijcx droog broot en water moght gebeuren. 
 
Vondel, Vorst. War. 53 


met z. tr. = ‘zonder ophouden.’

En als bewijzen voor de drie bovengenoemde opvattingen van uiten treuren in de taal der 17de eeuw zie men:
1o. voor ‘vroolijk, pleizierig:’

Dat is een vroolijk volk, dat leeft nog uit den treuren. 


een plaats uit een der kluchtspelen van dien tijd, doch wier herkomst ik ongelukkig in mijn aanteekeningen heb vergeten te noteeren;
2o. voor ‘flink, met lust, zonder dralen:’

Ik zal dan voortgaan uit den treuren. 
Alewijn, Beslikte Swaentje, 54; 


3o. voor de hedendaags nog in zwang zijnde ‘onverpoosd, zonder ophouden:’

Men zit gerust by één te zingen en te klinken, 
En't één bokaaltje voor en 't ander na te drinken, 
Als karsten' menschen met mekaâr. 
Men springt, men danst, men zoent malkander uit den treuren. 
Mauricius, Het Leidsche Studentenleven, 28. 



{==94==} {>>pagina-aanduiding<<}


Vrou Dido (om de Troische Heeren 
Met alle soorten van banket 
Op 't magnifikst te regaleeren) 
Tobak liet brengen in 't zalet: 
Waarvan zy zelver, om de geuren, 
Een pypje vulden en ontstak, 
En dampte zo lang uit den treuren, 
Totdat haar 't koude zweet uitbrak. 
Focquenbr., Alle de Werken, 141. 


Nog wil ik opmerken, zonder het nochtans als grond voor mijn verklaring te laten gelden, dat ik steeds in de uitspraak van uiten treuren bij mij zelf en bij anderen de scheiding ui-ten heb waargenomen, tegenover een uit-ter, in uitermate, uit uit + der. Ware uiten = uit + den, dan zou men een uit-ten moeten hooren. Vinden ook anderen, bij nauwgezette waarneming, dit verschil in uitspraak?
W.L. VAN HELTEN.





Violen laten zorgen.

Meermalen wordt voor den bespeler van een of ander muziekinstrument de naam van dat instrument zelve gebezigd. Zoo zegt men: in dat orkest ontbreken een bas en twee eerste violen, d.i. een bespeler van den bas en twee eerste violisten. Zoo zegt men ook tamboer, dat oorspronk. trommel beteekende, voor trommelslager. Nu was het eertijds te platten lande, en, vergis ik mij niet, nog tegenwoordig in Zeeland de gewoonte, dat bij een boerenfeest de dans door den speelman of de speellui bestuurd werd; deze regelden den tijd, wanneer de dans zou aanvangen en eindigen, en gaven door het strijken achter de kam het teeken, dat de vrijer zijn vrijster mocht kussen. Vergelijk hiermee uit het bekende vogelschieten van Staring:
Daar ging de strijkstok hoog en laag; De jeugd sprong op de maat;
En als de vrijer zoenen wou? Dan wist de speelman raad.
En verder:
De Herfstmaand had haar loop ten eind; 't was kermis in Ter Borg
Men at, men dronk, men sprong in 't rond; De speelman had de zorg!
Uit deze laatste woorden en uit het bovenvermelde blijkt alzoo, hoe de feestgenooten te platten lande zich volkomen onbezorgd aan de vreugde overgaven en het bestuur der feestelijkheid eenvoudig aan den speelman overlieten, m.a.w. hoe ze bij hun onbekommerd genot de violen, d.i. de speellui, lieten zorgen. Bij overdracht van de feestvreugde op andere zaken ontstond het gebruik, dat wij nog hedendaags van de besproken uitdrukking maken.
BATAVUS.






{==95==} {>>pagina-aanduiding<<}

Navorschingen.

De Navorscher van 1879 opent de afdeeling Taalkunde met een paar goed geschreven stukken over geslachtsnamen van de hand des heeren Johan Winkler. In het eerste verklaart hij de beteekenis van den naam Dreckmeijer als ontstaan uit dree-eek-meijer (d.i. drie-eik-meijer). Vóór het huis namelijk, waarin de Westfaalsche boer van dien naam woonde, staan drie eeuwenoude eiken.
In het tweede worden de vormen Ingen en Angen (o.a. voorkomende in Ingenhousz en Angenent) verklaard. Voor hem, die met het Amstellandsche dialect bekend is, die in Bredero woorden als langt voor ‘land’, strangt voor ‘strand’ gelezen heeft, die het volkswoord stong of sting voor ‘stond’ heeft hooren bezigen, bevat de bewering, dat Ingen ‘in den’ en Angen ‘aan den’ beteekent, niets vreemds.
Ingeluiff is dus ‘in de luif’, d.i. in het huis met de luif; Thorbecke is ‘to der becke’, d.i. aan de beek; Tomberg ‘to den berg’, d.i. aan den berg, en dgg. meer. Hier had de heer Winkler eene schoone gelegenheid om te wijzen op het verschil in vorm van de geslachtsnamen in de verschillende deelen van ons land. Zoo beteekenen Van Dijk, Dijkman en Dijkstra hetzelfde. Namen als Verbeek, Van den Berg, Van der Hoek, Van Dijk komen voornamelijk in de Frankische streken voor; vormen als Beekman, Bergman, Dijkman vindt men hoofdzakelijk in de Saksische deelen; terwijl Hoekstra, Dijkstra, Veenstra, enz. Friesch eigendom zijn. Alle drie de vormen wijzen op afkomst. Stra is het suffix str, dat bij de Germanen zeer in zwang was, en diende om het begrip ‘behoorende tot, afkomstig van’ uit te drukken. Het Latijnsche terrestris, het Gotische avistr, ‘waar schapen thuis behooren, schapenstal’, de naam der vroegere grietenij (thans gemeente) Lemsterland, het woord Lemster-Beurtman, de eigennamen Dijkstra, enz., wijzen alle op dien uitgang.
Verkeerd is de meening (pag. 34 v.o.), dat de verkleiningsuitgang el ontstaan is uit elijn, ele. El, Got. il(s) is wel niet onze oudste verkleiningsuitgang, zooals op pag. 156 beweerd wordt (het deminutiefsuffix sa, thans s, bijv. in vos, Hd. fuchs, in Koos, Mies, dreumes, in den eigennaam Menso, enz. is even oud), maar toch oorspronkelijk. Ons ezel, Got. asil(us) is daarvan een merkwaardig voorbeeld. Ezel beteekent ‘grauwtje’ (vgl. voor het grondwoord van asilus het Eng. ass). Evenals wij in onze taal dubbele meervoudsvormen hebben (kinderen en dgg.), en dubbele vergrootingsvormen (beter) bezitten, hebben we ook dubbele deminutiefuitgangen; hiertoe behoort elijn = el ijn, bijv. oogelijn, maagdelijn.
De heer Winkler is zoo vrij warande een basterdwoord te noemen, dat zelfs den leelijken vorm vérandah heeft aangenomen (pag.

{==96==} {>>pagina-aanduiding<<}
14, noot). Terecht merkt de heer Leenderts (pag. 156) op, dat beide woorden niet hetzelfde beteekenen. Of het van één oorsprong is met ons ‘warande’? vraagt hij verder. En ons antwoord moet ‘neen’ luiden. De stam van warande is ‘waren (in bewaren)’; dit werd in het Ofransch warenne, dat wij weer overnamen in den vorm warande, met de beteekenis ‘besloten plaats, park’ 1). Veranda daarentegen is een geheel vreemd woord, dat afgeleid is van het Spaansche verano ‘zomer’ en beantwoordt aan veranada ‘zomerweder.’ De verhouding tusschen beide woorden is dus niet dezelfde als tusschen vrucht en fruit, die niet ‘aan hetzelfde woord fructus ontleend zijn’, maar waarvan het tweede uit het Fransch en het eerste uit het Latijn overgenomen is. Warande behoort dus tot die woorden, die van echt Germaanschen oorsprong, door de Franschen van ons werden overgenomen, en later in een Franschen vorm tot ons terugkeerden. We vinden het woord o.a. reeds in het ‘Abel spel van Lanseloet van Denemarken.’ Het ‘aanvankelijk’ uit de noot op pag. 14, is dus van vrij langen duur. Moesten we alle dergelijke woorden opruimen, weg dan met balkon, banier, banket, garnizoen, flits, foerier, galop, heraut, soep, fruit, schavot, enz. enz.! En dit 
bedoelt de schrijver toch niet.
Ik herhaal: De heer Winkler verdient onzen dank voor zijne onvermoeide navorschingen omtrent onze geslachtsnamen, die meer dan de voornamen (wie herkent in Dirk het oorspronkelijke Diedereiks ‘machtig onder het volk’?), de oude vormen bewaren. Wij herinneren slechts aan den geslachtsnaam in de Betou (pag. 37), waar de ou op de au van Bat-aue wijst; aan Thorbecke en Verbeek, waar to (= te) en van nog den dativus na zich hebben; aan Dijkstra, waarin het oorspr. suffix str is bewaard gebleven.
Doch Warande is niet het eenige woord, dat in den Navorscher oppervlakkig behandeld is. We denken hier allereerst aan Schenkelwijn (pag. 111), waar eenvoudig wordt gezegd: ‘wijn die geschonken, ten geschenke wordt gegeven.’ Maar niet alle wijn, die cadeau werd gedaan, heette ‘schenkelwijn.’ De omstandigheid, dat hij de eerste maal verstrekt is aan een ambtman van Tiel, en de tweede maal aan den burgemeester van Schoonhoven, en beide keeren slechts 2 kan, brengen ons op het denkbeeld, dat hier eerewijn bedoeld wordt, en werkelijk lees ik in Kiliaen: vinum honorarium.
Doerak (pag. 38 en 260). Tusschen ja en neen is een lange strijd. Als de een beweert, Doerak is een Russisch woord, want

{==97==} {>>pagina-aanduiding<<}
in die taal bestaat durak ‘dwaas’, en een tweede vraagt: is Doerak niet een Maleisch woord, want in die taal bestaat doerhaka, dan is daarmede de vraag nog niet beantwoord. Toevallige overeenkomst is geen maatstaf voor de verwantschap; ons ‘intree’ en het Fransche ‘entrée’ hebben niets met elkander gemeen dan de beteekenis. Wij stellen dan de vraag: Is de bewering, dat Doerak een Maleisch woord is, niet het waarschijnlijkst? En dan schaar ik mij met het antwoord aan de zijde van den heer Winkler. Waarom? 1e Het Russische durak beteekent ‘dwaas’, en in dien zin wordt het bij ons niet gebezigd. 2e ‘Leelijke doerak’ wordt bij voorkeur gebruikt door zeelui, die op Indië varen. ‘Je bent wel een leelijke doerak, maar mijn koffiemaat ben je toch,’ hoorde ik een ruwen zeebonk zeggen tegen zijne wederhelft, die juist niet tot de schoonste harer sexe behoorde. Op zijne manier wilde hij daarmede zijn vrouwtje vleien; zijne bedoeling was: ‘je bent wel leelijk, maar je blijft toch mijne beste vriendin.’ 3e Uit het Russisch hebben we slechts een paar woorden overgenomen (knoet, werst), uit het Maleisch daarentegen verscheidene en wel voor het grootste gedeelte scheldwoorden (baar, poen, enz.). 1)
Den hoet dragen. In: ‘Venus, vrouwe, ghi draecht den hoet,’ heeft het laatste woord klaarblijkelijk de beteekenis van kroon, want er volgt onmiddellijk op ‘ende sijt vrouwe (d.i. koningin) van der minnen.’ Eveneens lezen we in vs. 296 van hetzelfde Abel spel: ‘Maer in die ere van Venus, die ene crone draghet ende is vrouwe van der minnen.’
Staat er in vs. 328 ‘nu prisic den somer met sinen hoede,’ dan bewijst dit niets anders; dan dat hoed ook ‘bloemkrans’ beteekende.
Luistervink. Uit het aangehaalde jaarversje uit de kroniek van den Heraut Beijeren (Belg. Museum IV, 2) blijkt, dat met dezen naam een vogel wordt bedoeld. Het versje luidt aldus:

‘Luustervijnc, Vledermuus, Nachtegael, 
By desen voglen so weet men wael 
Hoe men tjaer ons Heren las, 
Doe de strijt te Roosbeek was.’ 


De luistervink was dus eene soort van vink en wel eene, zooals Maerlant dat uitdrukt ‘van plumen menighertiere, van vaerwen so doerdiere (door en door schoon), datment te wonder aen mach sien;’ daarom werd zij ook ‘te menigher stede in gaiolen (kooien) gheset om den mensche te merghene (op te vroolijken) mede.’
Het werkwoord luisteren beteekende ‘schitteren, glinsteren.’ Eene beteekenis, die we nog aantreffen in Huygens' Costelick Mal,

{==98==} {>>pagina-aanduiding<<}
vs. 468: ‘wat scheelt hem luyster-eer en hoovaerdij van een?’ Een ander voorbeeld is luyster-schoon, Huygens Voorhout, vs. 711. Analoge samenstellingen zijn: flikkerslach (Huygens), glibberaal, floddermuts, flonkerster, enz.
Dat later luistervink tot schimpnaam geworden is, is geen ongewoon verschijnsel. Men denke slechts aan roervink (zie Nav. 1879, pag. 311), dat oorspronkelijk den ‘rietvink’ aanduidde, en thans gebezigd wordt als schimpnaam, voor ‘levenmaker’; eveneens aan goudvink, den spotnaam voor een rijke. Het verdwijnen van het oude ww. luisteren ‘schitteren’ en de uitbreiding van beteekenis van het andere ww. luisteren ‘oplettend hooren’ heeft die verwarring natuurlijk in de hand gewerkt.
Den draak steken. Over ‘den gek steken’ leze men het Ned. woordenboek, in voce gek. Ik houd de aldaar genoemde verklaring voor de ware. Dat het volk deze spreekwijze in verband bracht met het bekende volksspel, is zeer goed mogelijk, ja zelfs waarschijnlijk; te meer nog daar er bij de ‘drakensoorten’ ook eene was die Gekko heette. Als het volk dergelijke spreekwijzen maakt, redeneert het niet op de wijze van pag. 32. Oorspronkelijk toch was de uitdrukking: ‘met enen syn sceren houden, of ‘enen te scerne driven’; hieruit ontstond ‘met iemand gekscheren’ (Bilderdijk verklaarde dit door ‘den keel schuren)’, later ‘den gek steken’ en eindelijk ‘den draak steken.’ Zeer zeker heeft de eene spreekwijze invloed gehad op de andere; maar het volk, dat ze zelf maakte, hield èn gekscheren, èn den gek steken, èn den draak steken, eenvoudig voor ‘gekheid maken, gekken,’ en het stoorde zich niet in het allerminst aan het ‘woordeken’ met, dat in ‘met iemand schernen’ voorkwam. Het behoefde dit niet angstvallig en ‘gewissenhaft’ in uit te veranderen; het wist immers de beteekenis en daarmede was het volkomen tevreden.
De spraakmakende gemeente stoort er zich niet aan of in ‘iemand van haver tot gort kennen,’ deze woorden zin hebben. Het kan er zijne meening door uitdrukken, en dat is voldoende. Onvruchtbaar is het derhalve in dergelijke producten van het spelende volksvernuft ieder woord te wikken en te wegen. Het resultaat is dan gewoonlijk nul.
In het algemeen plaatst men zich bij zijn onderzoek op een te hoog standpunt, terwijl eene enkele kleinigheid vaak voldoende is de kwestie op te lossen. Ik denk hier aan de anecdote van eenige geleerden, die hevig redetwistten over het verschijnsel, dat een tuinspiegel het warmst was aan de zijde, die van de zon was afgekeerd; na lang redeneeren en na allerlei geleerde gissingen, besloot men den tuinman naar zijne meening te vragen. Deze lost met een paar woorden: ‘ik heb hem pas omgekeerd,’ het geheele probleem op. De ruwe zeeman vraagt niet of doerak ‘verra-
{==99==} {>>pagina-aanduiding<<}
der’ of zoo iets beteekent; het woord mondt hem en daarom gebruikt hij het. De menigte heeft bij de vorming van ‘van haver tot gort’ niet in het minst gedacht: wat beteekenen hier de woorden haver en gort. Men begreep afar niet meer en maakte er zonder nadenken haver van en toen men eenmaal van, haver tot haver had, maakte de een of andere grappenmaker er van haver tot gort van. En wie zal zeggen, hoevele spreekwijzen en spreekwoorden er op die manier al niet zijn ontstaan?
Wie zal bijv. uitmaken wat het volk met hak bedoelde, toen het de spreekwijze ‘van den hak op den tak springen’ vormde? De zucht om te rijmen legde deze woorden in den mond. Men bedoelde ‘van het ééne voorwerp op het andere springen, van het instrument op hetgeen bewerkt wordt’ en, wat mij het meest waarschijnlijk toeschijnt ‘van de bijl of van de spade op den tak’ (Hack was de vroegere algemeene naam voor bijl). Doch, ik herhaal het, wie zal dit met zekerheid kunnen zeggen?
Een paar keeren werd ook het Middelnederlandsch behandeld. Enkele plaatsen uit het tweede boek van den Reinaert gaven daar aanleiding toe. Ik geef echter in bedenking het woord mase in vs. 6292 te behouden, doch met kleine letter geschreven. Mase toch beteekent hetzelfde als wase, d.i. ‘slijk’. Forries van vs. 5220 is terecht veranderd in sorries ‘muis’. Een paar gelukkige verbeteringen werden voorts in den tekst aangebracht (vs. 5156 vgg.). De inzender vergiste zich echter met Aelcrotte voor ‘een aal in den modder’ aan te zien. Aelcrotte is de naam van den wezel. Toch was hij niet verre van de waarheid. Het woord beteekent ‘geheel en al modder, d.i. met modder bedekt. De bestuurder van den Navorscher vergist zich daarentegen met de verklaring van Oordegale (‘die in onreine dingen vermaak schept’) onvoorwaardelijk te verwerpen. Ordure toch is ‘vuil’, en wie kent niet de beteekenis van het Fransche gale, galer?
Het zwaartepunt in deze afleveringen van den Navorscher ligt, behalve in de genoemde studies over persoonsnamen, in de leerzame opmerkingen van den heer Laurillard ‘betreffende ons spraakgebruik.’ Die verzamelingen zijn waard door iederen taalbeoefenaar opgeteekend, bestudeerd en aangevuld te worden. Ze getuigen van eene groote kennis der volkstaal, en bevestigen, wat we straks met andere woorden beweerden, dat woordenboeken in het Sánskrit, Littausch, Slavisch, Gotisch, enz. niet voldoende zijn om onze taal in een helder licht te plaatsen. Wat beteekenen de enkele woorden, opgediept uit de oudheid, en die dan nog vaak van een bescheiden vraagteeken moeten vergezeld gaan, tegenover de groote massa uitdrukkingen, die spelende en schertsende gevormd, met al onze navorschingen den spot schijnen te drijven? We hebben echter op die opmerkingen nog enkele aanmerkingen. Een veeg teeken

{==100==} {>>pagina-aanduiding<<}
behoort niet tot de spreekwijzen, die in het oude bijgeloof wortelen. Veeg was vroeger iemand, die den dood nabij was. Vanhier de beteekenis ‘ongelukkig.’ Het woord moet geplaatst worden in de groote reeks woorden, die vroeger eene bepaalde, doch thans eene algemeene beteekenis hebben, bijv.: ellendig, het Mnl. kei-tijf (oorspr. gevangen), het Mnl. dorper (oorspr. dorpsbewoner), enz.
Bij de diergeluiden ontsnapten een paar merkwaardige woorden aan de aandacht van den schrijver: kweelen (= ‘kwedelen’), van het oude kweden, Got. qithan, spreken, in het Eng. nog gebruikt in de uitdrukking quoth he; bassen, nog niet geheel verouderd voor ‘blaffen’, en gaal in ‘nachtegaal’.
Ook de verhandeling over Brugsche plaatsnamen (Afl. 2) verdient onze onverdeelde aandacht. De heer C.P. Roos heeft daardoor eene zeer nuttige bijdrage tot de kennis van het Ned. geleverd. Enkele verklaringen echter houd ik voor verkeerd. Lee-straat is bijv. ons ‘Waterstraat’, ewe is O. Fransch voor ‘eau’. Bollaerd is niets anders dan het Fransche ‘boulevard’, ons ‘bolwerk’, en niet ‘een betrekkelijk lage boom’. Het woord blecker = ‘blinkert, duin’, aldus genoemd om het blinken, schitteren van zand, is merkwaardig. Naast blinken staat blijken. Door het wegvallen van de nasaal n werd de i verlengd, dus blinken--linken--bliken, geschreven ‘blijken’. Dit ww. blijken behoort tot de 1e klasse der sterke werkwoorden; door analogie geraakte men er toe het naar de 4e te vervoegen. Vandaar kwam van blijken, bleek, maar tevens blak of bleck; bliken (uit blinken) had nam. in den onvolm. verl. tijd blak.
Wij raden ten slotte de inzenders van vragen aan, de woorden, waarvan zij eene verklaring wenschen, eerst te toetsen aan hun eigen gezond verstand, dan zal de Navorscher niet genoodzaakt zijn in zaken te treden, waarvan met het volste recht betuigd mag worden: lippis et tonsoribus notum est. En tevens zal de beantwoorder niet stuiten op woorden, die niet bestaan en aldus niet te vergeefs zijne hersenen afmatten. Veestgeld is hiervan een vermakelijk staaltje; het moet natuurlijk veertghelt, d.i. ‘havengeld’ zijn. Bruggen-, haven- en straatgeld levert eenen gezonden zin op.
De Navorscher, wij zagen het, gaf in de eerste negen afleveringen veel goeds; maar ook veel, dat aanvulling en verbetering eischt. Oppervlakkigheid is vooral bij woordafleiding ten strengste af te keuren. M. i. moest de bestuurder minder vrijgevig zijn in het plaatsen der ingezonden stukken en alleen de degelijkste antwoorden opnemen. Thans leest men soms twee- of meermalen, wat beter gezwegen ware.
In de IXe afl. van den Navorscher zijn 3 volle bladzijden gewijd aan de alliteratie. De vraag door den heer L. tot zijne medewerkers gericht: (pag. 160) ‘wat tot aanvulling was bij te brengen?’

{==101==} {>>pagina-aanduiding<<}
heeft derhalve ingang gevonden. Van alle kanten regende het alliteraties. In iedere uitdrukking, waarvan twee woorden met dezelfde letter aanvangen, zag men er eene. ‘Van Pontius naar Pilatus zenden’ is eene alliteratie, want Pontius en Pilatus beginnen beide met eene P; ‘zoo heet als de hel’, ‘weduwen en weezen troosten’, ja zelfs ‘te gooi en te gras’ behooren er toe. In ‘te hooi en te gras’ heeft niemand ooit eene alliteratie kunnen ontdekken. De heer J.A.D. verandert eenvoudig hooi in gooi en onze taal is weder met zulk een vorm verrijkt.
De bestuurder schijnt zelf overtuigd te zijn, dat bij zulk eene ruime opvatting van het begrip alliteratie, wellicht spoedig de kolommen van den Navorscher te klein zouden zijn om ze op te nemen, en verwijst de geëerde inzenders zeer lakoniek naar onzen dichter Hooft. Volgen wij zijn voorbeeld en nemen we van de alliteratie afscheid met deze schoone regels van Vondel (Vrije Zeevaart):

‘Het monster braeckte donderklooten, 
Granaten, blixems, baldert, bruischt, 
Bedreef geweld met staert en pooten, 
Blies roock en smoock en vlam en vier, 
Uit zijne kieuw en kopre keelen’. 


In de Xe afl. staat een opstel van den Heer G.P. Roos over ‘verandering van beteekenis’, dat alle kenmerken heeft van overhaasting, en daarom niet door degelijkheid uitmunt. In een wetenschappelijk tijdschrift, als de Navorscher, heeft zulk een gewichtig onderwerp aanspraak op wetenschappelijke behandeling.
De heer R. begint met ‘schalk en maarschalk’ op te noemen als voorbeelden. ‘Schalk was eertijds een knecht’. Geen enkel woord over den tegenwoordigen zin, geene enkele aanduiding, hoe die verandering van beteekenis samenhangt met den gang van ons denken. In schalk toch vinden we een bewijs, hoe het begrip ‘zeer gering’ langzamerhand kan overgaan tot ‘zeer slecht’. Dit lot ondergingen woorden als krank (vroeger = zwak), snood (eertijds = gering), boos (oulings = gering), onnoozel (oorspr. = onschuldig, eenvoudig, thans = dom); ditzelfde lot onderging ook scalc, dat oorspr. ‘dienaar’ (Ags. sceale) beteekende (vgl. behalve maarschalk, nog Godschalk), later de ongunstige opvatting kreeg van bedrieger en, als adjectief, bedriegelijk, en eindelijk deze laatste beteekenis weder gewijzigd heeft tot eene minder ongunstige. In de middeleeuwen stond reeds de opvatting bedrieger en bedriegelijk naast die van dienaar. ‘Scale ende eigen’, Rein. 7275 = dienaar en lijfeigen. ‘Sonder enege scalke wort’, Torec 114, = zonder bedriegelijke woorden.
Stinken is voor verandering van beteekenis een minder juist gekozen voorbeeld; de zin van het woord is niet veranderd, maar

{==102==} {>>pagina-aanduiding<<}
de tweede opvatting van het grondbegrip is mettertijd in plaats van de eerste getreden, althans in beschaafden stijl. Stinken is oorspr. niets anders dan ‘steken, prikkelen’ n.l. van de reukzenuw, derhalve = ‘rieken’ (Lat. stinguo). Dit prikkelen kan tweeërlei zijn: aangenaam of onaangenaam. In den eerstgenoemden zin werd het vroeger gebezigd, in den laatstgenoemden thans. Eveneens is prijzen oorspr. ‘den prijs, de waarde van iets bepalen’, en men zeide dus eertijds: hoog en laag prijzen; ‘ik prijs den coninc boven alle goet’, d.i. ‘ik schat den koning boven alles’. Thans heeft prijzen speciaal de beteekenis van hoog prijzen aangenomen. Grijnen is ‘vertrekken van het gelaat’. Vroeger beteekende dit woord dus dus zoowel lachen als weenen. Bij ons is alleen de tweede opvatting in zwang.
De heer R. gelieve intusschen zijne bewijsgronden niet te putten uit bronnen, door Wm. Sewel in diens ‘Nederduytsche Spraeckonst’ voor Nederlandsch. uitgegeven. De geciteerde plaats is oudhoogduitsch, en wel uit de ‘omschrijving van het Hooglied’ door Williram, Abt te Ebersberg in Beieren, gestorven in 1085. Waarschijnlijk is dit werk reeds vóór 1040 geschreven. Het vervolg luidt: ‘Diu suoze dinero gratiae is bezzera danne diu skarfe dero legis, als is quit, Lex per Moysen data est, etc. De plaats, in den Navorscher aangehaald, bewijst dus wel, dat in het Hoogduitsch stinken vroeger ‘aangenaam rieken’ was; maar voor het Nederlandsch bewijst zij niets. De mogelijkheid toch bestaat, dat in het ééne Duitsche dialect de gunstige en in het andere de ongunstige opvatting van hetzelfde woord in gebruik was. In onze oude taal zijn echter voorbeelden genoeg te vinden.
Als bewijs voor de vroegere beteekenis van diet = ‘volk’, zijn beduiden en duidelijk en de eigennaam Diederik van meer gewicht, dan het in Nederland thans vrij onbekende verduitschen, dat in zijne oorspr. opvatting verouderd is.
Een zonderling voorbeeld haalt de schrijver aan in het Zuidafrikaansche schenkeltong. Ik kan daarin geene verandering van beteekenis ontdekken. Waarschijnlijk hadden die gedroogde schenkelspieren, waar Jan van Dijk over schrijft, eene groote overeenkomst van vorm of smaak met den tong. Dergelijke speling met woorden, om de overeenkomst aan te duiden, heeft niet zelden plaats, vgl. schildpadsoep en het, in den Nav. genoemde, runderderhaas. Hier hebben wij dus enkel te doen met eene speling van het volksvernuft. Maar nog iets: Ik begrijp niet waartoe dat woord uit Zuid-Afrika naar Nederland wordt overgeplaatst, om als bewijs te dienen voor de verandering in beteekenis. In het land, waar ‘die kind kwaai is’, waar ‘die kat jongetjes krijgt’, waar ‘die man op kurken loopt’, in plaats van op krukken; waar ‘het paard nie goed geleer is nie, omdat het een slechte transeermeester (= pi-
{==103==} {>>pagina-aanduiding<<}
keur, dresseerder) gehad heeft’, waar men ‘een week bij zijn oom gaat kuieren’, in plaats van logeeren, in zulk een land, zeg ik, verbaast men zich over vreemde woordverbindingen niet. Bij ons is het woord schenkeltong onbekend.
‘Kruid en lood’ is eene nieuwe spreekwijze, die na het in zwang komen van het buskruid, in de plaats eener andere getreden is, en behoort dus in dit opstel niet te huis. Wat als een sterk voorbeeld had kunnen aangehaald worden, gaat de schrijver ongemerkt voorbij; wat erger is, de heer R. schijnt te vermoeden, dat dat woord, ik bedoel harnas ‘dank zij misschien den kurassiers’ zijne oorspronkelijke beteekenis heeft behouden. Integendeel, juist door verandering van opvatting hield het stand. Harnasc was eerst ‘bagage’. ‘Dat harnasc was ghereet snellyc’, Ferguut 55, d.i. de bagage was spoedig gereed. Later werd het ‘halsberg, maliënkolder’, en thans heeft het, door vergelijking, den zin van ‘een zwaren last, een drukkend pak’.
Rijzen behoort evenals stijgen en varen tot die woorden, waarin mettertijd het grondbegrip beperkt is. Rijzen was eenvoudig ‘gaan’; men zeide dus omhoog en omlaag rijzen; thans is die beteekenis van ‘gaan in het algemeen’, beperkt tot ‘naar de hoogte gaan’, en onder het volk, ook te onzent, is de transitieve beteekenis ‘omhoog doen gaan’ zeer in zwang.
Op pag. 516 is er sprake van het woord froenen. Aldus geschreven is het zonder twijfel Hd. Van frô namelijk, Gotisch frauja, kwam frone ‘heerendienst’, en fronen, frönen ‘heerendienst doen’. Eene andere opvatting is er niet. Dit Hd. frone luidde bij ons vroon (in het woord vrouw ligt nog het oude vro), dat, behalve in vroonland en vroondienst, zie Nav. 516, nogvoortleeft in Franeker: vroon-akker ‘akker des heeren of heerlijke akker’. Deze beteekenis vooropstellende lees ik op de aangehaalde plaats (Nav. 516) niets anders dan: dat het den heer (George Ernst) niet vrijstond, de geërfden, gildemeesters en huisluiden tot vroonen (heerendiensten) of tot diensten (gewone diensten) te doen ontbieden. Den Hd. vorm kan ons in een stuk, dat voor Lichtenvoorde bestemd is en van het hof van Gelderland uitgaat, niet verwonderen.
In eene der vorige afleveringen had de Navorscher getracht de meening, dat veelvraat eene verbastering is van het noordsche fjëldfrette (d.i. steenbunzing), te wederleggen. Daartoe was eene bladzijde geciteerd uit Lenz' Gemeinnützige Naturgeschichte (Gotha, 1860). Ofschoon dat betoog niet afdoende was en hier en daar zelfs mank ging (de schrijver beweert daarin o.a. dat het Deensche Jerv ‘een veelvraat’ beduidt, terwijl hij had moeten zeggen, dat de Denen het dier, door ons veelvraat genoemd, Jerv heeten), schijnt de heer Laurillard er zich bij aan te sluiten, en tevens geeft hij in hetzelfde stukje de ware afleiding van kamperfoelie,

{==104==} {>>pagina-aanduiding<<}
d.i. caprifolium, geitenblad. Vervolgens vraagt hij naar de beteekenis van scheurbuik. 't Zal ons benieuwen of de Navorscher de algemeen geloofde afleiding van skiörbug (Deensch) = bros gebeente, ook in twijfel zal trekken.
Met het woord roervink is de heer L. nog niet in het reine; maar niemand heeft ook beweerd, dat ons roervink kan beteekenen rietvink. Wel is er gezegd, hetgeen de waarheid is, dat onze tegenwoordige naam rietvink (rietmosch) oudtijds roervink luidde, wat dezelfde beteekenis had. Nu bestaat er in het woordenboek der vinkers nog wel een woord ‘roervink’; maar dit beantwoordt volstrekt niet aan het oude roervink. De hedendaagsche benaming heeft ongetwijfeld haar oorsprong te danken, niet aan het roeren, maar aan het roer, waarop zulk een vinkje geplaatst is. Hierdoor vervalt ook een groot gedeelte der beschuldiging van wreedheid, die men den vinkers ten laste legt. De roervinken zitten niet aan touw vast, maar hebben een zoogenaamd broekje aan, van zacht leder, waaronder een ringetje is bevestigd. Door dit ringetje gaat een touwtje, dat, ongeveer een paar decimeter lang, bevestigd is aan het zoogenaamde roer. Op eene zeer gemakkelijke wijze, wordt dit laatste in beweging gebracht, zonder dat de vink iets van rukken te lijden heeft. Iets anders is het met den zoogenaamden zwabber, die echter zeer zelden, alleen in geval vandikke mist gebruikt wordt. Daar zitten de vinken met hunne pootjes aan een touw gebonden, dat over een paar mikken gespannen, voortdurend door rukken in beweging wordt gehouden. Tot eer voor de vinkers, moet echter gezegd worden, dat slechts zeer weinigen van dit middel gebruik maken.
Op pag. 575 vinden we weder eene der voortreffelijke stukjes van den heer L. over ‘diernamen in de aanduiding van gebreken, ondeugden, enz.’ Naar aanleiding hiervan geeft de bestuurder de afleiding en de beteekenis van kippig ten beste. Kipen is namelijk ‘gluren’; men vindt het in den Lekenspiegel, prologhe vs. 33:

‘Die altoos kapen ende kipen,’ 


d.i. die altoos gluren en loeren of er iets te vitten valt. Vergelijk hiermede het Glossar. op den Lekenspiegel, van prof. de Vries.
Verder werden nog behandeld: zoo zout als brem (brem = pekel, Ags. brim); etmaal, waar verwezen wordt naar Taal- en Letterbode IV, bl. 194; in rep en roer (beide beteekenen 1e. aanraken, 2e. bewegen, in rep en roer dus = zich haasten en daarbij veel drukte en beweging maken); wantsnijder (kleermaker); cordewanier (schoenmaker); bijlhouwer (timmerman); Wijlen en wijlen eer (waarbij vergeten werd, naar aanleiding der vraag, optemerken, dat wijlen niet het zelfde is als wijlen eer, maar dat uit dit laatste weleer ontstaan is). 1)

{==105==} {>>pagina-aanduiding<<}

Enkele vragen wachten nog op antwoord, o.a.: voorhouden, door Loosjes gebruikt in zinnen als deze: ‘daar nu Elisabeth van Vliet de eenige getrouwde vrouw was, moest deze bij die gelegenheid niet weinig voorhouden;’ (bij zeelieden is dit woord zeer in zwang; bij het ophijsen van het een of ander voorwerp door meer dan één persoon is er altijd één, die het ingehaalde touw vasthoudt en opschiet. Dit is de zoogenaamde vóórhouder. ‘Houd goed vóór!’ roept men hem tot aansporing toe. Overdrachtelijk bedoelt een zeeman met voorhouden ‘de eerste zijn bij het werk, hard werken’, bijv. hij moet altijd vóórhouden, d.i. het lastigste werk wordt altijd hem opgedragen. Hieruit ontstond weer de beteekenis: geplaagd worden, of te verduren hebben, zooals het volk dit uitdrukt. Het laatste wordt hier bedoeld); Lichtomdijne (zie de verklaring, gegeven N. en Z. II, blz. 173); houtschild, naam voor een sjouwerman te Utrecht; (gild), enz.
In het algemeen zagen wij, dat de belangstelling in onze taal steeds toenam; een ernstig streven naar waarheid kan den Navorscher niet ontzegd worden; dat dit streven ook in den jaargang 1880 toeneme, en dat de middelen om tot waarheid te geraken steeds degelijker en krachtiger worden, wenschen wij van harte.








{==106==} {>>pagina-aanduiding<<}

Beantwoording der Vragen, opgegeven door de Commissie voor het ontwerpen van eene Linguistische kaart van Nederland.

(De hieronder bedoelde uitspraak geldt voor het Westel. gedeelte van Zuidbeveland: Wolfaartsdijk, 's-Heer Arendskerke, Heinkenszand, 's-Heerenhoek, Borssele, Ellewoutsdijk, Driewegen, Ovezande, Baarland, Oudelande, Hoedekenskerke, 's-Gravenpolder, Nisse en 's-Heer Abtskerke.

Het Oostelijk deel van Z.-Bev. onderscheidt zich voornamelijk van het Westelijk daarin, dat het in de onbep. wijs der werkwoorden de n laat hooren, en dat het ww. zijn zuiver als ziin wordt uitgesproken; terwijl men in 't westel. deel altijd bin zegt; b.v. de boomen bin dik.
	vader wordt zuiver uitgesproken
	moeder wordt zuiver uitgesproken
lieve kinderen:		lieve kinders; kinderen klinkt te deftig.
zij laten zich wasschen:		ze laete d'r eigen wasse
	zich hoort men nimmer.
ik ga, hij gaat, wij gaan:		ik gae, i gaet, we of wulder gae.
die heeft gezegd:		die eit ezeid.
gaat gij mede?		gae je mee?
zult gij het gelooven?		zui 1) j' et geloove?
haverkist:		aeverkiste.
hanenkam:		aenekamme.
koeien en schapen:		koeien en schaepen.
veulens en geiten:		kachels en geiten.
ganzen en eenden:		ganzen en ennen.
huis en schuur:		uus en schure.
huizen en kerken:		uzen en kerken.
vragen, vraagde:		vraege, vraegde, meest vreeg.
weide, hooiland:		weije, ooiland, meest ooiwije.
kermiskraam:		kermiskraem.
drempel:		durpel.


{==107==} {>>pagina-aanduiding<<}

veel meisjes:	vé meisjes.	
een nieuw rijtuig met een oud paard er voor	een nieuw rituug mi een oud paard 'ter voor.
wanneer komt uw broeder u bezoeken?	wanneer (ook wel) (h)oeneer kom je broer je bezoeke?
ik denk tegen Kersmis:	ik dienke tegen Kossemisse.
onder de duiven schieten:	onder de duven schiete.
wij zijn op de jacht geweest:	we bin op de jacht ewist.
toen hebben wij hazen, patrijzen en snippen geschoten:	toen aê me aezen, patrizen en wilde ganzen eschote.
deze jongetjes hebben bloempjes geplukt:	deze jongsjes aê blommetjes 'etrokke.
hij houdt een' dikken stok in de hand:	i oudt een dikke stok in z'n and.
goud en zilver:	goud en zulver.
leven en sterven:	leve en sturve.
eten en drinken:	ete en drünke.
slapen en waken:	slaepe en waeke.
hij slaapt gerust:	i slaept g'rust.
	(slaept bijna uitspreken als slipt.)
hemel en aarde:	emel en aerde.
boomen en struiken:	boomen en struken (of kapout.)
heuvels en dalen:	euvels en daelen.
erwten en boonen:	erten en boonen.
zaaien en maaien:	zaaie en maaie.
hooi en stroo:	ooi en stroo.	
de molenaarszoon is op den molen:	de meulenaerszeune is op de meule.
een blozende deern:	een bleuzend meisje.
haar vrijer is erg ziek:	d'r vriier is braaf ziek.
potten en pannen:		wordt goed uitgesproken.
potjes en pannetjes:		idem.
klim op de ladder:	klum op de ladder.
klauter in den eikenboom:	klouter in den eikenboom.
zij kunnen zich niet verweren:	ze kunne d'r eigen ni ferwére.
hij wil niets leeren:	i wil niks leere.
de burgemeester van 't dorp:	de enz... durp.
boeken en papieren:	goede uitspr. (soms pampieren.)
muizen en rotten:	muzen en ratten.
rechts en links:	rechs en liinks.
de tuin achter 't huis:	't of (voor hof) achter 's uus.
eene vischschuit:	een vischschute.
kruid en lood:	kruud en lood.
vul de glazen:	doet de glaezen vol.
bier en wijn:	bier en wiin.
hier en gindsch:	ier en gunter, ook ginter


{==108==} {>>pagina-aanduiding<<}

vier en zeventig:	vier en seventig.
Gerrit is gierig:	Gert is gier.
dat begeer ik van u te weten:	dat wi'k va je wéte. (wik voor wil ik)
gij lieden kreegt weinig, en gij hadt reeds niet veel:	julder krege weinig en j'aa à nie fee.
ham en spek:	amme en spek.
de bruiloft:	de bruiloft, de feeste.
de genoodigde gasten, vrienden en naburen:	de verzochte gasten, vrienden en naeste buren.
wat doet hij daer:	wat doet 'n di(r).
de eerste:	den eersten.
de laatste:	den lesten.
de naaste:	de naeste.
nauwe schoenen:	nouwe schoenen.
in het hart:	in 't arte.
op de tong:	op de tonge.
klaver:	kloovers.
zwavel:		goede uitspr.
uien:	juun.	
huwelijk:	uwelik	
doopen:	doope.	
zoeke:	zoeke.	
vloeken:	vloeke.	
eekhoorntje:	eekorentje.
wieden;	wieë	
zie! hij ziet:	kiik! i ziet of kiikt).
wij zagen hem:	we zaegen 'm.
zij lagen op den grond:	ze laege op de grond.
een droge zomer:	een drooge zummer.
een zure appel:	een zuren appel.
zonen en dochters:	zeunen (of zeuns) en dochters.
zin kleinzoon.	z'n kleinzeune.
hij heeft me gezegd:	i ei m' 'ezeid.
wie niet hooren wil, moet voelen:	die ni oore wil, mot voele.
de ezel is koppig:	den ezel is koppig.
de stier van onzen buurman:	wordt goed uitgespr.
zij draagt eieren in 't mandje:	ze draegt eiers in 't mandje.
de koning is rijk:	de konik is rike.
ik ben te vreden; zijt gij het ook?	ik bin tevree; bin ji 't ook?
die boer heeft een luien knecht:	dien boer ei 'n luie knecht.
hard werken is zijn zaak niet:	ard werke doet 'n ni.
groote steenen:		goed uitgespr.
fijne korrels:	fine korrels.
brug, vonder, sluis:	brugge, leunplanke.


{==109==} {>>pagina-aanduiding<<}

in zeven dagen:	in zeven daegen.
vóór de deur:	voe de deure.
zij doen er niets goeds:	ze doe d'r niks goet.
een hondje en een katje:	een oudje enz.
neemt hij niet meer?	neemt 'n ni meer?
gij dacht niet, dat ik zulks wist:	ji docht ni, da 'k dat wist.
dikwijls, nog vaker:	dikkes, nog dikkesder of nog meer.
een schoon paard:	een schoon (mooi) paard.
welk een kleed had de bruid aan?	waffer (wat voor) kleed á de bruud an?
hij is een droomer?	i is een droomer.
zij wandelden tot aan de stad al pratende:	ze kuierden toe an de stad a(l) pratende.
laten wij eens keuvelen:	lae m' is 'n bitje prate.
hout en ijzer:	out en isder.
vreugde en smart:	vreugde en smerte.
met hart en ziel:	met art'e en ziele.
hij schudde ongeloovig het hoofd:	i schodde ongeloovig z'n oot.
hij liep met een geweer:	i liep mi 'n geweer.
zij droeg een mand op den rug:	ze droeg 'n mande op d'r rik.
we konden niet zien:	me konne ni zieë.
handjes en voetjes:	andjes enz.
wat staat ge daar zoo te schreien?	wat stae je di(r) z'o te julen?
vuur en licht:	vier en licht.
eene waskaars:	een waskaesse.
Zondag enz.	zondag, maendag, disendag, weusdag, dunderdag, vridag, zitterdag.
sluier:	sluier (niet in gebruik.)
fluiten:	fluite.
ruiken:	ruke.
gieten, hij goot, gegoten:	giete, i goot, egote.
geven, gaf, gaven:	geve, gaf, gaeve.
leven, geleefd:	leve, eleefd.
suizen:	suse.
vrolijk:	vroolik of vrooilik.
pruimen en peren:	prumen en peren.
een olm:		goed uitgespr.
een beuk:		idem.
hazelnoten:	aezeneuten.
groene twijgen:	groene taksjes.
dorre bladeren:	dooie blaeren.
te poten en te planten:		goed uitgespr.
de pooten van een hond:	goed...... ond.
ik durf, ik durfde:	ik durf, ik dost.


{==110==} {>>pagina-aanduiding<<}

hij pleegt, hij placht:	i pleeg, i placht (niet in gebruik.) men zegt: i was gewend.
zij hebben met elkaar gevochten:	z' ae mie' mekare 'evochte.
anders:		goed.
wereld:	waereld.
verteren:	vertére.
mondje:	mondje.
een gaatje:	een gatje.
een maatje:		goed uitgespr.
een vosje:		idem.
wilde dieren:		idem.
vuur boeten:	vier uut doeé.
buiten:	buten.
buigen:	buge.
een ruige baard:	een rugen baerd.
spuwen:	spieë.
speeksel:	spugsel.
uitgespogen:	uitespoge,
storen:	steure.
verloren:	verloze.
boren:	bore.
het hoorn:	het koren.
terugkeeren:	vrom gae.
met den bezem keeren:	mi den bemes vaege.
een vlies:		goed uitgespr.
biest:		idem.
wei (hui):	wei.
haard, schoorsteen:	aerd, schouwe.
hoen, de hoenderen:	oen, d' oenders.
vleugel:	vleke.
ketel:		goed uitgespr.
wiel:		idem.
dorpsplein:	durpsplein.

Nisse, 20 September '79.

J. KOUSEMAKER Pz.






   
   


{==111==} {>>pagina-aanduiding<<}

Het dialect te Vlaardingen.

Vlaardingen behoort ongetwijfeld tot de vroegst bewoonde streken van Z.-H. Wij willen hier niet treden in de verschillen der geschiedschrijvers, of er reeds vroeger eene plaats van dien naam bestaan heeft, die aan gene zijde der Maas zou gelegen hebben, of wel, dat men onder die benaming de geheele Maasstreek begrijpen moet, die zich tot Dordrecht uitstrekte.
Vlaardingen wordt reeds in de oude oorkonden vermeld en zeker is het, dat Willebrord hier een kerk stichtte.
In dien ouden tijd was de loop der Maas geheel anders dan thans en van het eiland Rozenburg was geen sprake. De stad lag dus aan den breeden Maasmond zeer geschikt voor de zeevaart, en het is dus niet te verwonderen, dat de inwoners hiermede hun voordeel deden.
Door de ligging der stad in een uithoek van Z.-H., hadden de inwoners weinig verkeer met de bewoners der andere deelen van ons land; Amsterdam, dat zich vroeger ook veel met de haringvisscherij bezig hield, schijnt hierop een uitzondering gemaakt te hebben, waarom dan ook op aansporing van den Magistraat dier stad te dezer plaatse eerst in 1685 eene posterij ter verzending van brieven werd opgericht. Die afzondering bracht dus het hare bij tot eene zelfstandige ontwikkeling en lange jaren bleven de inwoners aan hunne oude zeden en gewoonten getrouw en eerst in de laatste jaren is door de vermeerderde en versnelde reisgelegenheden en het daardoor drukkere verkeer met vreemdelingen eene merkbare verandering gekomen.
De bevolking bestaat uit twee deelen: 1e de visschersbevolking en allen, die daarmede in betrekking staan, 2e de landbouwstand en handwerkstand. Deze onderscheiden zich o.a. ook door hun taal, hetgeen voor een geoefend oor duidelijk merkbaar is.

Vooreerst zij hier opgemerkt, dat de h aan het begin der woorden stom is; maar daarentegen wel uitgesproken wordt voor woorden, die met eene klinkletter beginnen.
Zoo zegt men uis, ond, maar ook haansteken.
Eene tweede eigenaardigheid bestaat in het weglaten van de g in de verleden deelwoorden, als opperezen voor opgerezen; innestaken voor ingestaken, aanerocht voor aangeraakt. Ook de verkortingen spelen in het Vlaardingsche dialect een voorname rol.
In bijw. uitdrukkingen laat men veelal het lidwoord weg en zegt men: voor deur, op stoep, op Maas enz.
Men gaat evenwel verder: Spaansche zee wordt Spa zee; tiding,

{==112==} {>>pagina-aanduiding<<}
ting; blijven als infinitief gebruikt verandert in blij; het verleden deelwoord van eten wordt gee en zegt men: ik eb nog niet gee.
Het verleden deelwoord van geven is gelijk aan dat van eten en men zegt dus: wî je't ê, ik zel 't je gee. (Wil je 't hebben, ik zal 't je geven.)
Over het algemeen worden de sluitletters niet uitgesproken, en waar dit wel gebeurt, wordt de d tot eene t verscherpt, terwijl de verkleiningsuitgang je in ie verandert, als: boompie, kappie, oogie. De n sluitletter zijnde, wordt met het volgende woord verbonden, als dit met een klinkletter begint: genavend, genacht, ee nemmer zij-narm, enz.
De ei en y zweemen naar ai: laiken, kaiken, enz.
De ui klinkt in sommige woorden als ui, doch in andere als oi.
De oo is zeer gerekt en heeft bijna den klank van de Engelsche oa behalve in open lettergrepen.

A.


Aaltikken intr. ww. Hiltikken, bikkelen. Meisjesspel.

Afleggen, tr. ww. Hooi afleggen, omkeeren.

Afrol, znw. m. Hellende weg om van den dijk te komen.




B.


Babbeltoot - kous, zn. vr, Babbelaarster.

Baffen, intr. ww. Blaffen.

Bal, znw. mv. Er is een bal op. Een bal op! Een bal op! Er moet een schip binnen komen.

Banger, znw. m.v. Gelagkamer van een herberg.

Behappen, tr. ww. Op den eersten inzet van den afslager afmijnen.

Bekaaid, bijw. Hij komt bekaaid uit, hij komt slecht weg.

Bekeeuwd, bijv. en verl. deelw. Wat is het warm, het is om te bekeeuwen. Hij is bekeeuwd, half dronken.

Bel, zstn. vr. Hij is aan de bel; Hij is zakkendrager.

Beu, bijw. Ik heb mij beu gegeten; ik ben het beu.

Beschouwen, tr. ww. Beschouwen of besommen. De opbrengst der vangst. Op de beschouwing varen, op percenten.

Bezeilen, ww. tr. Zijn huis bezeilen. Iemand bezeilen. Naar huis gaan. Iemand opzoeken.

Boeken, zst. mv. Vierkante gaatjes in de luiken, waardoor men men de haring in 't ruim werpt.

Boeken, zst. vr. mv. Vierkante gouden platen, bezijden de hoofdijzers of oorijzers der vrouwen.

Boekhouder, zst. mv. Oude benaming voor reeder, en directeur eener rederij. Op Pernis wordt hij nog alzoo aangesproken.


{==113==} {>>pagina-aanduiding<<}

Boetschuur, zst. vr. Plaats, waar de netten hersteld worden. Het komt van de boetschuur: het is een kletspraatje.

Bouten, zst. vr. Beenderen.

Bokkemptjes, zst. onz. Boekennoten.

Bombrood, zst. onz. Het geld, dat de torenwachter krijgt, voor het bekendmaken aan de vrouwen of hunne mannen binnen zullen komen.

Bombroodwinner, zst. m. Torenkijker.

Boodschappen, int. ww. Ik heb zoo'n boodschappen. Ik moet naar het privé.

't Boord hebben, ww. tr. de maag van streek hebben; te veel gegeten hebben.

Boven komen, w. int. Voor Burgem. en Weth. gaan.

Bovenste, zst. m. bijv. Je bent een bovenste, een beste.

Brulloft, zst. vr. Bruiloft.

Brails of Breels, Tonnetjes, die beschilderd zijn, en waarop de naam van het schip staat. Zij dienen om aan te toonen, waar de vleet, de netten in zee staan.

Bunzig, bijvn. Ik ben er bunzig van = Ik heb er een afkeer van.




D.


Dagleggen, ww. tr. Iemand dagleggen. Een gelegenheid zoeken, hem kwaad te doen.

Dageraad, zst. m. Iemand een goeden dageraad beloven, pak slaag.

Deel, zst. onz. Snoepcent.

Deel, zst. onz. Op deel varen, op de percenten varen.

Deemsterig, bijv. Het is deemsterig, misterig.

Deun, voorz. Deun bij, deun an, dicht bij, aan.

Dierbaar, bijw. en bijv. Erg. Dierbare pijn, dierbaar liegen, enz.

Dikkels, bijw. Dikwijls.

Dingsdagen, zst. m. Planken, die langscheeps, met andere, die dwarsscheeps geplaatst, een bak vormen, waarin de haring geworpen wordt bij het ophalen der netten.

Doorslag, zst. m. Doorbrengster, Verkwister.

Doop, zst. m. Saus. Visch met zuren doop.

Douw, zst. vr. Dauw.

Dubbeltjes (oprapen), Vallen op het ijs. Hoeveel dubbeltjes heb je opgeraapt?




E.


Echt, bijw. stellig. Het is echt waar.

Elger, zst. m. Aalgeer.

Endelste, telw., Uiterste, de edelste, de edelzoon, de laatste zoon.


{==114==} {>>pagina-aanduiding<<}

Eten, ww. tr. Eten, at, gé. Ik heb niet gé!

Éénsteek, zst. m. Want met één duim.




F.


Fransche molenaar, Onze-lievenheers-beestje.

Fletten, zst. m. Muurbloemen.




G.


Gabberen, ww. tr. stelen o.a. in haring gabberen.

Genacht zeggen, Vaarwel zeggen, eer men naar zee gaat. Ie moet genacht van hem hebben; hij laat je groeten.

Genavend, Goeden avond.

Goosen, eig. zst. m. Je bent een Goosen, een gelukskind.

Gaaien, w. tr. schoonmaken, de kleine of winter schoonmaak.

Grazelen, w. tr. Grabbelen.

Gruizig, bvn. Hongerig. (NB. Ook in N. Holl. gebruikelijk).




H.

De H wordt niet uitgesproken waar het hoort, maar wel bij die woorden, welke met een klinkletter beginnen, bijv. halmanak.
Eenige uitdrukkingen verdienen nog vermelding:

Haring, met de bijv. die met hom en kuit, zonder dezelve, volle, ijle, wrakke, slechte, bedorven, bijna zonder zout, dubbelwrakke, groene ongekaakte, en jonge kleine haring, steur en maatjes.

Halfgat, zst. onz. Korte rok tot vulling, cul de Paris.

Hand, bijw. uitdr. an de and zijn. Klaar met zijn werk zijn.

Hemelwagen, zst. m. Het sterrenbeeld de Groote Beer.

Houwes, (om) bijw. Om houwers spelen. Knerren om jok of hous, knikkeren uit gekheid of heuschheid.

Hoepen, zst. vr. Hoepels.




I.


Inneman, zst. m. Ophaler van het geld na den verkoop van visch.

Insteken, ww. intr. kwaadspreken, iets van iemand insteken.

Jach! bijw. Ja.

Jantje, zst. onz. Iemand, die een baantje heeft, of matroos op een oorlogschip. Stadsjantje, oorlogsjantje.

Jent, bijv. aardig, gentil, jente stoelen.

Jonen, zst. vr. Een bij wijze van een kegel gekuipte ton met een langen stok er door, zij houden de beug, dat is de benoodigdheden voor de kabeljauwvangst, drijvende.





{==115==} {>>pagina-aanduiding<<}

K.


Kaak, zst. w. Scheepsbeschuit.

Kaasjeskruid, zst. onz. Zaad van de Malva.

Kalebas, zst. vr. geaderde knikker.

Kankerbloem, zst. vr. Paardenbloem (in Zeeland: klaproos).

Kannetjes, zst. vr. Zaad van de waterlelie.

Kant, bijv. en bijv. Een flink wijf. Een kant wijf.

Kasstoel, zst. m. Kinderstoel.

Keeszak, zst. m. Wijde kiel, die de zeelui over hunne kleederen dragen, in Pernis schubbejak genaamd. Vgl. Casaque, kazak.

Keuken, zst. vr. Arbeiderswoning.

Ketoortje, zst. onz. Klein zijkamertje.

Kips, bijw. Kips zijn, bijziende zijn.

Klamaaien, ww. tr. De naden van het schip openslaan, om te beter te kunnen breeuwen.

Klauwen, ww. tr. Krabbelen.

Klapbessen, zst. vr. Kruisbessen.

Knerren, ww. int. Knikkeren.

Knikkeriaan, zst. gem. sl. Scheldnaam van Chr. Geref.

Knies, zst. vr. De knies hebben, het heimwee.

Kniesziekte, zv. Kwijnende ziekte.

Knooien, ww. intr., konkelen, knoeien.

Knoffelen, ww. tr. ‘Ik moet je ans knoffelen’, zegt de moeder tegen haar kind, dat is: flink pakken.

Koks, (twee) zst. m. Wanten met twee duimen.

Kollijn, zst. vr. Lang dun touw.

Kolvisscherij, zst. vr. Visscherij met de kol. Iedere visscher heeft nu een lijn met een hoek er aan en vischt zelfstandig.

Koopman op zee, zst. m. Ook wel commandeur. Door de jagerij afgezonden persoon om de haring van de vangers over te nemen en van de hoeveelheid aanteekening te houden.

Krek, bijw. en tussch. Juist, net zoo, krek! Hij lijkt krek op hem, samentrekking van correct?

Kuipertjesmaandag, zst. m. Uitgaansdag, even als Crispijnsdag voor de schoenmakers.

Kreen, bijv. Zindelijk. Zij is kreen op haar eten, op haar lijf, op haar kinderen, enz.

Kussentje, zst. onz. Babbelaar, suikerballetje.

Kwakel, zst. m. Smal houten bruggetje, waarschijnlijk eendenbrug.





{==116==} {>>pagina-aanduiding<<}

L.


Landklouwer, zst. m. Scheldnaam door de zeelieden aan de landlieden.

Lanterluien, ww. intr Zeker kaartspel.

Leewieken, ww. tr. kortwieken: een vogel leewieken.

Leuter, zst. m. Een plat stokje om de gort om te roeren.

Lodder, zst. m. Een stuiter.

Loopen, (achter int. w.) Achter iemand loopen; hem begraven.

Loopen (op int. w.) Beproeven hem aan te vallen of onaangenaam te bejegenen.




M.


Mam, zst. vr. Borst. Het kind een mam of mêm geven.

Meester, (aan den... zijn) Ziek zijn.

Meestersgoed, apothekersdrank, geneesmiddelen.

Meeuwen, planken; zie dinsdagen.

Meulenmalen, int. w. Om een kaarsje dansen.

Miesregen, zst. m. Stofregen.

Miezerig, Nattig, vochtig.

Muieren, tr. w. Door elkander roeren. Den haring met zout roeren.

Munter, zst. m. Meikever.




N.


Naschrijver, zst. m. Aanteekeninghouder van den afslager.

Nauwbezet, bijna gierig, zuinig, hij is nauwbezet.

Neer, zst. vr. In de neer zijn, in verval zijn.

Nikker, zst. m. Slachter van nuchtere kalven en zieke koeien.

Nippen, ww. tr. knippen.




O.


Oetelen, ww. intr. Valsch spelen.

Olienoot, zst. vr. grondnoot, aardnoot.

Ommekantje, zst. onz. Een brood, dat aan drie zijden korsten heeft.

Oost, zst. onz. Een kwart. Men slaat bij oosten af

Oop, - bijw. open. De deur is oop.

Opperezen, int. w. Hij is nog niet operezen. Uit zijn bed komen.

Oppikken, tr. w. Meenemen. Een schip op zee oppikken.

Opscheren, tr. w. Oplaten. Een vlieger opscheren.

Overschalig, bijv. en bijw. overtollig.




P.


Patersvaatje, zst. onz. achtergehouden haring van de beste soort.


{==117==} {>>pagina-aanduiding<<}

Peut, zst. m. knikker.

Peutenpot, zst. m. kring, waarin de knikkers staan.

Parlevinken, tr. w. Rondventen.

Prouistje, zst. m. Een kind een prouisje geven, de borst geven.

Pokkenbrief, zst. m. Bewijs van vaccineering.

Pompoesje, Papierenzakje.

Prakje, zst. onz. Overgeschoten eten.




R.


Raken, ww. tr. Raken, rocht, erocht, annerocht.

Ratels, zst. m. Stukken blik, die doorboord zijn.

Rup, zst. m. Het touw, waaraan dunnere touwtjes verbonden zijn, en dat in zee uitgezet wordt om kabeljauw te vangen. Deze wijze van visscherij noemt men de beugvisscherij.

Rui, zst. vr. Aan de rui zijn. Te veel ontlasting hebben.




S.


Sabbalen, ww. int. Langzaam zuigen.

Saffel, bijv. nw. dof. hangerig zijn.

Schaloosloopen, ww. tr. Heb je niet iets, dat je niet gebruikt. Loopt er geen eindje hout bij je schaloos?

Schortelbroek, zst. vr. Korte wijde broek van ruig- of zeeduffel.

Schoten, zst. onz. Het vischtuig uitzetten. Ik heb zes schoten gedaan. Hij heeft voor zestien schoten aas.

Sein, Uitroep. Een sein op! Er is een vlaggetje op den toren, een teeken, dat of de jager of meer dan vier schepen voorgaats zijn.

Slaan, ww. tr. Slaan, sleeg, eslegen.

Slobberig, zst. vr. Al wat van de kabeljauw afvalt en afzonderlijk verkocht wordt.

Smousje, zst. onz. Geschonden haring.

Sap, zst. vr. Saus.

Stalen, zst. vr. Dunne eindjes touw, waaraan de hoeken gemaakt worden.

Starrekors, zst. vr. Waterkers.

Straatje, zst. onz. Kleine steenen. Op het straatje loopen.

Stoppelkistje, zst. onz. De kist, die elke zeeman meeneemt.

Smakken, ww. int. Snoepen.

Stuk zee, zst. onz. Een hooge golf. Wij kregen een stuk zee aan boord.




T.


Tagrijn, zst. m. Opkooper van zeildoek, touwwerk, oud ijzer enz.

Teelt, zst. onz. De tijd, voor de haringvangst bestemd.


{==118==} {>>pagina-aanduiding<<}

Ting, zst. vr. Tijding.

Toejas, zst. vr. Een tabaksdoos van berkenschors.

Trouwen, ww. intr. Het leegen volgens het tonnenstelsel.




U.


Uithelp, zst. onz. Uitrusting voor zee.

Uithalm, ww. int. Groote schoonmaak.




V.


Vaan (zonder) Het schip is zonder vaan binnengekomen. Er zijn dooden aan boord.

Velletje, zst. onz. Schootsvel.

Vischnamig, bijw. Men zegt dit van alle dingen, die er goed uitzien. Als er veel kuit in zee drijft, is het een bewijs, dat er haring is, dan ziet de zee er vischnamig uit.

Vinkertje leggen, w. Heimelijk de school verzuimen.

Vleet, zst. vr. Netten en verdere toerusting voor de haringvisscherij.

Vloot, zst. vr. stukken vierkant gesneden kurk, dienende voor drijvers.

Voorspel, zst. onz. aanteekenpartij.

Vorse visch, zst. m. kabeljauw.

Vuurwagen, zst. m. vierkante vuurpot onder den schoorsteen.




W.


Wartelbak, zst. m. Bak, waarin de haring, na gekaakt te zijn, eerst met zout ‘gemuierd’ wordt.

Wolf, zst. m. Een visch, zeebaars.




IJ.


IJsmoppen, Harde moppen, die men bakt als het vriest.

IJzerkoekjes, plaatkoeken, (spaanderkoeken, wafelen???)




Z.


Zadder, bijw. Genoeg.

Zeedal, bijv. uitgelaten.

Zijkant, zst. m. Westkust van ons land en bepaaldelijk Scheveningen. Wegens het ijs komen de schepen aan den zijkant.

Zuur, bijv. Het is zuur weer. Ruw, koud.


Vlaardingen.
A.F. STOLK.




{==119==} {>>pagina-aanduiding<<}

Beantwoorde vragen.

Vraag.
Wat is slag in raadslag?
Antw.
Ons werkw. slaan had oudtijds onder een tal van andere w. verloren beteekenissen ook die van door slaan te voorschijn brengen, maken, of ook smeden, gelijk we nog herkennen in ons tegenwoordig muntslaan. Gelijk men nu overdrachtelijk smeden bezigde in verbinding b.v. met een plan, een aanslag, zoo werd bijv. een gelijke metphora slaan (= maken, tot stand brengen) met een object raad (= plan) gebruikt.
R.
Vraag.
Is het verkleinwoord van meid meisje? Zoo ja; hoe komt het dat de d in eene s overgaat?
Antw.
In meisje herkennen we twee deminutiefsuffixen, nam. het achtervoegsel sa (dat alleen b.v. voorkomt in loeres, dreumes, Koos, Mies enz.) en het achtervoegsel în, later ijn. Samengetrokken werd dit sa + în = sîn, dat met de gewone verzwakking van den klinker des uitgangs in sen overging. Zoo verklaart zich het Middelnederlandsche meissen, uit een vroeger meissîn, uit meid + s(a) + în (met assimilatie der d aan de volgende s.) Uit dit onl. meissen heeft men nu later, toen meen geen deminutiefsuffix- en, maar wel een -je kende, ons tegenwoordige meisje gevormd.
R.
Vraag.
Wat is het verschil tusschen burgerlijk recht en burgerschapsrecht?
Antw.
Burgerlijk recht is de verzameling van wettelijke bepalingen omtrent de rechten, de aanspraken, welke de burgers onderling kunnen doen gelden. De uitdrukking is een vertaling van het Lat. jus civile. Burgerschapsrecht, of liever, zooals men gewoonlijk zegt, burgerrecht is de reeks van aanspraken, welke de burger van een staat kan maken op deelneming aan de regeering, als b.v. het recht afgevaardigden te kiezen voor gemeenteraad, provinciale staten en Staten-Generaal, het recht om zelf als afgevaardigde in een dezer colleges gekozen te worden, enz.
Batavus.
Vraag.
In Aflev. 5 (Jrg. II.) wordt in ‘de samenstelling der werkwoorden’ geen melding gemaakt van de verba, wier eerste lid zelf een verbum is. Hoe is dat te verklaren?
Antw.
Zie hierover V. Helten, Kl. Sprkk. I (2de dr.), § 62.
R.

{==120==} {>>pagina-aanduiding<<}

Vraag.
Zijn de woorden:
zich berouwen, dankelijk, droefbode, eenlijkheid, in gedenken van, het gedenken (de herinnering) hardnektheid, huiverlijk (bv. - ontzag), jolijselijk, medewusting, optuiten (in de lokken -): revelkallen, op de spraak raken, waardigen, waarwoordig, waarwoordigheid, zitte, zuiverlijk (bv. tarwebrood) verouderde woorden? (Zij worden alle bij Mevr. Bosboom gevonden.)
Antw.
Bij eenige lectuur van auteurs der 17de eeuw zijn al deze woorden vaak genoeg aan te treffen. Onze tegenwoordige taal kent ze niet meer, zelfs niet in den deftigen stijl, die zich anders toch zoo gaarne van archäismen bedient. Alleen op de spraak raken is hedendaags nog vrij algemeen, ook in lageren stijl, gebruikelijk.
R.


Synoniemen.

Nog altijd ontbreekt ons een woordenboek van synoniemen en 't zou wenschelijk zijn, dat eenigen zich aan den arbeid zetten, om al vast bouwstoffen te verzamelen. Met vergelijking der woordenboeken van Weiland, Weiland en Landre, Bruining, Siegenbeek's lijst en Prof. Heremans' Fransch-Nederl. dictionnaire kon, geleid door de woordenlijst, de alph. lijst vervaardigd worden, die tot index op 't Handboek dienen moet.
Die lijst eerst zoo volledig mogelijk te maken is eene onmisbare voorwaarde voor 't verder welgelukken van de gansche veelomvattende taak.
Ten tweede zou men kunnen aanteekenen de verschillende beteekenissen, waarin vele woorden onzer taal voorkomen (waartoe de bijstelling van een enkel synoniem en nommer voorloopig voldoende zou wezen). Ook Harrebomée's Ned. Spreekw. dient geraadpleegd. Ten derde zou men uit de aldus gewonnen bouwstof de reeds gevormde groepen van zinverwante woorden en spreekwijzen kunnen aanvullen in breedte en in aantal. De groepen, die men definieert, behoort men echter niet al te groot te maken, maar toch zal men terwille van de bruikbaarheid o.a. voor vertaalarbeid onder aan iedere groep de reeks der zinverwanten van den 2n graad, om ze zoo eens te noemen, dienen te vermelden. Men drukke slechts met eene andere letter zulke woorden dier laatst bedoelde soort, opwelke men elders in 't Handboek de bepaling van den zin dier aanverwante benamingen kan aantreffen.
Zulk eene voorafgaande saamsprokkeling van materiaal, waaraan later allerlei bijdragen kunnen toegevoegd worden, is onvermijdelijk. Bij de rangschikking der groepen zal men zonder twijfel nog nieuwe synoniemen ontdekken en zal de logische waarde van 't Handboek zeker verhoogd worden.
J.














{==121==} {>>pagina-aanduiding<<}

[Boekaankondigingen]

Gutiska. Lijst van Gotische woorden, wier geslacht of buiging naar analogie van andere Gotische woorden, of van het oud-Germaansch wordt opgegeven, door Dr. J.H. Gallée. Haarlem, de Erven T. Bohn 1880.

Gaarne voldoe ik aan den wensch der Redactie om met een enkel woord dit werkje aan de lezers van Noord en Zuid voor te stellen. Voor den Nederlandschen germanist is geen aangenamer taak denkbaar dan met ingenomenheid en waardeering de resultaten van 't streng wetenschappelijk onderzoek van een landgenoot te kunnen begroeten. Met het oog op de talrijke proeven van would be-geleerdheid, die ons zoo vaak worden opgedischt, maakt de zaakrijke woordenlijst van dr. Gallée een waarlijk verkwikkenden indruk. Overal bespeurt men de goede school en de gezonde philologische methode van den schrijver; overal steunt hij op grondige eigen navorschingen en verwaarloost nergens de uitkomsten der moderne taalwetenschap.
De schrijver heeft in zijn woordenlijst die Gotische woorden behandeld, wier geslacht of buiging niet uit Ulfilas zelven op te maken is. Hij zoekt deze woorden te verklaren òf naar analogie van andere in vorm of suffix overeenkomende Gotische woorden òf door de vergelijking met andere talen. Onder deze komt in de allereerste plaats het oud-Noorsch in aanmerking, als die Germaansche taal, die 't Gotisch het naaste verwant is, in de tweede plaats de west-Germaansche talen, in de derde plaats andere leden der Arische taalfamilie. In de Inleiding heeft de heer Gallée de noodzakelijkheid van de het eerst door Müllenhoff aangegeven verdeeling der Germaansche talen in oost- en west-Germaansch helder in 't licht gesteld. Ook voor hen, die minder in de gelegenheid verkeeren de woordenlijst zelve te moeten raadplegen, zal de Inleiding niet van belang ontbloot zijn. Ik heb reden te veronderstellen, dat de splitsing van den Germaanschen taaltak in een oostelijken en westelijken arm in ons land nog niet zoo algemeen bekend is, als men in 't belang van de zaak zou mogen wenschen. 1)

{==122==} {>>pagina-aanduiding<<}

Niet overal levert de vergelijking met de verwante Germaansche talen voor de verklaring van duistere Gotische woorden resultaten op, en in zulke gevallen heeft de schrijver terecht het motto toegepast, dat hij boven zijn onderzoek heeft geschreven, dat een goed philoloog ook den moed dient te bezitten van iets niet te weten. Voor een groot aantal woorden echter is door de zorgvuldige navorschingen van den heer Gallée omtrent buiging en geslacht een hooge mate van zekerheid verkregen. Met het oog op 't groot belang van 't Gotisch voor de historische studie der Germaansche talen, dus ook van de onze, is elke vermeerdering van onze kennis van den Gotischen woordenschat een uitkomst, die aanspraak heeft op onze erkentelijkheid.
Elders hoop is uitvoeriger op het werkje van dr. Gallée terug te komen en zal dan ook mijne op sommige punten afwijkende gevoelens niet achterwege houden.
Groningen, 26 Febr. 1880.
B. SIJMONS.

André. Een Roman doôr Ed. Swarth 5e en 6e deel der Roman-Bibliotheek. Arnhem. J. Minkman.

‘Aan de vereischten der wet is voldaan’, plaatst de uitgever op de keerzijde van het titelblad. Jammer genoeg dat die kennisgeving niet tevens als motto voor den Auteur dienen kan. Want, indedaad schijnt het of met al de eischen, die een denkend lezer stellen mag, schromelijk de spot is gedreven in deze twee lijvige deelen, resp. van 300 en 292 bladzijden.
Om den lezer aan het verstand te brengen, dat een kunstenaar niet dadelijk beroemd is, wordt hij vervolgd, gekweld en verveeld door tal van onnoodige, onschoone, onbehagelijke opmerkingen; zijn echtbreuk, moord en verleiding, de furiën die den lezer voortzweepen naar het einde van het boek, zoo hij het niet voor dien tijd heeft dichtgeslagen; worden volstrekt noodelooze meedeelingen gedaan omtrent de twee soorten van joden, die in Amsterdam godsdienstige gemeenten vormen; met en benevens een opgave van de voordeeligste effecten onder zekere politieke omstandigheden; maar om toch ten laatste èn den tot beroemdheid gepredestineerden componist èn den lezer te doen belanden in den tempel van den roem, waarvoor bij deze bijzondere gelegenheid het Amstel-Hôtel dienst doet.
Op dien langen weg, van de bescheiden woning, waar André de hoofdpersoon van 't boek, zich naast zijn vrouw neêrzet op een ‘sopha zoo smal, doch breed genoeg voor twee, als die er niet tegen opzien, naast elkander te zitten’ tot aan gezegden tempel des roems, leggen heel wat zuchten, die de schrijver den lezer en zijn held had kunnen besparen, zoo hij de kunst had trachten te beoefenen, die Goethe aanbeval: beperking.
Een weelderige fantazie mag men zeker veel vergeven en het genot, dat het werktuigeiijke van het schrijven verschaft, heeft vast evenveel schuld aan overtollige bladzijden, als de zucht om niets, niets ongezegd te laten, mits maar de bewijzen bestaan, dat de schrijver het snoeimes eener verstandige critiek op zijn tijd wist te gebruiken.
Aan die vereischten van de groote wet ‘beperking’ is ‘niet voldaan.’ Een paar voorbeelden mogen volstaan.

{==123==} {>>pagina-aanduiding<<}

André en zijne vrouw doen een huwelijksreis; dit ontlokt den Schr. deze meedeeling met bijbehoorende eerbiediging van wat Cats reeds verklaarde dat ‘toe moest zijn:’.... was hun geluk eerst volkomen, toen zij hunne bestemmingsplaats bereikt hadden, en zij den vrijen teugel aan wederzijdsche liefdebetooningen konden geven. Wij willen echter de onbescheidenheid niet hebben, hen in hunne afzondering te bespieden.’
Nadat ze een poos gehuwd zijn is Andrés vrouw op zekeren morgen ongesteld, wat Schr. aanleiding geeft tot deze banaliteit: ‘wie maakt zich niet in meerdere of mindere mate ongerust, wanneer de vrouw die hij lief heeft, niet wel is?’ Een paar bladz. verder vindt de Schr. goed het eenvoudige: ‘wie A heeft gezegd, moet ook B zeggen’ in dezer voege uit te drukken: ‘Hij begreep terecht, dat als hij A tegenover haar geuit had, B niet terug te houden zou wezen.’
Noodelooze breedsprakigheid paart zich hier aan overdreven uitvoerigheid, die er niet beter op wordt, als van de vrouw die ‘niet wel’ was, nog eens wordt verteld dat ze ‘den voormiddag in bed had doorgebracht en zich nagenoeg hersteld gevoelde.’ Tien tegen één of de lezer roept uit: ‘wat kan mij dat schelen.’
De uitdrukkingen en aanhalingen, in 't Fransch, één keer zelfs in 't Italiaansch, waarvan zich de schrijver bedient, moesten met het oog op die lezers, voor wie voornamelijk de Roman-Bibliotheek in 't leven werd geroepen, vermeden zijn; eensdeels omdat men ze toch niet verstaat, anderdeels omdat ze best gemist konden worden. Zoo ook zal men er zich weinig om bekommeren of Ouida's ‘Signa’ des Schr. bewondering in zoo hooge mate wegdroeg, dat André van die bewondering misschien wel de niet al te gelukkige spruit is. Maar, is dat het geval, dán had André, die een moord, uit eerzucht begaan, verdedigt, voor een dergelijk geval moeten geplaatst zijn en had niet enkel de verdenking van maar de schuld aan een moord voor 't minst een poging daartoe, beter effect gemaakt. André die, kalm als een schaap zijn grootmoeder opzoekt, en later weinig mannelijk genoeg is, om ten genoege van zijn hooghartigen schoonvader te ontvluchten, gelijkt in die laffe daad te veel op André Kortenaer, die op vereerend verlangen zich zelven doodschoot.
Bij zulk een opvatting ware uit het boek wat anders geworden; het zou wijsgeeriger, maar voor den denkenden lezer meer waard zijn geweest. Nu echter is het op zijn best voor hen die men minder fraai dan juist ‘boekenverslinders’ noemt en of die zullen zeggen dat de perzik naar meer smaakt, is een vraag. Wij gelooven niet dat ook hier de uitgever gelukkig is geweest.


Niet in den handel.


Ons Tooneel van Johs. hilman.

Met groote mildheid verzond de Heer Johs. Hilman aan tooneelliefhebbers en letterkundigen het tweede deel van den Catalogus zijner omvangrijke tooneelbibliotheek, onder den titel Ons toonel. Aanteekeningen en geschiedkundige overzichten (365 en XVIII bl.)
Dit kostbare werk behoorende bij de overkostbare verzameling van den onvermoeiden verzamelaar bevat:

1.Een Catalogus van de Plaatwerken (en) Kleederdrachten. 505 No.

2.Een Catalogus van Geschriften, Lof- en Hekeldichten in handschrift

{==124==} {>>pagina-aanduiding<<}
en druk, betrekkelijk tooneelaangelegenheden Nrs. 506-877. Daarbij omvatten No. 765, 766 en 769 en 770 resp. 21, 22, 8, 7 en 161 kleinere bijdragen meerendeels curiosa betrekkelijk de Gesch. van den Amst. Schouwb., No. 796 omvat 40 tooneelbrochures, No. 808 bovendien 65 lof- en hekeldichten.

3.Aanmerkingen, toevoegsels en bijlagen, bevattende o.a. de korte inhoud van honderde belangrijke artikelen en brochuren met naamlijsten, rekeningen verzen en derg. waarbij eene geschiedenis van den Amsterdamschen Schouwburg.

4.Bijlagen nl. I. Wattier en snoek, II. Wattier, III. Andries snoek, IV. Ward Bingley, V. Geertruida Grevelink geb. Hilverdink, VI. Jelgerhuis, VII. Majofski, VIII. Rombach. IX. Reinier Engelman, X. Maarten Westerman, XI. Mevr. Muller Westerman, XII. C. Roobol, XIII. Anton Peters, XIV. De maatschappij Apollo, XV. Reis- en andere Tooneelgezelschappen, XVI. Wanneer kwamen vrouwen ten tooneele, XVII. Zijn in ons vaderland altijd groote talenten miskend geworden, XVIII. ons tooneel binnen en buitenslands beoordeeld, XIX. Het opzeggen van verzen en Tooneelkleeding, XX. Blij- en kluchtspelen en Zangstukken, XXI. De Rederijkers. Nalezing. Het Aanhangsel geeft nog verdere lijsten van Plaatwerken, Tooneelstukken en Manuscripten.


Ten slotte zijn 18 bladz. gewijd aan beschouwingen over de Tooneelschool van Amsterdam.
Bij deze aankondiging meen ik het te moeten laten.
Eene grondige beoordeeling van een zoo omvangrijk werk, dat de geheele geschiedenis van ons tooneel omvat zou een even groote arbeid zijn als het werk zelf was en zou de grenzen van ons tijdschrift overschrijven. Men schreef me daarover terecht van hoogst bevoegde zijde: ‘Dit boek is een zeldzaam verschijnsel; ik meen te mogen zeggen: in de Nederlandsche letteren geheel eenig. Zulke boeken nu behoeven volgens mijne overtuiging niet besproken te worden. Zij komen van zelf wel, waar ze wezen moeten. Geloof mij, zulke boeken behoeven niet besproken, zij dragen den stempel hunner waarde op 't voorhoofd! Zulke boeken spreken voor zich zelf! Bovendien: het is niet in den handel.’
Door het opgeven van den inhoud stelden we onze lezers in staat, te zien, wat ze er zoo ongeveer in kunnen vinden.


Jaarboek der Letterkundige Vereening: Jan Frans Willems afdeeling der Maatschappij voor Volksvoordrachten. Het Vlaamsehe Volk van Antwerpen. Derde Jaargang.

Veel te lang wachtten wij om een woord van lof te schrijven over dit werk, dat zeer welgeslaagde studiën bevat o.a. over Jan Frans Willems, over Dietschen versbouw, over Het Landjuweel van Antwerpen van 1561 en den Hertog van Alençon met en benevens gedichten, schetsen, overpeinzingen.
Over de taal van enkele dier stukken, afwijkend van het Nederlandsch onzer Noordelijke gewesten, zullen we thans niet spreken. Vestigen wij alleen de aandacht er op, dat we hier te doen hebben met oorspronkelijke stukken en dat de zucht om de vaan der Vlamingen hoog te houden, deze schrijvers aan den arbeid deed gaan en niet zonder vrucht, waar

{==125==} {>>pagina-aanduiding<<}
hun warm gemoed zich lucht geeft op Vlaamsche wijze over onderwerpen den Vlaming dierbaar.


Practische Taalstudie. Stijl en taaloefeningen, met proeven van bewerking, door A.M. Bogaerts en M.J. Koenen. 1. Woorden en uitdrukkingen der Nederlandsche taal, 5e. druk. 2. Taal en taalstudie, 2e. druk. 3. Taalgebruik en woordverklaring, 4e. druk. Gron. J.B. Wolters 1879.

Bij al het goede indertijd van den eersten druk gezegd, hebben we nu nog slechts te voegen, dat deze herdruk er eerder op verbeterd dan verminderd is. Deze drie deeltjes geven de studie der levende taal. Ze vertoonen geen jacht op geleerdheid en geen vertoon van wetenschap; soms is zelfs bij verklaring van woorden, van vormen, van synoniemen wel een beetje oneerbiedig met de wetenschap omgesprongen - maar tot lof van deze drie werkjes zij gezegd, dat er geen enkele uitdrukking in het werkje voorkomt, die niet dienen kan òf om te maken, dat men een helderder inzicht krijgt in hetgeen men hoort of ziet; òf dat men zich nauwkeuriger, sierlijker of juister uitdrukt, wanneer men wat te zeggen heeft.
We wenschen dezen boekjes op nieuw van ganscher harte ‘goede reis.’


Proza. Een Leerboek voor School en Huis, door A.W. Stellwagen, 2e. en 3e. afl. Groningen J.B. Wolters 1879.

Deze afl. komen nauwkeurig met de 1e. overeen. Het werk zal dienst kunnen doen om, zonder veel toelichting, goed gekozen fragmenten te lezen, die men later kan laten navertellen.
De stukken zijn o.i. goedgekozen - in dit geval eene vrij gemakkelijke taak, omdat men over zooveel nieuws kan beschikken.
We hebben eene aanmerking: Een Nederlandsch leesboek, bestaande uit stukken onzer meestgelezen schrijvers, moet geschikt zijn ook voor hen, die van geen vreemde talen iets afweten.
Daartoe moesten de aanhalingen in vreemde talen vertaald zijn opgegeven, vooral in de geschiedenis van Saîdja, dewijl men moeielijk kan veronderstellen, dat alle lezers genoeg Maleisch verstaan om al de uitdrukkingen te begrijpen. Daarom had ook het Fransch o.a. in 't artikel van J. Hartog vertaald moeten zijn, en dat te meer, omdat de verzamelaar die blijkbaar geen of weinig Fransch verstaat eenige drukfouten over het hoofd heeft gezien, zoodat enkele uitdrukkingen volslagen onzin zijn. - Dit gebrek staat echter het gebruik, dat men van het boek maken moet geenszins in den weg. We blijven het aanbevelen.


Dr. H.E. Moltzer. De invloed der renaissance op onze letterkunde. Haarlem, de Erven F. Bohn 1880. Prijs f 0.65, bij inteek. f 0.50.

Met ingenomenheid maken we melding van de verschijning dezer 1e afl. van de Studiën en schetsen van Nederlandsche Letterkunde, waarvan de eerste bundel 15 vel druks zal omvatten.

{==126==} {>>pagina-aanduiding<<}

Op dit eerste stuk afgaande kunnen we aannemen, dat de schrijver ons afzonderlijke studiën zal geven over vele tot dusverre meestal zeer oppervlakkig behandelde gebeurtenissen.
De ‘invloed der renaissance’ wachtte in onze geschiedenissen der letterkunde nog altijd op den beschrijver, die hier optreedt even onderhoudend als degelijk, met aanhoudende verwijzing naar de bronnen en met tal van voorbeelden en bewijsplaatsen. Na door tal van aanhalingen te hebben aangetoond, hoe treurig het met de poezie geschapen stond in het derde vierendeel der zestiende eeuw, vestigt schr. de aandacht op het verschijnsel, dat ‘vijftig jaar later’ het ‘drama van Vondel een wonder (is) van trant en toon.’ Maar wat was er ook in die vijftig jaren gebeurd! In 1450 is ‘de classieke letterkunde als wedergeboren’ nadat Italie ‘uit haar middeleeuwschen doodslaap was ontwaakt’ en reeds in 1575 bloeide de classieke philologie aan de universiteiten te Leuven en te Leiden. Maar juist die studie was het, die aan Erasmus, Coornhert, Spieghel, Marnix Van St.-Aldegonde en Visscher kracht en stof gaf voor hunne werken, welke als voorbeelden mochten dienen voor volgende geslachten. Wien kan 't verwonderen, dat deze en gene wat ver ging en zich altezeer aan de classieken te goed deed, zoodat in zijn verzen de begrippen en namen der Grieken en Romeinen op zonderlinge wijze stoeien met de begrippen en namen uit de zestiende eeuw onzer jaartelling. Bij velen toch ‘was het classicisme niets anders dan een geleende mantel.’ Dit nadeel kan echter niet opwegen tegen het voordeel, dat bij de groote geesten de natuur de plaats der kunst innam, dat de hartstocht zich in de kunst openbaarde, dat men naar waarheid zocht. Het is 't beeld van dien tijd, dat de schr. even nauwgezet als volledig voor ons teekent en waarvan we tot kennisneming ten sterkste aanmamen.


A.G.E. Hoyer. Volledige Handleiding tot het vervaardigen van opstellen. 1e Serie 1e en 2e stukje. Amsterdam, H.J. Otto, 1879.

Het overgroot getal boekjes met taaloefeningen is alweer vermeerderd. We kunnen van dezen surnumerair getuigen, dat hij methodisch gevormd is en zeer goede diensten kan bewijzen. De schrijver laat zinnen vormen van de allereenvoudigste af en voortgaande tot de steeds meer ingewikkelde. Zoo leert hij langzamerhand eenvoudige opstellen maken door 't beantwoorden van vragen, 't vormen van zinnen in aangegeven volgorde over bepaalde onderwerpen en 't uitwerken van schetsen op punten voor opstellen. Een deel dier oefeningen worden, naar 't heet, gemakkelijker gemaakt door zinnen om in te vullen, of zooals de schr. zegt, om aan te vullen en daarbij komen enkele paedagogische bezwaren. Eene nuttige oefening is 't voorzeker, beurtelings het onderwerp, het gezegde of het voorwerp in een zin aan de overige deelen van den zin toe te voegen, maar zonder groote omzichtigheid wordt deze oefening een raadselspelletje en bl. 32 en 33 bijv. geven o.i. minder doelmatige oefeningen in de volgende:
Mijn - - maakt een - vlieger - -.


De - moeten hunne arme - - vergeten.


Nadat - - was gegaan, keerde het - naar - - terug.


Het leger was - en - de wapens neer.


- week - de bliksem - d. toren.


- - - land - niets dan onkruid.

{==127==} {>>pagina-aanduiding<<}

Wat geeft bl. 35 de oefening:
Hoe - jonker, hoe - -.
Kent de leerling dat spreekwoord, dan geeft 't geen nut, dat hij 't opschrijft; kent hij 't niet, dan kan hij er door nadenken niet komen en door inspanning ook niet, een geschikt middel om ijverige jongens moedeloos te maken en luien jongens een voorwendsel te geven, dat zij 't onmogelijk konden vinden. -
Wat bijv. maakt men van:
De - - - trekvogel.


Doe den - den - vegen.


Koopjes - geldhoopjes.


- uw buurman, maar neem - - niet weg.
Een tweede aanmerking betreft 't verwijzen naar andere leer- en hnlpboeken en zelfs naar de platen van van Lummel. Geheel onbepaald, dus ook ondoelmatig zijn opgaven als: Trek 25 vragen uit eene of andere leesles en beantwoord die tevens.


Oefeningen op de Nederlandsche Spraakleer van Th. J.E. Roucourt, verzameld door Jan Bouchery, Mechelen J. Ryckmans van Deuren, 1879.

We betreuren zeer, dat al onze pogingen, om ook de boeken uit Zuid-Nederland onder de aandacht onzer lezers te brengen, in weerwil van alle moeite, die we ons getroosten, vruchteloos blijven. We moeten het er dus voor houden, dat het onzen Zuidelijken taalbroeders aan uitgevers en schrijvers ontbreekt, die hun land genoeg liefhebben, om te zorgen, dat hun werken ook over de grenzen bekend worden - ‘éen taal, éen taalgebied, éen letterkunde’ - dat dacht ons, moest de leus zijn en zoo vat men de zaak dan ook in Duitschland op, waar verschillende bladen en tijdschriften ons tijdschrift met alle waardeering bespreken.
Van de vier werkjes, die men ons thans zendt, kunnen we er slechts een kortelijk bespreken: de drie ‘Leesboekjes’ van Jan Bouchery hoewel in derden druk verschenen 1) en zeer net uitgevoerd, worden evenmin als andere leesboekjes, in behandeling genomen.
Van de ‘Oefeningen’ is niet veel te zeggen. Ze zijn voor eerstbeginnenden bestemd en moeten dienen om de leerlingen bekend te maken met de allereenvoudigste vormveranderingen der woorden, in oefeningen als:
Oef. 1. Duid de klinkers en medeklinkers aan: V.B. b. (mkl.) e (kl.) enz.
Bemin uwe moederspraak; zij is een erfdeel, dat gij moet in eere houden en verdedigen.
Oef. 17. Schrijft de mannelijke, de vrouwlijke en de onzijdige z.n.w. in 3 kolommen:
Goud en zilver zijn zoo nuttig niet als ijzer, staal en koper. - Diamant is harder dan steen. - Een diamant versiert den ring van mijnen broeder. enz.
Oef. 43. Vul de woordjes aan in de volgende bijstellingen. Geef ook aandacht op de andere naamvallen.
Conscience, d- geliefde schrijver d- Vlamingen, werd te Antwerpen geboren. - Wij zijn aan Conscience, d- schrijver van zoovele werken, grootendeels de herleving onzer letterkunde verschuldigd. enz.

{==128==} {>>pagina-aanduiding<<}

- De uitvoering heeft, vooral door het slechte papier, van dezen bundel ‘Oefeningen’ geen boekje gemaakt, dat er prettig en netjes uitziet.


Anna Roemers Visscher. Letterkundige Studie van Dr. H E. Moltzer, Hoogleeraar te Groningen. Te Groningen bij J.B. Wolters, 1879.

Terwijl het buitenland eene menigte ondernemingen heeft, die zich ten doel stellen door middel van Brochuren van geringen omvang het groote publiek aangaande allerlei zaken in te lichten, stuiten dergelijke ondernemingen in ons land gewoonlijk af; 1e op de onverschilligheid van een publiek, dat eenparig zou moeten werken om den uitgever een goed debiet te verzekeren; en 2e op de hooge eischen, die men bij ons aan Nederlandsche schrijvers meent te moeten stellen; een buitenlandsche celebriteit wordt bewierookt al zegt hij niets nieuws, de Nederlander, die niet bespot wil worden, waar hij voor het publiek optreedt, heeft te zorgen, dat hij onderhoudend, oorspronkelijk en geleerd is en geen enkele gelegenheid late voorbijgaan om te bewijzen, dat een half dozijn celebriteiten oneindig minder van zijn onderwerp weten, dan hij.
Prof. Moltzer te Groningen heeft den moed gehad monagrafieën in het licht te geven, die evenmin verpletterend geleerd als onuitstaanbaar vervelend zijn en toch zeker zullen bijdragen, om ons tal van zaken met meer juistheid te leeren beschouwen.
Van eene serie, ten vorigen jare begonnen, is het eerste nummer Anna Roemers Visscher. Met een belezendheid, die inderdaad bewonderenswaardig mag heeten en die in bijna ontelbare voetnoten naar een zeer uitgebreide literatuur over dit onderwerp verwijst, geeft de schrijver ons in 35 bladzijden een levens- en karakterbeeld van deze ‘buitengewone figuur’ van wie op bl. 19 kon gezegd worden: ‘De Zeeuwen doen in loftuitingen van Anna Roemers Visscher niet onder voor de Hollanders: elk prijst haar om strijd.’ De talrijke gedichten in den tekst maken het ook hen, die weinig van de werken van Roemers' telg bezitten, mogelijk zich rekenschap van hun oordeel over deze begaafde vrouw te geven.
In Roelants' Pantheon komt echter een deel harer gedichten voor. Deze studie heeft dubbele waarde met het oog op Beets' aanstaande uitgave van de werken der ‘Hollandsche Sappho’ gelijk Vondel haar noemde.
Van Vloten's studie: Tesselschade Roemers en hare vrienden in 1632-1649 1) tot verminderden prijs verkrijgbaar, zij hier tevens aanbevolen.




{==129==} {>>pagina-aanduiding<<}

De vorming van bastaardwoorden.

Men behoort van het standpunt eener gezonde logica uit te gaan, en vooral doordrongen te zijn van het gewicht, dat de taal duidelijk zij voor het algemeen, zal men in staat zijn, de volgende beschouwingen te waardeeren en zoo mogelijk te behartigen; zij, die de zaak uit het oogpunt van een beperkt nationaal purisme bezien, reeds kippevel krijgen, als zij een uitdrukking aan een vreemd dialect ontleend, hooren bezigen, zullen het volgende zeker hoogst onvoldaan ter zijde leggen.
Immers onvermijdelijk is zeer dikwijls eene ruiling van uitdrukkingen tusschen verschillende talen en juist daardoor gerechtvaardigd. Eene uitdrukking toch, die haar grond heeft in het eigenaardig wezen eener natie, in haar volkskarakter, en die zich slechts uit haar zeden, wetten en gewoonten laat verklaren, zal hoogst bezwaarlijk in een andere taal vertolkt kunnen worden; maar al geschiedt dit, dan zal de vorm in alle geval zeer gedwongen en gekunsteld blijven, omdat de vreemde taal het eigenlijk begrip mist. Als zulk een begrip aan een andere natie ontleend en geakklimatiseerd wordt, zal de oorspronkelijke beteekenis natuurlijk tevens overgenomen worden, en hoogstens zal de uitgang zich naar den aard der taal wijzigen.
Het zou b.v. bespottelijk zijn, om in plaats van sigaar 't woord rookstokje of iets dergelijks te gebruiken; maar het zou zeer pedant zijn, het oorspronkelijk cigarro te willen bezigen, omdat men den uitgang wilde behouden. Alle talen nemen op die wijze vreemde uitdrukkingen over, en wijzigen ze daarbij, zelfs in haar beteekenis, dermate, dat de oorsprong bijna verloren gaat. Wie zou bijv. in het Fransche bouquet het Duitsche ‘Busch’ in boulevard ons ‘bolwerk,’ in espiègle ons ‘Uilenspiegel’ zoeken; wie vermoeden, dat de Franschen van ‘was ist das?’ (foutievelijk voor ‘Wer ist da?’) ter aanduiding van het kleine kijkvenstertje in een portiersloge wasistas gemaakt hebben?
Verder is het belangrijk op te merken, dat aan de oorspronkel edele, of minstens neutrale beteekenis bij overplanting een ongunstige nevenbedoeling wordt toegevoegd; zoo beteekent het Fransche trinquer (van ‘trinken’) eigenlijk ‘pokuleeren,’ ‘zuipen’ en in rosse wordt ons edel ‘ros’ zelfs tot een ‘knol’ gedegradeerd.
Hoe verleidelijk intusschen het onderzoek naar dit internationaal taalverband zijn moge, en hoe menige gevolgtrekking daaruit kon worden afgeleid; het zou ons al te zeer van ons onderwerp verwijderen; wij dienen ons daarom tot vluchtige opmerkingen te bepalen. Het is alleen de vorming dier bastaardwoorden, waarvan de kern uitsluitend aan de klassieke talen, aan het Latijn en vooral

{==130==} {>>pagina-aanduiding<<}
aan het Grieksch ontleend is, die ons thans zal bezighouden. Deze wijze van woordvorming, die door de ontzaglijke vooruitgang in alle technische en natuurkundige studiën reeds in alle moderne talen een reusachtige uitbreiding verkregen heeft, en zich steeds meer en meer blijft uitbreiden, mag inderdaad van internationaal gewicht heeten en is dus onze belangstelling overwaardig, zoowel uit een wetenschappelijk als uit een maatschappelijk oogpunt. Voor de wetenschap zijn deze bastaardwoorden van het hoogste gewicht, ze zijn de volkstaal van de moderne republiek der geleerden. De geleerden in verschillende landen zouden inderdaad niet in staat zijn elkaar te begrijpen, en bij gevolg evenmin om elkaar de resultaten der wetenschappelijke navorschingen mee te deelen, en zich die persoonlijk en hun eigen natie ten nutte te maken, zoo niet de nieuwe denkbeelden en feiten door die resultaten verkregen in een vorm werden uitgedrukt, die verstaanbaar is voor alle geleerden uit alle mogelijke natiën, n.l. in volstrekt algemeenen zin, zóo dat de benaming als het ware een merk of stempel wordt waaraan men onmiddellijk het denkbeeld herkent. De Grieksche taal leent zich bij uitnemendheid tot zulk een typischen stempel, niet alleen door haar grooten rijkdom aan woorden, maar ook omdat zij door rijkdom aan vormen en scherpe synoniemiek andere talen verre overtreft. Men denke hier slechts aan de lange, nog steeds aangroeiende reeks van woordvormingen, die haar aanzijn danken aan de Grieksche uitgangen: logie van lŏgŏs = woord, rede (b.v. geneologie, metereologie, kosmologie, philologie, kraniologie, ontologie, phrenologie, physiologie, psychologie, zoölogie, enz. enz.); - tomie van tĕmnō = ik snijd; - genie van gŏnŏs = geboorte; 
- pathie van pathos = gevoel; - graphie van graphō; = ik schrijf; - scopie van skŏpĕō = ik zie; - kratie van kratĕō = ik regeer; - phonie van phōnē = klank, geluid, enz.; men sla het een of ander handboek der chemie, astronomie, physica enz. op, en oordeele welk een heillooze verwarring er zou ontstaan, als alle daarin voorkomende Grieksche woordvormen in de moedertaal vertaald werden.
Op zijn minst even omvangrijk als het gebied dezer woordvorming ten behoeve der wetenschap, door middel van Grieksche uitgangen, is dat, hetwelk de Grieksche en de Latijnsche voorvoegsels omvat. Zoo vermelden we de eigenlijke voorzetsels en voorvoegsels ter aanduiding van zekere toestanden, zooals hypo-(onder), ana-(van een), hyper-(over), syn-(mede), peri-(rondom), dia-(door), kata-(neer), meta-(over, boven), pro-(voor), eu-(goed), dys-(slecht), anti-(tegen), para- (naast), prae-(voor), ante-(tegen), super-(op), trans-(over), ultra-(overheen), sub-(onder), (suff-, succ-), enz. Zoo hebben we aanvangslettergrepen met degelijke beteekenis, als: poly- (veel),

{==131==} {>>pagina-aanduiding<<}
geo- (aarde), kako- (slecht), kalli- (schoon), kosmo- (wereld), tele-(ver), philo- (liefhebber), makro- (groot), mikro-(klein), mono-(alleen), auto- (zelf), litho- (steen), palin- (weer), panta- (vijf), phono-(toon), photo- (licht), physio-, (van physis = natuur), psycho- (ziel), pseudo- (gewaand), steno- (snel), anthropo- (mensch), pyro- (vuur), theo-(god), ortho- (recht), chrono- (tijd), enz. Deze komen in alle moderne talen voor en hebben overal dezelfde beteekenis. Het valt overigens niet te loochenen, dat vele dier bastaardwoorden even goed, althans beter verstaanbaar, door een woord uit de moedertaal konden vervangen worden. Waarom zou men b.v. niet voor geographie ‘aardrijkskunde,’ voor physica ‘natuurkunde,’ voor philologie ‘taalwetenschap’ kunnen zeggen, gelijk men voor medicina sedert lang ‘geneeskunde’ en voor lexikon ‘woordenboek’ zegt. Voorzeker hebben andere woorden, zooals ideaal, orgaan, techniek, drama, enz. reeds zoolang het burgerrecht verkregen, dat men tenauwernood meer den oorsprong herkent, zoodat er ten gevolge van hun zeer uitsluitenden zin volstrekt geen mogelijkheid tot vertaling bestaat. Maar ook tegen plaatsvervangers voor de straks genoemde zouden zich velerlei bezwaren opdoen, vooral ten opzichte der daarvan afgeleide bijvoegelijke naamwoorden en 
bijwoorden. Het zou al heel stijf en houterig klinken, als men psychologisch door zielkundig en theologisch seminarium bijvoorbeeld door godgeleerde kweekschool wilde vertolken. Wij moeten echter erkennen, dat er in velerlei opzicht heel wat tot taalzuivering kan geschieden. De taal van het rechtswezen, zoowel als die der administratie, in het algemeen, die toch zoo nauw tot het geheele volk in betrekking staan, bevatten, zelfs voor de allereenvoudigste zaken zulk een onverstaanbaar mengelmoes van bastaardwoorden en wanstallige vormen, dat iedere welgemeende poging hartelijke toejuiching en de vinnigste spot waardeering verdient. Men kan natuurlijk ook hier overdrijven en menige uitdrukking zou, nu zij door langdurig gebruik het burgerrecht verkregen heeft, in de vertaling volkomen onverstaanbaar zijn. Dit geldt vooral van titels en van een groot aantal technische uitdrukkingen. Ja, het gebeurt meermalen, dat de letterlijke vertaling van dergelijke uitdrukkingen reeds in eene andere beteekenis in gebruik is, b.v. ‘stadhouder’ voor lieutenant of gelijk 't, naar eene verkeerde uitspraak verbasterd, thans voorkomt luitenant. Er zou in dergelijke gevallen dus geen sprake kunnen zijn van een letterlijke vertaling, maar men zou zijn toevlucht dienen te nemen tot de vorming van een ander woord van gelijke beteekenis, en b.v. luitenant door medegeleider moeten vervangen. Een dergelijke taalzuivering zou evenwel over het algemeen bezwaren opleveren, oneindig grooter dan het voordeel.
Maar op wetenschappelijk gebied geldt alleen een hooger, n.l. in den striktsten zin des woords internationaal gezichtspunt. Hier

{==132==} {>>pagina-aanduiding<<}
toch komt het volstrekt niet op algemeene verstaanbaarheid aan, maar wel daarop, dat de beteekenis van de woorden, welke als resultaat van wetenschappelijk onderzoek zeer bepaalde denkbeelden moeten voorstellen, zoo uitsluitend mogelijk zij. Tal van voorbeelden strekken hiervan ten bewijze. Ieder weet, dat astronomie en astrologie een zeer verschillende beteekenis hebben, en toch bewijst de overeenkomst met ‘philologie,’ ‘metereologie,’ dat er in den vorm van het woord astrologie volstrekt geen aanleiding bestaat waarom het niet even goed als ‘astronomie’ door ‘sterrenkunde’ vertaald zou kunnen worden. Hetzelfde geval doet zich voor bij geographie, geologie, geognosie, die alle drie ‘aardkunde’ beteekenen, en toch een zeer verschillende beteekenis hebben; evenzoo deismus en theismus, bij welke het onderscheid van vorm slechts daarin bestaat, dat in het eerste geval het woord dat ‘God’ beteekent yan Latijnschen, in het tweede van Griekschen oorsprong is. Is dus ergens op eenig gebied de vorming van bastaardwoorden gerechtvaardigd, 't is voorzeker op dat van zuiver wetenschappelijk onderzoek, en zelfs zoo zeer, dat een poging tot taalzuivering in den geest der puristen, gesteld dat zulks mogelijk was, juist die eigenschappen, welke de wetenschappelijke taal kenmerken, n.l. duidelijkheid, nauwkeurigheid en juiste begripsbepaling volkomen zon vernietigen. De eenige billijke eisch, dien men aan wetenschappelijke personen zou mogen stellen, is deze, dat de vorming van een bastaardwoord niet op willekeur beruste, maar dat het in zakelijke beteekenis en in vorm den geest en het taalkundig karakter weergeve van de taal, waaraan het ontleend is.
Dit nu is het punt, waarop wij de aandacht onzer lezers wenschen te bepalen, het punt, dat wij bij onzen philologischen noodkreet op het oog hebben. Er bestaat hier, waar het de eigenlijk wetenschappelijke taal geldt, voorzeker minder gevaar voor misvorming der woorden, d.i. voor gebrek aan taalkundige logica in de vorming, omdat de klassiek ontwikkelden gewoonlijk uit eigen beweging zorg dragen, dat, waar dergelijke zonden tegen den taalgeest somtijds voorkomen, ze onmiddellijk hersteld worden. Maar een ander geval doet zich voor, als een zeer gewoon verschijnsel, buiten wetenschappelijk gebied; wanneer namelijk eensklaps voor de een of andere nieuwe ontdekking of inrichting een uitdrukking opduikt, waarbij de kern van het woord wel is waar aan het Grieksch of aan het Latijn ontleend is; maar waar de wijze van verwerking dier uitheemsche bestanddeelen ter vorming van het nieuwe woord zeer gebrekkige taalkennis verraadt. Toch bestaat er gevaar, dat deze wanstallige vormen van lieverlede in de taal worden opgenomen. Wij denken hier geenszins aan die gedrochtelijke woorden, waarmede de aankondigingen in de dagbladen van alle natiën haar wondermiddelen tegen kiespijn en rheumatisme plegen te

{==133==} {>>pagina-aanduiding<<}
doopen, om door klank de wufte menigte te betooveren, zooals Revalenta arabica, Kalospinte-chromokrene en derg.: ieder verstandig mensch weet, wat hij daar te verwachten heeft. Het is echter jammer, dat personen, die eenige kennis van de oude talen hebben, 't zij gymnasiasten of studenten, zich niet opdringen om desnoods met behulp van het Grieksche woordenboek den vernuftigen uitvinders dier toovermiddelen tot peter te strekken. Het zijn, naar wij straks opmerkten, niet deze zonden tegen den taalgeest, die op laag winstbejag berusten, welke wij ernstig pogen te bestrijden; maar die talrijke, welgemeende, doch lichtvaardige vormingen van bastaardwoorden, die ter aanduiding dienen van nieuwe door haar praktischen aard snel in zwang geraakte bedrijven, ontdekkingen, uitvindingen, inrichtingen enz., en die, ondanks hun foutieve vorming een onbeperkt, en naar het schijnt onherroepelijk burgerrecht in de verschillende talen verkregen hebben.
Als wij aanstonds uit het groote aantal van diergelijke onjuiste woordvormingen eenige voorbeelden aanhalen, geschiedt zulks niet alleen om onze bewering met bewijzen te staven, maar ook om daaraan tevens eenige opmerkingen toe te voegen betrekkelijk de hoogst schadelijke gevolgen, die zulk een taalverminking noodwendig op het taalgevoel en dus ook op de algemeene beschaving moet uitoefenen, en eindelijk om tevens eenige wenken te geven voor een zeer begeerlijk geneesmiddel.
Tot de meest logische van dergelijke woordvormingen behoort het woord telegraphie; met de afleidingsvormen: telegrapheeren, telegraaf, telegram, telegrafist, telegraphisch. Wij bezitten hier een reeks begrippen door hetzelfde wortelwoord uitgedrukt, dat verschillende toestanden betreffende zijn wezenlijken inhoud aangeeft n.l. (in bovengenoemde volgorde): 1. het algemeene gebied der techniek, 2. het eigenlijk ambt, 3. het technische instrument, 4. het produkt of resultaat van het ambt, 5. de in deze sfeer dienstdoende beambte, en 6. het bijvoegelijk naamwoord dat de hoedanigheid van het ambt aanduidt (b.v. in ‘telegrafische depeche.’) Het zal wel voor niemand, die nog eenig ontwikkeld taalgevoel bezit, een uitdrukkelijk betoog behoeven, dat in alle organisch levende talen, de uitgangen, die begripswijzingen aanduiden, wat het begrip aangaat, een even bepaalde beteekenis hebben als de wortelwoorden zelf. Heeft dus een willekeurige afwijking plaats van zulk een door den uitgang bepaalde oorspronkelijke beteekenis, dan ontstaan daardoor natuurlijk verkeerde voorstellingen, die het levend taalgevoel en de onwillekeurige logica verwarren, en ten slotte dooden.
Het zestal bovengenoemde woorden vertegenwoordigde dan:

1.techniek.


(telegraphie).

2.ambt.


(telegrapheeren).

3.instrument.


(telegraaf).

4.produkt.


(telegram).

5.beambte.


(telegrafist).

6.bijvoegelijknaamw.


(telegraphisch).



{==134==} {>>pagina-aanduiding<<}

Op een enkele uitzondering na (waarover straks nader) is de vorming der afzonderlijke begripsvormen volkomen logisch. Het grondwoord zelf komt van tele = ver en graphein = schrijven. Telegraaf behoorde derhalve, evenals het verwante geograaf, lithograaf, photograaf, kalligraaf, biograaf, stenograaf en vele anderen aantoont, niet het instrument, maar den persoon, d.i. den telegrafist te beteekenen. Volgens dezelfde juiste analogie is vroeger reeds psychograaf, onlangs phonograaf ontstaan, welke beiden insgelijks geen personen maar instrumenten aanduiden. Behalve deze eene inconsequentie, die de beteekenis van het woord telegraaf aankleeft, is overigens de vorming van al deze afleidingen volkomen geschikt om ten voorbeeld voor veel andere gelijksoortige afleidingsvormen te dienen, en zullen zij ons tot hoogst verrassende resultaten leiden. Terwijl n.l. overeenkomstig de beteekenis van ‘telegraphie’ de woorden ‘stenographie’, ‘kalligraphie’, geographie’ en meer andere zeer juist de techniek (n.l. de wetenschap) aanduiden, beteekenen ‘photographie’, ‘lithographie’, ‘galvanographie’, tevens - en zelfs bij voorkeur - het produkt (in plaats van het gelijksoortige telegram: ‘photogram’, ‘lithogram’ enz.) n.l. een stuk papier dat een lithographisch, photographisch enz. beeld bevat. De oorzaak daarvan is volstrekt niet op te sporen, en dat zooveel te minder als men bedenkt, dat ‘telegram’ volstrekt niet eenig in zijn soort is, maar in ‘anagram’, 
‘monogram’, ‘pentagram’, ‘epigram’ enz., die alle ook een soort van schrift of teekening (gramma) aanduiden, in vorm een lange reeks geestverwanten bezit. - Het zou velen vreemd genoeg klinken, als men nu photogram, en lithogram ging gebruiken voor photographie en lithographie evenals telegram zonderling zou luiden, als men daarvoor vroeger in overeenkomst met photographie, ook telegraphie gebruikt had ter aanduiding eener telegrafische depeche. - Nog sterker tegenspraak levert het woord autographie op, hetwelk een oorspronkelijk handschrift aanduidt. Ook dit wijkt weder af van monogram, ofschoon beide uitdrukkingen in beteekenis verwant zijn, daar de laatste een oorspronkelijk, verkort naamcijfer aanduidt, waarmee b.v. schilders gewoonlijk hun stukken onderteekenen; terwijl autograaf het produkt aanwijst. Vergelijkt men nu bij voorbeeld de drie verwante woorden biograaf, telegraaf, autograaf met het oog op de ware beteekenis, dan doet zich het zonderling verschijnsel voor, dat het eerste een persoon, het tweede een instrument en het derde het produkt aanduidt. Wij zouden dergelijke voorbeelden van barbaarsche taalvorming honderdvoudig kunnen vermeerderen, als het hier gedetailleerde, praktische hervormingsplannen gold, waartoe ons de ruimte ontbreekt; wij zouden ook nog een groot aantal barbaarschheden van een anderen aard kunnen aanvoeren, waarvoor helaas geen strafbepaling bestaat, zooals het telkens verwisselen der uitdrukkingen spiritua-
{==135==} {>>pagina-aanduiding<<}
lisme en spiritisme, 1) zelfs in algemeen verspreide weekbladen, die er zich op toeleggen wetenschappelijke ontdekkingen te populariseeren; wij zullen niet stilstaan bij onzinnige uitdrukkingen als lokomotief en lokomobile (voor lokomotor) en dergelijke, die sedert lang het burgerrecht verkregen hebben; wij willen slechts beproeven om hen die geneigd mochten zijn, dergelijke inconsequenties in de taalvorming voor onverschillig, en het protest daartegen voor louter pedanterie te houden, opmerkzaam te maken op het gevaar voor de algemeene ontwikkeling, dat in een dergelijke taalverminking ligt. Het is niet de aard der taal, die de vorming van dergelijke monstervormen begunstigt, het is de onkunde, die ze maakt, het is het afgestompt taalgevoel, dat ze duldt. Hij die zich rekenschap vraagt van ieder woord, dat hij gebruikt, die dus ook de kracht der samenstellende deelen wil kennen, zal zich onthouden van alle barbaarsche woordkoppelingen of ontaalkundig gevormde afleidingen. Het gemis aan taalgevoel is veelal een gevolg van desorganisatie eener taal. Dit blijkt vooral in het Engelsch, waar langzamerhand alle vormen, voor verbuiging en vervoeging verloren zijn gegaan, maar het komt evenzeer in het Fransch en in het Italiaansch voor. Die verbastering vindt veelal haar oorzaak in de behoefte zich zoo kort mogelijk uit te drukken en dit gaat te gemakkelijker, waar de taal steeds meer uitgangen verliest. Wat echter de taal op die wijze in kortheid wint, verliest ze dubbel aan kleur en leven en daar waar de uitgangen afvallen of verbasterd worden, grijpt de verbastering ook weldra den wortel aan. Ter nadere opheldering van onze 
beschouwing strekke een voorbeeld aan het Fransch ontleend. Het Latijnsche sequor (sequi) = volgen is tot suivre verzacht, en deze verzwakking tevens in eenige samenstellingen als poursuivre (persequi) voortgezet, in andere evenwel niet, b.v. consequent (consequens, deelwoord van consequor) en nu schijnen voor het Fransch taalgevoel de beide woorden poursuivant en consequent van geheel verschillende wortelwoorden af te stammen, d.i. een verschillende grondbeteekenis te hebben. 2)
Nu hebben de Germaansche en de voornaamste Slavische talen, op het Engelsch, en in het algemeen op de Romaansche talen, voor,

{==136==} {>>pagina-aanduiding<<}
dat zij betrekkelijk nog het minst onder deze slijting en ontbinding geleden hebben, ofschoon ook zij op lange na niet meer het krachtig organisch leven der Grieksche en zelfs der Latijnsche taal vertoonen. Daarom te eerder kan ieder onzer, die waarlijk hart voor zijn moedertaal heeft, als een heilige plicht medewerken tot handhaving van een krachtig taalleven. Maar al te lichtvaardig spreekt de onwetende over zuiverheid van taal en behoud der moedertaal als over zaken van ondergeschikt belang. Waarschijnlijk, omdat ze geen invloed hebben op den aanleg van nieuwe spoorwegen of den stand der beurs; maar hij vergeet, dat de taal tevens de hoogtemeter is voor de beschaving en ontwikkeling van een volk en zoo onbeduidend zijn toch maar zeer weinigen, dat ze van deze zaken - 'k zeg niet, in gedachte, maar openlijk - zullen getuigen dat ze zonder eenige waarde zijn. Daarom is niets onjuister dan het beperkt begrip, dat de mensch de taal zou hebben ‘uitgevonden’; niet de mensch maakt de taal, maar omgekeerd: de taal maakt den mensch, n.l. zij ontwikkelt zich volgens een innerlijke natuurwet, evenals het denken zelf, want denken is inderdaad niets anders dan innerlijk spreken. Hoe kan dus hier, waar het een natuurwet, n.l. een objectief-verstandelijke ontwikkeling geldt, sprake zijn van inconsequentie der taal? - Dat de taal, waar zij aan haar onbewust, maar juist daarom onfeilbaar instinkt wordt overgelaten, ooit inconsequente woordvormingen zou scheppen, is even ondenkbaar als dat een eikenboom op zekeren dag zeer inconsequent peren of een pereboom eikels zou voortbrengen.
Inderdaad, waar het instinkt ophoudt, n.l. waar het levend taalgevoel verkwijnt en wegsterft, daar treedt voor de instinktmatige natuurwet verstandelijke willekeur, intellectueel overleg en dus taalverminking in de plaats. Daarom mogen wij, alleen omdat de rijkdom en de buigzaamheid eener taal wanvormen mogelijk maakt, de taal niet verantwoordelijk stellen voor die ‘inconsequenties’. Wij zelve zijn verantwoordelijk, als wij ons die barbaarschheden geduldig laten welgevallen, zonder er ons van den aanvang af tegen te verzetten of ze ten minste verbeteren.
Natuurlijk moet een dergelijke taalverminking, die haar oorsprong heeft in kwijnend taalgevoel, daarop van haar kant eveneens doodend terugwerken, en dus een zeer nadeeligen invloed uitoefenen op de algemeene ontwikkeling. Het eigenlijke volk heeft trouwens bij instinkt een bepaalden afkeer van alle bastaardvormingen, omdat het ze niet begrijpt. Vandaar dat streven en zoeken naar eene beteekenis, de ware oorzaak dier zonderlinge volksetymologiëen, die, hoe vreemd ook aan den oorsprong van het bastaardwoord zelf, vaak dichter aan de waarheid zijn, dan datzelfde bastaardwoord. Het gevaar ligt veelal aan de zijde der zoogenaamd ‘veelzijdig ontwikkelden’. Hoe weinigen toch zijn er onder deze, die uit hun

{==137==} {>>pagina-aanduiding<<}
schooljaren nog zooveel van het Grieksch hebben onthouden, als zij het zelfs ooit geleerd hebben, dat zij zonder langdurige inspanning met behulp van een woordenboek in staat zijn om de werkelijke beteekenis te begrijpen dier ongehoorde massa nieuwgevormde woorden, die als paddestoelen uit den grond der volkswetenschappen en technische ontdekkingen opkomen? In het Fransch hebben Larousse, Brachet, Chassang in het Engelsch Angus, Bain, Latham, Morris e.a. er ijverig naar gestreefd op de scholen althans de Grieksche en Latijnsche voor- en achtervoegsels te doen verklaren. Zij hebben dit als een deel van de kennis der moedertaal beschouwd. Bij ons te lande heeft men dit ijverig afgekeurd en gemeend, dat die halve geleerdheid noodeloos en zelfs schadelijk was. De halve geleerdheid, die begrijpt, dat phonograaf (van phone = klank en graphein = schrijven) klankschrijver of klankteekenaar beduidt en die dus dat vreemde woord met overtuiging gebruikt, wetende wat 't beteekent, moet voor den denkenden mensch meer waarde hebben, dan de volslagen onwetendheid, van hen, voor wie dat woord een klank is, als naam van een zaak. 1)
Die volslagen onwetenheid is 't, die tal van menschen tot zulke grappige vergissingen brengt, waar ze met den grooten hoop mee, bastaardwoorden gebruiken, zonder ze te verstaan en ze daarom verwisselen op de wijze van Miss Malaprop in Sheridan's Rivals of zóo als we dat in kluchtspelen belachelijk gemaakt zien en zooals de minder ontwikkelde elken dag doet hooren. 2)
Er is hier geen sprake van de taal der wetenschap, die, juist omdat zij uitsluitend het onderling verkeer van wetenschappelijke mannen poogt te bevorderen, recht heeft op een eigen technologie; maar wij bedoelen hier die woordvormen van wetenschappelijken aard, vooral op het gebied der natuurwetenschap, die door haar algemeene belangrijkheid hooge waarde voor de algemeene beschaving hebben, en die bij het steeds toenemend streven naar populariseering der wetenschap hoe langer hoe meer gebruikt worden en door eenvoud en duidelijkheid moeten uitmunten, alles ten dienste van het ‘beschaafde publiek’. Wij vragen ons allicht af, hoe beschaafd het publiek wel zou moeten zijn, of wat men eigenlijk onder ‘beschaafd publiek’ verstaat, wanneer die opeenstapeling van vreemde woorden, veelal uit Grieksche woorden gevormd en onverklaarbaar

{==138==} {>>pagina-aanduiding<<}
voor ieder, die met degelijk Grieksch verstaat, niet belet, dat de ‘populaire voordrachten’ waarmede we overstroomd worden, konden genoten worden door ieder, die eene beschaafde opvoeding heeft genoten. Men vindt daar protoplasma, embryologisch, phylogenetisch, histeologie, rudimentaire, en abortive organen, anthropoïden, alalen, polyphyletisch, biogenetisch, ontogenetisch en honderd andere uitdrukkingen, die, zelfs als zij alleen op den klank het geheugen werden ingeprent, ons toch nooit haar wezenlijken inhoud zoo levendig voor den geest zouden brengen, dat zij niet telkens nagenoeg opnieuw zouden moeten vertaald worden, om volkomen duidelijk te zijn; eene zaak, die op zich zelf reeds een ernstig bezwaar tegen duidelijkheid en juistheid oplevert, omdat zij natuurlijk de levendige voorstelling in den weg staat en dus schadelijk is voor de duidelijkheid.
Maar wij behoeven zelfs niet tot de populair-wetenschappelijke woordvormingen op te klimmen: elk eenigszins degelijk nieuwsblad of tijdschrift levert tot staving van ons beweren een aantal woordvormingen, wier oorspronkelijke beteekenis uit de bestanddeelen afgeleid slechts voor een klein getal lezers bevattelijk is. En toch is zulk een juister begrip het beste middel tegen een oppervlakkig en eenzijdig verstaan, d.i. misverstaan van dergelijke uitdrukkingen. Zulk een verkeerd begrip is de ware oorzaak van die gevaarlijke halfbakken beschaving, die hoe langer hoe meer veld wint, en daar zij meestal met eigenwaan gepaard gaat, de uitbreiding der ware beschaving meer in den weg staat dan volslagen gemis aan beschaving zulks zou doen. Men moet inderdaad het gevaar van zulk een halve kennis, die in oppervlakkig en eenzijdig begrijpen zijn oorsprong vindt, niet te gering achten, te meer omdat onder de vreemdklinkende uitdrukkingen, die ons een zeker ontzag inboezemen, en die onwillekeurig meer eerbied en gereeder vertrouwen opwekken, allicht een drogreden kan schuilen, vooral omdat men tegenover een moeielijk uittespreken woord al te zeer aan den vorm blijft hangen. - Men denke hier slechts aan de talrijke kunstenaars, ambtenaren, landbouwers, kooplieden, militairen enz., de geheele beschaafde vrouwenwereld niet te vergeten - en juist in deze kringen bestaat meer dan men algemeen vermoedt, behoefte aan geestelijk voedsel. Is het voor dit hoogst achtingswaardig en zeer talrijk deel der menschen niet bijna onmogelijk, of ten minste hoogst moeielijk om zelfs met behulp van een uitgebreid woordenboek al die bastaardwoorden te doorworstelen en dan nog tot een betrekkelijk helder begrip te komen van hetgeen men gelezen of gehoord heeft - We spreken er nog niet eens van, dat het noodig kan zijn de daaronder schuilende schijnwaarheden en drogredenen op te sporen.
Komt daarbij nu nog een dwaze, belemmerende willekeur en die

{==139==} {>>pagina-aanduiding<<}
inconsequentie in de woordvorming, welke met alle gezonde logica in strijd is, dan moet volslagen begripsverwarring daarvan een noodzakelijk gevolg zijn. We wijzen op twee eenvoudige, haast onweerlegbare stellingen: ‘de waarheid van elke overtuiging berust op de klaarheid en juistheid der gedachte’ en ‘de klaarheid der gedachte is afhankelijk yan de juistheid en duidelijkheid der taal.’ - Men zorge dus de laatste te handhaven, en ze van alle inconsequente en daardoor benevelende woordvormingen te zuiveren, en men zal veel in het belang der eerste verricht hebben. De vraag is slechts, of en hoe zulk een invloed op de taal mogelijk is. Daarbij behooren zij, die 't wel meenen met de zaak der volksopvoeding tweeëelei zaken te behartigen. Vooreerst behooren ze den moed te hebben, het gebruik van de inconsequente bastaardvormen onverbiddelijk natelaten, welke schitterende voorbeelden er ook mogen bestaan, en dus òf betere vormen te gebruiken of eene poging tot vertaling in de moedertaal te wagen. Ten tweede voor de logisch gevormde, maar voor het algemeen beschaafd publiek onverstaanbare bastaardwoorden, waarvan de kern aan de oude talen ontleend is, door woord en voorbeeld aantedringen op het gebruik van een vreemde woordentolk.
Het baat niet of er op bijna elk taalcongres op de bastaardwoorden wordt gescholden, maar 't zal wel helpen, als men de handen uit de mouwen steekt en als om strijd bij redacteuren van tijdschriften en vooral bij journalisten aandringt op 't gebruik van zuiver gevormde vreemde, maar liefst nog van Nederlandsche woorden. Aan leden van den gemeenteraad, de provinciale staten en statengeneraal, aan advocaten en philosofen kan men immers bij voorkomende gelegenheid telkens en telkens weer een paar woorden voorleggen, die in den laatsten tijd bijzonder onze aandacht hebben getrokken. Wat is eene commissie ad hoc, die eene enquête instelt? Is 't zoo iets vreemds, dat er geen Nederlandsche woorden voor zijn?
De aapachtigheid der menschen komt ons in dezen te hulp. Men neme de proef en gebruike gedurende eenige maanden voor de kunst alleen de woorden: photographie, lithographie, galvanographie, cartographie, chemitypie, en daarentegen voor het produkt in overeenkomst met de uitdrukking telegram, alleen photogram, lithogram, galvanogram, autogram, chemityp en onder onze naaste omgeving zal men weldra een paar nieuwigheidszoekers ontmoeten, die ons die woorden nazeggen en trotsch op hun verkregen kennis ze ijverig ronddragen en zelf te pas jagen bij hunne andere kennissen. Terloops zou men hun de reden kunnen opgeven, waarom men aan de andere woorden de voorkeur gaf, al was 't alleen om hen niet af te schrikken als een behoudsman hen vroeg, waarom ze dat woord juist gebruikten.
Kramers' Woordentolk en dito Woordentolk verkort hebben,

{==140==} {>>pagina-aanduiding<<}
evenals Kramers' Vreemde Woordentolk aan zeer velen belangrijke diensten bewezen. Ze hebben ook veel aanbevelenswaardigs. Tot het doel, dat wij ons voorstelden, is echter nog een ander soort woordenboek noodig n.l. een in den smaak van Black's Students' Manual, waarin men de woorden kan vinden op de samenstellende deelen, zoodat duidelijk uit de opgave blijke, welke woorden verwant zijn. Zoo staan onder graphē = geschrift en graphō = ik schrijf, alle samenstellingen voor zoover zij als nieuwe vormen in de taal zijn opgenomen, naar alphabetische volgorde geschikt, o.a.
auto-graaf,	autō = zelf. Eigen handschrift, eigenhandig geschrift; het tegenovergestelde van eene copie.
biblio-graaf,	biblōs of bibliōn = boek. Boekenschrijver, -overschrijver of -beschrijver.
bio-graaf,	bios = leven. Levensbeschrijver.
calli-graphie,	kalōs = schoon. Schoonschrijfkunst.
choro-graphie,	chōrōs = landstreek. Landstreeksbeschrijving, enz. enz. 1)

Niet alleen, dat zulk een boek de bestaande vormen zou leeren verstaan, maar 't zou zelfs bij de vorming van nieuwe woorden dadelijk 't middel aan de hand doen om een Nederlandsch woord te vinden, eer de vreemde indringer had postgevat.
M.S.


Examenwerk.

Het was nu in dat jaargetijde, wanneer Constant bij het ontwaken, menigwerf zijn vensterken omgeschapen zag tot eene cadrevol arabesken, in al te smeltbaar zilver gedreven, met varens en waaiers op, met kerfjes en schilfers, verguld door het eerste gegloor van het oosten; wanneer het bevrozen raam, dat tooverpaneel in de kunstgalerij des armen opgedraaid, hem kosteloos het groote meesterdoek daarbuiten ontdekken liet: de sneeuwige winternatuur, die wonderschoone Bianca 2) met kantfloersen van rijm omhangen en liskoorden van gestolden dauw; den boezem gepelsd in hagelwit hermelijn en heuren zwaar blanken mantel overstikt met juweelen van hemelsch kristal.

Geeft den indruk weder, dien de lezing van bovenstaande regelen bij U maakt, voeg daaraan toe, wat ge met betrekking tot beeldspraak en woordenkeus hebt op te merken en verklaar de beteekenis der woorden voor zoover gij dit tot het juiste begrip der gedachten noodig oordeelt.






{==141==} {>>pagina-aanduiding<<}

De Hollandsche taal in Frederikstad,


van J.A.M. Mensinga.

Toen ik in het vorige jaar in dit tijdschrift een opstel over het gebruik onzer Nederlandsche taal in Duitschland, bepaaldelijk in Oost-Friesland en een deel van Westphalen geplaatst had, werd mij door lezers hunne verwondering te kennen gegeven, dat ik juist het mij allernaaststaande Frederikstad van dat bericht uitgesloten had, tevens met den wensch, dat ik dit later nog aanvullen mocht. - Wat het eerste betreft, ik deed zulks, omdat de geschiedenis van het gebruik onzer taal alhier een geheel ander verloop heeft gehad, en in het raam van dàt stuk niet wel paste. Aan den geuiten wensch voldoe ik bij dezen, in de hoop, dat er velen zullen zijn, wien uit belangstelling, 't zij in onze kolonie alhier zelf, 't zij in de geschiedenis onzer taal in den vreemde, deze mededeeling welkom zijn zal.
Ik begin met te zeggen, dat men zich van dat taalgebruik geene groote denkbeelden maken moet. Het getal der Hollandsche kolonisten alhier moet in den beginne, zoo als zich uit de doopboeken van 1626 af laat opmaken, ongeveer 150 bedragen hebben. In het midden der vorige eeuw moeten ze, naar denzelfden maatstaf te rekenen, tot beneden 100 samengesmolten zijn. Toen ik hier vóór 30 jaren aankwam, bedroeg het, met mijn huisgezin van 10 personen, 144. Voor weinige jaren ging het tot beneden de 90 terug; thans zijn er weder over de 100; in zeer kleine gemeenten gaat dat altijd zoo, met ebbe en vloed, in perioden van circa 25 jaren, 't geen zich uit natuurkundige oorzaken zeer wel laat verklaren.
Daarentegen nam de luthersche gemeente reeds spoedig na hare stichting zoo zeer toe, dat zij reeds in 1636 eene eigene, vrij ruime kerk noodig had, ofschoon Coldenbüttel, waar zij in den beginne kerkelijk parochieerden ('t zij dat zij daarheen ter kerk gingen, 't zij dat zij vandaar in een ruim burgerhuis alhier bediend werden) slechts op een klein half uur afstands ligt. Waarschijnlijk heeft het stadje reeds in 't midden der 17de eeuw het zielental gehad, waarop het sedert is blijven staan: 2000 à 2400. Van eene gemeente, die zoo zeer in de minderheid was als de onze, is dus niet veel invloed op het spraakgebruik te verwachten.
En toch desniettegenstaande werd in het midden der vorige eeuw het Hollandsch niet alleen in onze gemeente door allen verstaan, gesproken en geschreven, maar ook buiten dezelve ten minste algemeen verstaan, door velen ook gesproken en geschreven; wel niet zuiver en spraakkundig, 't geen ook in Holland velen destijds niet konden, maar toch Hollandsche kooplieden, ook buiten onze gemeente, hielden er boek in. - 't Is blijkbaar, dat er andere

{==142==} {>>pagina-aanduiding<<}
quiten onze gemeente liggende oorzaken moeten bijgekomen zijn.
Onze taal kwam hier, van den beginne af, in betrekkelijk hoog aanzien, doordien zij de officieele taal was. De privilegiën der stad waren in het Hollandsch', desgelijks ook het stadsrecht, dat in eenen quartoband van 450 bladzijden, in 1635 te Amsterdam gedrukt werd. Wel verschenen van de privilegiën, bij de uitvaardiging, ook geauthoriseerde Duitsche vertalingen, zooals ook van het stadsrecht spoedig eene dergelijke kwam, de Hollandsche tekst gold echter als de authentieke, op deze werd, bij onduidelijkheid van den Duitschen, teruggekomen. Het bestaat rechtens nog gedeeltelijk heden ten dage, en zal eerst door een nog te wachten algemeen Duitsch burgerlijk wetboek geheel afgeschaft worden. In werkelijkheid echter wordt het zeer zelden meer geraadpleegd, alleen voor historische vragen.
De verhandelingen des magistraats hebben in den beginne, wijl alle de leden Remonstranten waren, zekerlijk in het Hollandsch plaats gehad. In welke taal de notulen gehouden werden, is onzeker, wijl deze in 1850 verbrand zijn. Een nog bestaand extract er uit is Duitsch, maar draagt sporen van vertaald te zijn, ten gemakke der gebruikers, of om eenparigheid met de latere tijden te hebben. In welke taal de publicatiën vervat waren is uit dezelfde oorzaak onzeker. Solennele acten zijn er echter nog in het Hollandsch voorhanden. Het verkeer naar buiten en met de landsregeering was natuurlijk in het Duitsch.
In 1668 kwam hierin groote verandering; er werd toen een collegie van ‘gedeputeerde burgers’ ingesteld, van welks 8 leden 4 Lutherschen, 2 Remonstranten, en 2 Mennonieten waren. In het uit 8 leden bestaande magistraatscollegie kwamen af en toe leden van deze beide confessien en werd in 1710 dezelfde verhouding als bij de gedeputeerden vastgesteld, terwijl de burgemeesters naar toerbeurten afwisselden. Van 1668 af zal zoo wel bij de verhandelingen als in de notulen de Duitsche taal wel de eenige geweest zijn.
Om bij de gemeente zelf onze taal levendig te houden werkte in de eerste plaats de kerk, wier taal ten allen tijde en ook nu nog de Hollandsche was en is. Daarmede kwamen ook Hollandsche bijbels, sedert 1636 de Staten vertaling, alzoo betrekkelijk goed en taalkundig zuiver Hollandsch, Psalmboeken, na 1760 de ‘Laus Deo’ Psalmen; dan stichtelijke boeken.
Daarnevens stond de gemeenteschool, reeds terstond na den bouw der stad aangevangen en ook nog heden bestaande. Ook deze heeft veel bijgedragen tot het instandhouden onzer taal. Men weet hoe diep eene taal zich inprent, wanneer men, in de jeugd, met de spreek- en schrijftaal te gelijker tijd wordt bekend gemaakt. Spraakkunst zal er wel niet veel behandeld zijn; die werd ook in het vaderland nog tot op het eind der vorige eeuw in de lagere scholen

{==143==} {>>pagina-aanduiding<<}
niet beoefend, maar de leerlingen kregen toch, van de jeugd af, goed geschreven Hollandsch onder de oogen. Uit een oud schoolboekje, het eenigste getuigenis van dien aard, dat ik heb kunnen machtig worden, bleek het mij, dat het taalkundig onderricht, althans voor zoo veel het zich daaruit laat beoordeelen, hetzelfde was als dat, wat destijds in het vaderland op de lagere scholen gegeven werd. Het is namelijk eene ‘Trap der jeugd’, en wèl van die soort, die in de schooltaal ‘Slimschoolboek’ genoemd werd; eene Friesche uitgaaf, niet alleen met de namen der grietmannen, grietenijen en dorpen, maar ook bijbelsche geslachtregisters met hunne vreemde namen (daarom Slimschoolboek). Zonder jaartal, maar aan de namen der grietmannen te zien, van 1763; het schoolmerk is 1779, alzoo een bewijs, dat men zich nieuwe schoolboeken komen liet. 't Was het hoogste, wat destijds bij ons, in het vak van lezen, op de lagere scholen gegeven werd. - Dientengevolge is in de kerkelijke rekeningen in de vorige eeuw de taal niet slechter als in gelijktijdige in het vaderland.
De school oefende ook buiten de gemeente invloed, daar zij ook van de Mennonitenkinderen bezocht werd; ook van Katholieken en Joden, zoo lang deze geene eigene scholen hadden.
Daar de Remonstranten destijds meest altijd onder elkander trouwden, zoo was en bleef de huiselijke taal, de taal, die zij van kindsbeen af hoorden, de Hollandsche.
Verder komt er bij het veelvuldig handelsverkeer met Holland; nog in den aanvang dezer eeuw bestond er geregelde beurtvaart van hier op Amsterdam; ook kwamen er dikwijls Hollandsche (Friesche) schippers, die somwijlen zich hier nederzetten.
Daar de Remonstranten zoowel als de Mennonieten meest allen tot den gegoeden stand behoorden, de Lutherschen niet, zoo was ook van hetgeen hier aan boeken ingevoerd werd het grootste deel Hollandsch. Schoon hetgeen daarvan nog overig was bijna alles in het bombardement van 1850 verloren gegaan is, zoo heb ik hier toch nog meermalen oudere Hollandsche boeken gevonden; o.a. ook Cats' werken, het merkteeken van echthollandsche oude burgerfamiliën.
Eene zeer groote bijdrage tot het gebruik onzer taal brachten de Mennonieten aan. Hun was bij de stichting der stad, door vorstelijk octrooi, vrije godsdienstoefening in dezelve toegestaan, welke zij anders nergens in Sleeswijk, ook in Holstein slechts op ééne plaats, bij oogluiking hadden. (In Glückstad bekwamen zij ze iets later als in Frederikstad). Ten gevolge daarvan kwamen vele hunner, die op de westkust van Sleeswijk, vooral in het naburige landschap Eiderstedt woonden, zich hier vestigen. Geboren Hollanders zijn er, geloof ik, geene of weinige bij geweest, maar wel afstammelingen van vluchtelingen, die tijdens de heftige vervolging hunner

{==144==} {>>pagina-aanduiding<<}
gezindheid in Holland in het midden der 16e eeuw, het vaderland verlaten en in de hertogdommen eene schuilplaats gevonden hadden. Zoo was ook Menno Simons zelf naar Holstein gevlucht, had daar eene gemeente te Fresenburg bij Oldesloe bijeenverzameld, die echter later te niet ging, toen zij te Altona vrije godsdienstoefening bekwamen. Hij stierf aldaar in 1561. - Misschien hebben zich ook inboorlingen bij hen gevoegd; er had althans in dezen tijd op de Sleeswijksche westkust eene gisting in het godsdienstige plaats, die den Mennonieten wel ten goede komen kon.
Van tijd tot tijd verhuisden er meer personen van het land naar het stadje. 1) Over hun aantal bestaat geene bepaalde oude opgave. De eerste is van 1703; toen vierden 178 leden het avondmaal. Daaronder zijn echter zekerlijk vele landbewoners begrepen. Vroeger zijn er misschien meer geweest; althans zij namen na 1703 voortdurend af; in 1803 waren er slechts 40 communicanten, waaronder ook nog van buiten de stad. Sedert eenige jaren beweegt zich het getal zielen tusschen de 50 en 60.
Genoeg, de hoofdzaak is deze, dat het Hollandsch hunne kerktaal was. Of dit reeds van den beginne af het geval geweest is, is onzeker; maar althans zeker in de tweede helft der 17de eeuw. Zij ontvingen toen meermalen predikers uit Holland, en wel van of door bemiddeling van de Friesche societeit in Noord-Holland, aan welke zij zich aansloten, en aan welke zij ook later meermalen contribueerden. Daardoor kwamen tevens, evenals bij de Remonstranten, Hollandsche bijbels, gezangboeken, waarvan de Mennonieten bij ons verscheidene bundels hadden (op 't laatst der vorige eeuw gebruikten zij hier Psalmen), stichtelijke boeken, ook veel strijdschriften, die bij deze kerkafdeeling destijds dikwerf verschenen. Zeer geliefd waren o.a. bij hen Camphuizen's stichtelijke rijmen. En daar zij, gelijk de Remonstranten, meest welgegoede lieden waren, zullen er door hen ook wel andere Hollandsche boeken ingevoerd zijn. Hunne kinderen bezochten, zoo als gezegd, de Hollandsche school.
Hunne huiselijke taal was echter, zoover als de oudsten hunner zich herinneren kunnen, de Duitsche, vroeger alleen Plat-, tegenwoordig ook wel Hoogduitsch. Intusschen heb ik grond om te be-
{==145==} {>>pagina-aanduiding<<}
twijfelen, of dit van den beginne af zoo geweest is. Er zijn namelijk in Eiderstedt, vooral bij de landlieden, een aantal Hollandsche, ook speciaal Noordhollandsche woorden in gebruik. Daar deze juist dáár, weinig elders voorkomen, zoo is er reden om te gelooven, dat zij van de bovengemelde doopsgezinde vluchtelingen uit Holland afstammen. Maar indien dit zoo is, dan moet de gewone taal dezer lieden de Hollandsche gebleven zijn. De uit Friesland overkomenden zullen zich, althans wat de taal aangaat, wel het best te huis gevoeld hebben in het noordelijke deel der kust, en op de tegenoverliggende eilanden, waar nog heden ten dage Friesch gesproken wordt. (Aldaar moeten nog in de 16de eeuw verscheidene indijkingen door hen uitgevoerd zijn.) Ik zal aan het slot een lijstje van de bedoelde woorden geven.
Bij de Katholieken is het slechts enkele malen voorgekomen dat er in het Hollandsch (Vlaamsch) gepredikt werd. Deels in de eerste ambtstijden van hunne geestelijken, die vroeger meest uit Brabant waren, en alzoo Vlaamsch spraken, eer zij genoeg Duitsch geleerd hadden, deels hij vacaturen, als wanneer de pastoor van het naburige Noordstrand, alwaar destijds steeds Vlaamsch gepredikt werd, de gemeente om de twee of vier weken bediende. 1)
Door de samenwerking van al deze oorzaken is onze taal hier eenen geruimen tijd, wel 1½ eeuw, in zulk een bloei geweest, als zulks mogelijk was in eene streek, waar de overgroote meerderheid Duitschers waren. Ook van dezen leerden velen ze verstaan, zelfs, zoo goed het ging, spreken, waarbij de groote overeenkomst met het destijds hier algemeen gesprokene Platduitsch hun te hulp kwam, (echter ook wel, juist daarom, tot verwarring en taalbederf aan beide zijden aanleiding gaf.)
Nu moet ik de oorzaken van het verval opgeven. De eerste was het trouwen van Remonstranten met Lutherschen (zelden met Mennonieten). Dat begon reeds in het midden der vorige eeuw gewoon te worden. Toen in 1809 de predikant Bonga met eene dochter uit de gemeente trouwde, was zulk reeds sinds verscheidene jaren niet voorgekomen. En van toen af duurde het tot 1862, eer het weder plaats had. In den beginne mogen, in zulke gevallen, de beide talen in huiselijk gebruik nevens elkander gebruikt zijn, later, toen het Hollandsch buitendien afnam, greep de natuurlijke verhouding plaats: de taal die de kinderen overal buitenshuis hoorden, werd ook hunne huistaal. 2)

{==146==} {>>pagina-aanduiding<<}

Ik moet hier echter bijvoegen, dat juist door deze huwelijken de gemeente totnogtoe in stand gebleven is, en ook nog lang blijven kan. Want een groot deel der jonge lieden verlaat de geboorteplaats, naar de Duitsche gewoonte, die ook hier sedert lang ingedrongen is. In onze gemeente komen er niet, zooals bij de Lutherschen en Katholieken, van elders in. Zij zou dus moeten uitsterven. Maar nu komen met zeer weinig uitzondering al de kinderen uit deze huwelijken naar onze gemeente; dus het dubbeltal van het normale. Dat houdt het tegenwicht tegen het andere. En daardoor bleef dus ook de Hollandsche taal, voor zoover ze nog in onze gemeente heerscht, hier totnogtoe in gebruik.
Een tweede oorzaak lag in de afneming der Mennonietengemeente; en vooral daarin, dat bij hen de Hollandsche godsdienstoefening ophield. Reeds in 't begin dezer eeuw hadden zij, gedurende eene vacature, eenen Duitschen kandidaat, die in zijne taal predikte. Later kortte de opvolger de Hollandsche op ¾, ½, ten laatste op één vierde deel in. En diens opvolger, een geboren Duitscher, schafte ze in 1827 geheel af, alles natuurlijk met bewilliging of op wensch des kerkeraads. Duitsche gezangboeken waren toen reeds sedert lang in gebruik. Thans is er slechts één onder hen, die nog Hollandsch spreken kan, (hij is echter geboren op Ameland, opgevoed te Monnikkendam) en nog één die het door schoolonderwijs verstaat; beiden hoogbejaard. Zij zullen de laatsten zijn.
Verder droeg daartoe bij het toenemen van het gebruik der Hoogduitsche taal als fatsoenlijke spreektaal; daardoor werd het Platduitsch, en hiermede ook het Hollandsch, zoowel ten aanzien van het spreken als van het verstaan, allengs beperkt.
Dan onze eigene school. Het onderwijs was zeer middelmatig. De schoolleeraar ‘een goedhartig man, maar geen schoolman,’ zooals hem mijn voorganger Van Rhijn beschreef. De Luthersche was zeer goed. Kinderen buiten de gemeente kwamen er niet meer; en ouders, die hunnen kinderen goed onderwijs wilden laten geven, vooral in de Duitsche taal, zonden ze of naar de Luthersche scholen of naar de stadsschool (zoogen. Latijnsche). Dientengevolge verstonden, toen ik hier in 1850 aankwam, slechts weinigen het Hollandsch tamelijk wel. Een enkele hoogbejaarde, die bij eenen der vroegere predikanten opgevoed was, kon het nog spreken, maar zeer gebrekkig; schrijven kon hij ook, maar nog gebrekkiger.

{==147==} {>>pagina-aanduiding<<}
Toen wij in 1852 eenen nieuwen onderwijzer kregen, geboortig van Zwolle, was een nieuwe schoolorganisatie noodig. De schooltaal was tot dusverre des morgens Hollandsch, des namiddags Duitsch geweest, - in werkelijkheid Hollandsch, Platduitsch, of Hoogduitsch, al naar het viel. Dat moest veranderd worden; slechts ééne schooltaal, de andere als vreemde. Er was geene keus, de Duitsche moest schooltaal zijn. Van de Hollandsche hebben de kinderen later, vooral wanneer zij de stad verlaten, 't geen, als gezegd is, met velen het geval is, zeer zelden practisch nut. (Engelsch ware nog iets anders). In Duitschland wordt thans, ook hier te lande, hooge waarde daaraan gehecht, althans in den fatsoenlijken stand, dat men zijn moedertaal correct spreke en schrijve, meer nog dan bij ons. Daarbij is het Duitsch moeielijker dan onze taal, en vordert wel den geheelen schooltijd. Ik mocht hier geene plaats geven aan onpractisch en overdreven patriottismus. (Dat ik overigens mijn land en volk en taal, ook na 30 jaren scheiding, nog innig lief heb, bewijst, denk ik, ook dit opstel zelf.) De kinderen leeren nu het Hollandsch als vreemde taal, vooral ten behoeve van het kerkbezoek, dus meest lezen en verstaan van bijbel en gezangboek;
Den laatsten slag aan het gebruik en de kennis onzer taal geeft het zoo op 't oogenblik genoemde, het kerkbezoek. Wie er van de gemeente eenigszins regelmatig den godsdienst bijwoont, kan, op grond van hetgeen hij in de school geleerd heeft, zeer licht het zoo ver brengen, dat hij eene leerrede tamelijk wel verstaat, ten minste wanneer de prediker duidelijk en in eenvoudigen stijl spreekt. En wie eene leerrede verstaat, die verstaat ook meer en kan, waar hij in de noodzakelijkheid komt, zich verstaanbaar in het Hollandsch uitdrukken.
Maar daaraan hapert het. 't Is het algemeen gebrek in Duitschland, dat in de laatste jaren nog sterk toegenomen is. - Ik geloof, dat de jongste oorlogen er invloed op gehad hebben; ook de zedelijkheid is sedert deze zeer af-, althans het aantal der bestrafte misdaden zeer toegenomen, sommige kategoriën verdrievoudigd; oorlogen hebben altijd, met zeer weinig uitzondering, (als in 1813-1815) fatalen invloed op zedelijkheid en godsdienst. - Hoewel het in dit opzicht bij onze gemeente altijd nog veel beter is, dan in de Luthersche, zoo zijn er toch ook bij ons meer dan de helft, vooral bij de mannen, die alleen op de hooge feesten, en zelfs dan niet altijd, ter kerk komen. Regelmatig bezoek vindt alleen bij de daartoe verplichten plaats. Dientengevolge vergeet men hier het Hollandsch geheel en al. Reeds mijn voorganger Van Rhijn besnoeide het in 't Hollandsch prediken voor ¼, waardoor wel het ééne oogmerk bereikt werd, dat hij, in 't Duitsch preekende, door de gemeente goed verstaan werd, maar de vermeerdering van het kerkbezoek, niet of weinig gebaat

{==148==} {>>pagina-aanduiding<<}
werd. - Zijn opvolger, mijn onmiddelijke voorganger Van Vollenhove, liet het na. Ik in den beginne ook. Op verzoek des kerkeraads predikte ik, sedert 1857, éénmaal 's maands Duitsch. In den beginne werd die godsdienst, zoowel van leden der gemeente als van anderen, eenigzins meer bezocht. Doch het nieuwtje raakte er spoedig af. Toen wendde ik den boeg en gaf populaire voorlezingen over godsdienstwetenschap. Met hetzelfde gevolg. Eerst werden ze vrij druk bezocht, later zeer weinig meer dan de Hollandsche godsdienst. 't Was mij niet onaangenaam, toen de kerkeraad mij in 1869 voorsloeg om het op to heffen. Sedert dien tijd predik ik wederom alleen in 't Hollandsch, uitgenomen Oudejaars- en goede Vrijdag avond.
Voor mijnen opvolger zal het wel 't best zijn, hem ook wel tot voorwaarde gesteld worden, dat hij altijd in het Duitsch predike.
Zoo verdwijnt hier onze taal, evenals in Oost-Friesland, na gedurende ruim derdehalve eeuw, hare opkomst, haar bloei en verval gehad te hebben. - En ik - zal wel als ‘het laatste mansoir van het geslacht’ zijn; men zal mij de Hollandsche vlag gescheurd in mijn graf kunnen medegeven.

Nu zal ik nog de in Eiderstedt in gebruik zijnde Hollandsche woorden opgeven, voor zoo ver ik die ken. Er zijn er echter zekerlijk meer.

Baaken, holl. baken.

Bohlgut, ook hier in Frederikstad: Bohlbank, noordholl. boelgoed; boelhuis = verkooping.

Boyer, h. boeier.

Breyn, platd. bregen, h. brein, hersenen.

Breien, h. breien.

Brii, h. brij.

Eiden, h. eggen, noordh. eiden.

Eilamm, h. ooilam.

Ettgröde, ettgrön, noordh. etgroen.

Gloie, h. glooiing.

Graft, h. evenzoo.

Grüppeln, h. evenzoo (het land gruppelen.)

Güsz, h. guist, geest (van koeien).

Hellen, h. evenzoo, overhellen.

Hennigthau, h. honigdauw.

Hocken, noordh. hokken, koornschoven.

Jögde, h. jeugd.

Karns, h. karnemelk.

Karnsen, h. karnen.

Kleien, nh. evenzoo; eene sloot kleien.

Kleischott, nh. evenzoo.

Kluthstock, h. klootstok.

Kopp, h. evenzoo; (boter).

Mack, h. evenzoo; tam.

Macklich, h. makkelijk, gemakkelijk.

Pii, h. pij.

Queen, h. kween.

Rheit, h. riet.

Rooken, noordh. evenzoo; hooi hoopen.

Schreien, h. schreien, weenen.


{==149==} {>>pagina-aanduiding<<}

Het hoogduitsch schreien, holl. schreeuwen heet in 't platd. schriien.

Snott un quil schreien, holl. evenzoo: s.e.k. huilen.

Schrapp, noordh. schap.

Sehr, h. zeer, pijn, Tähnsehr, Koppsehr, enz.

Schrig, h. seerig (zie Kiliaen).

Sieltog, friesch zijltogt. Ook hier in Frederikstad: ziel, zijl.

Sook, to sook, et is to sook, h. evenzoo.

Soon, suhn, h. zoen, kus.

Stappen; zonder polsstok over eene sloot springen.

Stück, noordh. stuk, stik. Een endje stik, een stuk brood.

Veerrodenbarg, noordh. evenzoo.

Wehlen, holl. wiel, door eene dijkbreuk veroorzaakte diepte.

Werft. h. werf, hoogte waarop het huis gebouwd is, terp.

Wieden, h. evenzoo.

Dat liekt narms na, h. dat lijkt nievers (nogte nievers) na.

Der sitt modder an de Klut, noordh. bijna evenzoo; van een meisje die eenen goeden bruidschat heeft.







Toetreden tot en uitvaren tegen.

Toetreden tot is ‘treden tot’. Het voorzetsel tot staat eigenlijk overbodig (pleonastisch): ‘iemands gevoelen toetreden’ waarin gevoelen, strikt genomen dativus is, afhangende van toe, zou voldoende zijn. Men zegt immers: ‘iemand toeknikken, toeschreeuwen, toewenken, enz.’ Langzamerhand trad echter het begrip van het toewenken, enz.,’ met eene, door het voorzetsel der samenstelling geregeerde bepaling, in den datief.
Ook in andere talen bijv. in het Latijn pleegt men soms, en in bepaalde gevallen steeds, het voorzetsel te herhalen. Dit heeft evenzoo bij ons plaats. ‘Toe-treden tot’ (toe = tot) zegt men overdrachtelijk; ‘toetreden naar’ in de zinnelijke beteekenis. Het gebruik wil dat zoo. Waarom juist bij dit werkwoord? Waarschijnlijk ten gevolge van den invloed van het bijwoord toe ‘dicht, gesloten’. Iets toetreden toch is ‘iets dicht trappen’. Bij toewenken, toeknikken, toeschreeuwen, toelichten, enz. bestaat geene vrees voor verwarring van de twee woordjes toe (‘tot’ en ‘gesloten, dicht’). Vandaar ook geene herhaling van het voorzetsel. Bij toegaan, toeloopen, toedringen, in één woord bij verba van beweging achtte het taalgevoel om te onderscheiden de herhaling noodig, hetzij in denzelfden vorm (tot), hetzij in een anderen (naar).
Uitvaren tegen, d.i. ‘uittrekken tegen’ heeft de overdrachtelijke beteekenis ontleend aan de zinnelijke: ‘Tegen den vijand uitrukken’, en levert in de verklaring geene enkele moeielijkheid op. Men zij echter bedacht op de juiste beteekenis van ‘varen’ ‘gaan’. Gelijksoortige uitdrukkingen zijn: ‘Tegen iemand te velde trekken, iemand aanvallen, tegen iemand of iets uitvallen, enz.’






{==150==} {>>pagina-aanduiding<<}

Oor-.

Het voorvoegsel oor beantwoordt aan een Gotisch us, Ohd. en Nhd. ur, en beteekenende ‘uit’. Het komt in onze taal uitsluitend voor ter vorming van zelfst. naamwoorden.
Substantieven met oor bezitten wij niet veel; slechts de volgende: oorbaar, oordeel, oorkonde, oorlog, oorsprong, oorzaak, oorlof (thans verouderd en nog overig in veroorloven).
Gaan we de beteekenis van de bovengenoemde zelfst. naamw. na, dan vinden we in alle zonder onderscheid het begrip uit terug: Oorbaar, dat vroeger ook oirbaer en oirboir geschreven werd en nuttig beteekende, is ‘hetgeen iets uitdraagt, d.i. opbrengt (beren = dragen); oordeel ‘het uitgedeelde, hetgeen iemand toegedeeld, toegekend wordt’; oorlog ‘de uitlage, het zich bevinden buiten zijn land’; oorkonde ‘datgene, waaruit ons iets bekend (kond) wordt’; oorsprong ‘het springen, het ontstaan uit iets’; oorzaak ‘een geding, eene twistzaak, waaruit eene andere ontstaat’; oorlof ‘verlof om uit te gaan.
In sommige dezer woorden nu kan het begrip primitief opgesloten liggen; doch alleen in den zin van ‘uit’, niet in dien van eerste. Men beproeve slechts dit begrip toe te passen op oorbaar, oordeel, oorlog en oorlof en men zal bevinden, dat de zaak mank gaat. Wat toch zou beteekenen: hetgeen men eerst draagt, het eerste deel, de eerste lage, het eerste verlof? Schijn baar ligt het begrip eerste in oorsprong, oorkonde en oorzaak. Ik zeg schijnbaar, want inderdaad is ook hier het begrip uit slechts van kracht. Oorsprong is niet eerste sprong, maar ‘het te voorschijn springen’; oorkonde beteekent niet ‘eerste konde met vele nagalmen’, maar ‘de konde waaruit men iets weet’; oorzaak is niet eerste zaak, met tweede, volgende zaak, maar wat hierboven gezegd is. Het begrip eerste, in tegenoverstelling van tweede, enz. is dus schijnbaar.
Tot opheldering van het laatste woord dient, dat zake oorspr. ‘geding’ beteekende; saken was ‘twisten voor het gerecht’, wedersake was ‘tegenpartij’, missaken ‘verloochenen als familielid’, een saker ‘die tegen iemand strijdt’. Met deze andere opvatting van zaak treedt oorzaak in een helderder licht. Toen zich later de beteekenis van zaak uitbreidde, kreeg men natuurlijk van het subst. oorzaak insgelijks eene ruimere opvatting. Men kan derhalve thans zeer goed zeggen: de oorzaak van den brand, en andere dergelijke uitdrukkingen, en men bedoelt daarmede ‘de zaak, d.i. het ongeluk, het toeval, waaruit de brand ontsproten is.






{==151==} {>>pagina-aanduiding<<}

Louwmaand.

Naar aanleiding van de drie afleidingen, die Weiland van het woord Louwmaand ten beste geeft, vraagt de heer H.: ‘'t Nut van dergelijke woordafleidingen voor den onderwijzer?’
Verwacht hij op die vraag een antwoord, dan luidt het mijne: ‘Is nul.’ Veranderen we echter dergelijke in ‘degelijke’, dan wordt mijn antwoord ‘zeer groot.’
Louwmaand behoort tot die woorden, waarover jaren lang gekibbeld is. Bij zulk een woord het een of ander woordenboek op te slaan en de keuze aan het toeval over te laten, is gewaagd en zal den navorscher eer schaden dan voordeel doen. Weiland is op het gebied der woordafleiding niet te vertrouwen. De taalstudie is sedert hem met reuzenschreden vooruitgegaan.
Wat hebben wij te denken aangaande de genoemde afleidingen? Dat in de maand Januari vele huwelijken plachten voltrokken te worden is buiten kijf. Werd de maand echter daarnaar genoemd, dan zouden we eer liefdemaand verwachten, in overeenstemming met het oude Leva of Lebamaand, zooals men elders zeide. Leva was eene ‘Runinne’, die bij de Germanen als godin vereerd werd. Die vereering zou, zooals sommigen gissen, op Kopper- (d.i. Koppel) maandag, hebben plaats gegrepen. Tot bewijs hiervoor herinnert wijlen de heer D. Buddingh (Westland, pag. 341), dat op zondag na Koppermaandag in de kathol. kerken Joh. 2, de bruiloft te Kana, gelezen wordt.
Louw is echter niet liefde, maar wet (volgens de eerstgenoemde afleiding); Louwmaand zou dus wetmaand moeten beteekenen en niet ‘liefdemaand’. Deze afleiding vervalt dus. Ook de beide andere etymologieën aarzel ik te onderschrijven. En wel om de volgende redenen:
1e. Louwmaand heet bij Kiliaen ook Loomaand (Lo = ‘water’) d.i. ‘watermaand.’
2e. De beteekenis watermaand is meer in overeenstemming met de bijnamen van de overige maanden: Sprokkelmaand (vroeger Spurkel), Lentemaand, Bloeimaand, Zomermaand, enz. wijzen alle op de natuur; waarom ook niet Januari Watermaand.
3e. In deze maand speelt inderdaad het water eene groote rol. Ook het teeken de waterman valt in Januari.
(Over Loo = ‘water’ vergelijke men D. Buddingh's ‘wandelingen door de Betuwe, bladz. 79-101’ en zijn ‘Westland’; aangaande de maanden vindt men het een en ander in dr. de Jagers Taalk. Mag. III, 2).
Ziedaar weer eene andere afleiding, de vierde! Welke nu te kiezen? Het beste is geene keuze te doen, zoolang de zaak niet

{==152==} {>>pagina-aanduiding<<}
hoogstwaarschijnlijk is uitgemaakt; als men ten minste geen zelfstandig oordeel kan vellen. Ik zeg met opzet hoogstwaarschijnlijk; want in sommige gevallen is het onmogelijk de afleiding met zekerheid te bepalen omdat de noodige gegevens ontbreken.
Volgt hieruit nu, dat de etymologie voor den onderwijzer nutteloos is? Staan er tegenover dergelijke woorden niet een aantal andere, wier eenvoudige verklaring niet alleen nuttig en noodzakelijk is, zal men een of andere uitdrukking volkomen verstaan?
De noodzakelijkheid om drie vreemde talen te leeren gebruiken is oorzaak, dat ook bij het beste onderwijs menig woord voor den ijverigsten leerling een holle klank blijft. Dat zal althans in de moedertaal niet zoo dikwijls noodig wezen; daar is het rechte gebied om de kinderen duidelijk te leeren inzien wat ze lezen en wat ze zeggen: niet in groote trekken, maar in bijzonderheden. Daartoe moeten ze de beteekenis van elk woord nauwkeurig verstaan en daartoe mag niets verzuimd worden; wat aan hun taal en haar beoefening leven en gloed geeft.
Ten slotte verwijs ik naar hetgeen in ‘Noord en Zuid’ geschreven is, naar aanleiding van het opstel ‘woordverklaring voor den Onderwijzer’ (N. en Z. II, 3, pag. 179).





Er loopt iets van St. Anna onder.

‘Als Paschen op een Zondag valt, is elk een kind van zijn eigen vader. Dit gaat ook vast van die op Vrouwlichtmisdag geboren zijn, al heeft er wat van Sint Anna ondergeloopen.’ Aldus Tuinman IIe deel, pag. 71. De bedoeling is hier duidelijk genoeg. Waaraan is echter die spreekwijze ontleend? Ongetwijfeld aan het slechte gerucht, dat van de nonnen der kloosters van St. Anna uitging. ‘Toen de grond bij het nonnenklooster van St. Anna te Asperen in het laatst der 17e eeuw werd omgeroerd,’ zegt een schrijver, ‘wierden verscheide keulse aarde potten uitgegraaven, waarin geraamtens van jonge kindertjes, sommige nog geheel, sommige noch ten deele in weesen, gevonden wierden, welke bleiken sijn, hoe ongeschonden de susters, die dese plaats bewoond hebben, den maechdeleike staat bewaard hebben gehad’ (Beekman, beschrijving van Asperen). ‘Häruti kan wäl nȃgot wara sannt, ehuru det mesta säkerligen är öfverdrifvet’, voegen we met een Zweedsch schrijver, hierbij d.i.: ‘Hier kan wel iets van aan zijn, maar het meeste is stellig overdreven’.






{==153==} {>>pagina-aanduiding<<}

Den draak steken.

Wie was wel een der oudste draakstekers? - Voorzeker de Ridder Sint-Joris. Zijn eigenlijke naam was Georgius, hij leefde in het midden der 3e eeuw en was een prins uit Cappadocië. In zijn tijd maakte een vreeselijke draak het land onveilig en wilde de dochter des konings, Aja, verslinden. De dappere prins toog van top tot teen gewapend uit, zocht den draak op, en stak hem dood met zijn degen. - Een andere overlevering meldt, dat hij een krijgsbevelhebber van keizer Diocletianus was, en op zijn reis door Syrië een draak overwon, die de dochter des konings van Beyruth, Cleodelinde, belaagde. Tijdens de vervolgingen onder genoemden keizer stierf hij den marteldood; hij werd heilig verklaard en als Sint-George op den 13en April vereerd. De roem van zijn wapenfeit bleef echter in het Oosten eeuwen lang duren. Hij werd de Christelijke Ridder, die in den draak het Heidendom doorstak. Den Kruisvaarders verleende hij hulp tegen de Turken. Toen de Christenen binnen Antiochië door Kerboga van Mosul belegerd werden, en een uitval waagden, werden zij, ondanks de wonderkracht van de Heilige Lans van Sint-Andries, achteruitgedreven en zouden door de Sarracenen in de pan gehakt zijn, als niet de Ridder Sint-Joris aan 't hoofd der engelenschaar hun te hulp was gesneld, en de Heidenen had verstrooid. - Toen Godfried van Bouillon vóór Jeruzalem lag, en wanhoopte aan de overwinning, verscheen Sint-Joris op den Olijfberg, en strekte zijn schild over de stad uit. Dit schonk den Kruisvaarders nieuwen moed, allen waagden den storm, en Godfried was een der eersten, die den muur beklom. Tasso maakt echter den Aartsengel Michaël tot den redder op dat oogenblik, en zegt, dat hij alléén voor Godfried zichtbaar was. (Canto XVIII strofe XCII).
Daar de wapenschilden in den tijd der Kruistochten algemeen werden, kreeg ook de heilige Ridder er een, nl.: een rood kruis op een zilveren veld.
De kruisvaarders namen Sint-Joris meê naar het Westen, hij word overal het symbool der strijdende Kerk; ridderorden vormden zich met Sint-Joris als schutspatroon, in de 14e eeuw in Frankenland, in 1468 in Oostenrijk, vroeger reeds in Beyeren, waar zij nog bestaat. In 1769 stichtte Catharina de Russische Orde van Sint-George, en in 1839 Koning Ernst-August de Hannoversche. Sint-Joris was de beschermheilige van Genua en van Engeland; van eene menigte schuttersgilden in de Nederlanden was hij de patroon en van een groot aantal herbergen het uithangteeken.
Op verschillende geldstukken, die in de 15e en 16e eeuw in ons land circuleerden, was hij uitgebeeld, met het kruis op zijn wapenrok, te paard of te voet den draak doodende, soms met een

{==154==} {>>pagina-aanduiding<<}
speer, soms met een zwaard. Als een voorbeeld noemen wij de Sint-Jorisnobels van Schotland, de daalders en goudguldens van den Bisschop van Luik, George van Oostenrijk, de snaphanen van Nijmegen, de daalders van Mansveld en die van Leuchtenberg, de munten van Beijeren en van Piemont. Hij was recht populair, ieder kende hem, en had zijn naam dagelijks in den mond. Zoo zei Els de spinster uit den Spaanschen Brabander tot Robbeknol om hem te vleien:

‘Nou mijn ridder van 't Sint-Joris, nou mijn vrijer assen man 
Leest nou en reys van dat heyligje, moytjes van vooren an.’ 


In geen optocht of processie mocht Sint-Joris ontbreken.
In den optocht te Brugge op den 3en Juli 1468 bij 't huwelijk van Karel den Stoute reed Sint-Joris, als patroon der Genueesche kooplieden, geheel in 't wit gekleed, omringd door ruiters en pages in 't wit met stalen ringkragen.
In eene processie te Amsterdam Ao 1550 reed weder de Christelijke Ridder, met zijn lans stekende naar een grooten groenen draak; Albrecht Durer zag hem te Antwerpen, terwijl de draak door eene dame, die Sint-Margriet voorstelde, aan een rood lint voortgetrokken werd. 1)
In 1504 had die aardigheid te Axel plaats; de kuilen in den grond werden met aarde opgevuld, en de stad betaalde een man, ‘dat hij de greppel vulde met eerde, daer men de drake stac.’
Die Sint-Joris met zijn draak was het vermakelijkste tooneel uit elken optocht, oud en jong zag gaarne hoe hij voor den grap zijn lans zwaaide en er mee stak in een linnen draak, met stroo opgevuld.
Op dorpen vermaakten de schutters zich, als 't kermis was, met het spel van Sint-Joris en den draak; en te Heel bij Roermond wordt nog de draak gestoken: de dochter van den ambachtsheer speelt voor de schoone Cleodelinde, en de schutterkoning voor den Ridder. - Voor een paar jaren geleden zag ik alhier nog het laatste overblijfsel van Sint-Joris, bestaande in een rond schild, waarop nog verguldsel en schilderwerk te onderkennen viel. Het werd met eenigen ‘ouwen rommel,’ die op den zolder van den Sint-Joris-Doelen lag - verkocht. En evenals dit schild is de herinnering aan den Sant bij de meeste menschen verdwenen, behalve nog aan een enkelen uithoek van ons Land. Maar zijn vermakelijk en schertsend draaksteken is nog in de taal bewaard, en als men van iemand spreekt, die maar voor de leus iets zegt, zonder dat het hem ernst is, dan zegt men nog: hij steekt er den draak mee!
Men zegt ook wel eens: hij steekt er den gek mee. Deze uit-
{==155==} {>>pagina-aanduiding<<}
uitdrukking houd ik voor samengesmolten uit de vorige en uit: hij scheert den gek. Dit vindt men bij Cats verklaard (Spiegel van den Ouden en Nieuwen Tijd):

‘Het is een oude spreuck: Wie net wil leeren scheren, 
Die moet vooreerst een geck tot zijn kalant begeeren. 
Vraeght iemant waarom dat? Wel, hoort de reden aen, 
Wie malle koppen scheert, heeft selden haest gedaen.’ 


Sommelsdijk.
J.E. TER GOUW.





De gewone definitie van lidwoord.

In ‘de leeuw is groot’ is het lidwoord overbodig; doch niet omdat het woord ‘leeuw’ eene onbepaalde zelfstandigheid noemt. Integendeel, bij het uitspreken van de bovengenoemde gedachte, bestaat er voor ons slechts ééne zelfstandigheid, die natuurlijk de bepaalde moet zijn. Het woord ‘leeuw’ noemt hier de geheele soort, dus eene zelfstandigheid, die haar naam alleen draagt. De aanduiding, dat men eene bepaalde zelfstandigheid bedoelt is derhalve onnoodig; m.a.w. het lidwoord is overbodig (pleonastisch).
Het spreekt van zelf, dat de definitie zich met dergelijke uitzonderingen en willekeurigheden in het spraakgebruik niet kan bezig houden.




    

Klankwisseling en Klankwijziging.

Klankwisseling en klankwijziging beteekenen hetzelfde. Prof. Brill spreekt in zijne spraakkunst van ‘vokaal-verwisseling’ en noemt als voorbeelden daarvoor op: ‘Stal, steel, gestolen, enz.’ In eene aanmerking staat echter: ‘De vorm, die de ongewijzigde vokaal, van welke de vokaal der overige stammen is afgeleid, enz.’ De ongewijzigde vokaal is hier synoniem met ongewisselde vokaal.






{==156==} {>>pagina-aanduiding<<}

Rabauten, Bedowijnen, Lollaerts, Tsaertroysers, Zweesteren.

N. en Z. II, 50 staat: ‘leegloopers, dieven, bedelaars en zulke rabauten.’ Wat beteekent rabauten?
Wat beteekent: ‘Bedowijnen’ (N. en Z. II, 257)?
Insgelijks ‘Lollaerts, Tsaertroysers, Zweesteren’ (N. en Z. II, 271)?
a. Rabaut, eig. ribaut, behoort tot die verouderde woorden, die moeielijk door een enkel modern woord te vertalen zijn. Wij zouden hier het best den zin kunnen weêrgeven door ons ‘gespuis’ of ‘tuig.’ Ribaut beteekent oorspr. ‘vogelvrije (oudt. vogheler) en licht gewapende.’ Voor de lichte troepen werd het uitschot gebruikt, vandaar de latere ongunstige beteekenis.
Lancelot II, 5469:

‘Gi sijt een ribaut, sekerlike, 
Die doer tlant vart (= vaart) ridders gelike.’ 


Ferguut, 519:

Si riepen: ‘ribaut pautenier, 
Die leede duvel droech u hier.’ 


Met deze vleiende woorden wordt Ferg. ontvangen door vier dieven, die hem aanvallen, maar hunne vermetelheid met den dood moeten boeten. (Pautenier komt van het fr. pauton ‘landlooper,’ dat op zijn beurt beantwoordt aan het lat. palito ‘rondzwervend persoon).’
b. Met bedowijnen wordt t.a.p. bedoeld ‘onbeschaafden.’ Bedowijn luidt in het Arabisch bedawî, afgeleid van bedoe ‘open veld waar geene vaste woonplaatsen zijn, woestijn’ (Dozy, Oosterlingen).
c. De Lollaerts waren eene orde van barmhartige broeders, de zoogenaamde cellebroeders (Fratres cellitae of Alexiani). Hunne zorgen strekten zich hoofdzakelijk uit tot zieken en dooden. Den naam cellebroeders droegen zij wegens hun taak, dooden grafwaarts (naar de cel) te dragen. Bij deze plechtigheid waren zij gewoon hunne lijkzangen te neuriën, d.i. te lollen, en vandaar de naam Lollaerts. De nonnen dezer orde heetten ook Brood- en Zwarte Zusters.
De Tsaertroysers vormden de orde der Kruisbroeders. In het laatst der elfde eeuw vestigde zich een kanunnik uit Rheims, Bruno, te Chartreuse, en werd de vader der Karthuizers. Die naam werd op verschillende wijze verbasterd. Hooft noemt ze ergens Chartroizen; in een giftbrief wordt gesproken van convent van der Sartroyser oerden (= orde).

{==157==} {>>pagina-aanduiding<<}

De Zweesteren, elders Swesters (de Truwanten), nog elders Susteren (v. Vloten, Ned. kluchtspel, pag. 48), waren eene orde van geestelijke dochters van duitschen oorsprong. Zij verbonden zich, evenals de begijnen of begaerden, tot vrijwillige armoede.
Uit het in N. en Z. (II, 271) aangehaalde versje blijkt, dat de leden dezer orden langzamerhand in hun levenswandel berucht werden.
In het straksgenoemde stukje, de Trawanten, lees ik:

‘Maer swesters, beghinen, lollaerde, 
Si syn also lui van aerde, 
Datse qualyc pinen mogen.’ 


Pinen = arbeiden.
In V. VI., Ned. kluchtspel, pag. 48, vind ik verder:

‘Twee Bagijnen, twee Bogaerden, 
Drie Susteren ende twee Lollaerden, 
Dese dienen God met den eerse;’ 


Eers = aars.
Hooft zegt van de Karthuizers: ‘De Chartroizen waren om hun gasten en brassen in 't ooge;’ en in den Warenar:

‘Ziet dat is een kloek kijnt! ziet dat is ien vuizer, 
Hij het ien paer wangen as ien Katuizer.’ 


Het ‘gasten en brassen’ was hun dus wel aan te zien. In ‘Meester Kakadoris, de Kwakzalver’, lezen wij:

‘Die schonck hij den Pater van de Katuysers, 't sijn seker goe' vuysers, 
Ende ook goê buysers die den wijn niet en sparen.’ 


Buysers = drinkebroers; vuysers zal wel smulpapen beteekenen; het woord wordt verschillend verklaard (zie dr. Verwijs, Ned. Kl. VII, 193).





Nastaning. (N. en Z. II, 285).

Nastaning kan op deze plaats niets anders beteekenen dan ‘ijver, ingenomenheid.’ Men had in het Mndl. het adj. naghestaen ‘dicht op elkander staande’.
Hiervolgens beteekent nastaning ‘dichte massa’. Wanneer men bastaardwoorden in groote menigte, dicht opeengehoopt, bezigt, geeft dit eene zekere ingenomenheid daarmede, een zekeren ijver daarvoor te kennen.






{==158==} {>>pagina-aanduiding<<}

Beantwoording van Vragen.

1. In de 5e afl. van ‘Noord en Zuid’ komt in eene verhandeling van den Heer D. Claes de volgende zinsnede voor:
‘Wij hoeven er dus geenen gewetenslast in te maken, enz.
Wordt deze uitdrukking ook bij Noordnederlandsche schrijvers gevonden, naast de andere: er geen gewetenszaak van maken?

De uitdrukking ‘ergens gewetenslast in maken’ is mij bij Noordnederlandsche schrijvers niet voorgekomen; het woord gewetenslast evenmin. Wij hebben daarvoor gewetenszwarigheid, gemoedsbezwaar en gewetensbezwaar.
Onze spreekwijze ‘ergens gewetenszwarigheid of - bezwaar in maken’ beantwoordt aan de Zuidnederlandsche, die in de vraag is genoemd. De reden, waarom wij in dergelijke uitdrukkingen het woord gewetenslast niet bezigen is waarschijnlijk deze: Last heeft in overdrachtelijken zin de beteekenis van ‘kwelling, die een onaangenaam gevoel verwekt,’ terwijl bezwaar of zwarigheid meer het denkbeeld uitdrukt van ‘strijd tegen iets.’ Derhalve is, volgens ons spraakgevoel, gewetenslast niet hetzelfde als gewetensbezwaar, welk laatste woord beantwoordt aan het vaker voorkomende gewetenszaak. Men vergelijke onze uitdrukkingen: ik heb last van dien man, en ik heb er bezwaar tegen of in.
De last wordt afgeschud, het bezwaar wordt overwogen.

2. Van Lummel schreef:
‘Dan werden de tooisels voor dien dag om kasuifel en huik gespeld.’
Hier is van eene vrouw sprake, terwijl Van Dale kazuifel met eene z spelt en alleen de beteekenis ‘priesterkleeding’ opgeeft. Wie deelt mij hierover iets mee?
De spelling kazuifel (met z) beantwoordt aan de uitspraak en is dus goed te keuren. Het woord is, evenals de meeste kerkelijke namen, aan het Latijn ontleend, en wel aan casubula, Fransch chasuble. De oorspronkelijke uitspraak was dus stellig met s; volgens het karakter onzer taal werd tusschen twee klinkers de s verzacht tot z. Zoo komt van clausa ‘kluizenaar,’ enz.
Ten einde de beteekenis duidelijk te doen uitkomen zullen wij uit verschillende schrijvers eene aanhaling doen. Vooreerst uit Melis Stoke I, 675, vgg.

Ende offerde sente Aelbrechte 
Een goudijn cruce van scoenre manieren, 
Ende oec ene kassuffle diere, 
Ene dalmatike ende een missael, 
Capitulaer ende een passionael, enz. 



{==159==} {>>pagina-aanduiding<<}

De persoon, die hier offert, is Egbert, aartsbisschop van Trier; zijne offerande bestaat uit een gouden kruis, een kazuifel, eene dalmatike (priesterkleed met wijde mouwen, zoo genoemd omdat het 't eerst in Dalmatië gevonden is, Huydec.), een missaal, een capitulaar (kerkelijk boek) en een passionaal. Kazuifel moet dus eene kerkelijke beteekenis hebben. Een tweede voorbeeld vinden we in ‘Bediedenisse van der Missen’ vs. 219, vgg.

Hier na trect hi ane een cleet 
Dat een casughele heet; 
Dat betekent ons tpellen, 
Dat die riddren ende haer ghesellen 
Deden onsen Here ane trucken. 


De heer Oudemans teekent aan: ‘casughele, elders casufle. Bij Vondel in zijn Gijsbrecht van Aemstel: kassuiffel. Het is een kort kleed zonder mouwen, dat de priester bij de bediening der mis aanheeft.’ Pellen is ‘een kleed in 't algemeen’ (vgl. Taalgids IX, 193, vgg.) In de hierboven aangehaalde plaats kan aangaande de beteekenis van kazuifel als ‘misgewaad’ geen twijfel meer overblijven. De vorm wordt nader omschreven in vs. 235:

Bider casughele mogen wi proeven, 
Als hise (hij, nl. de priester, haar) ierst an heeft ghetogen, 
Dat si es alse een clocke ghescapen (gemaakt). 
Daerna leit mense den papen 
Op die erme (armen.) 


Kiliaen geeft de beteekenissen casiola (klein hutje) en poderis, sacrum pallium aan, d.i. ‘priesterkleed.’ In een Vocabularius, gedrukt te Leuven in 1483 bij Joh. de Westfalia, staat alleen: casoufele, casula, parva casa, d.i. kleine hut.
Vondel schrijft in den Gijsbr. van Aemstel:

Men torst' er kelcken uit, kassuiffelen en kappen, 
Die stijf staen van gesteente, enz. 


Kelken, kazuifels en kappen behooren alle drie tot de mis. Meyer heeft in zijn woordenschat: Kasuyfel, een kort priesterlijk kleed zonder mouwen. Bilderdijk geeft op: Kazuifel of Kazuiffel (Misgewaad).
Uit dit alles blijkt, dat kazuifel nimmer de beteekenis van een vrouwengewaad heeft gehad; die van parva casa is in onbruik geraakt; die van priesterlijk misgewaad is de eenige juiste.

3. In ‘Het huis Lauernesse’ vond ik:
‘Mijn koerde tegen eene haakbus, dat zij hem verstoken heeft in hare spinde.’ Is een koerde een wapen? Hoe zag het er uit?

{==160==} {>>pagina-aanduiding<<}

Met koerde kan geen wapen bedoeld zijn, daar er nooit een van dien naam bestaan heeft; koerde of koer beteekende koeherder (zie Kil., Van Dale, e.a.) Bedoelt Mevr. B. wellicht eene koorde, in den zin van ‘boog?’ Dan zou het hier beteekenen ‘ik zet mijn boog tegen een haakbus (Fransch arquebuse), dat zij hem verborgen heeft in haar kast.’

4. Bij Mevr. Bosb. Toussaint worden zieltje en hoogjes als dameskleedingstukken genoemd.
b.v. ‘Wat waren die nette hoogjes uit hun fatsoen geraakt.’
‘Zij droeg een engsluitend keursje of zieltje van dunne lichtblaauwe zijde.’ Wat zijn ‘hoogjes’ en zieltje? Bij dezelfde schrijfster komt ponjetten voor als een heerenkleedingsstuk, b.v. ‘terwijl smalle geplooide ponjetten uit de engsluitende mouwen te voorschijn kwamen.’ Op eene andere plaats is er sprake van: ‘kanten ponjetten.’
Is dit hetzelfde woord als 't Fr. poignet, dat ik verklaard vind door: ‘fausse manche.’ Is er ook eene Nederlandsche benaming voor?
Met het woord hoogjes bedoelt de geachte schrijfster ‘het garneersel bovenop de hongerlijn, of de kraagjes, die er boven uitstaken.’
De hongerlijn (hongrelijn, een hongaarsch kostuum) was een kleed, gelijkende op de hedendaagsche polonaise (Poolsch kostuum) (z. Taalk. Bijdr. II, 34); het zieltje was de ‘keurs’, de onderziel ‘het onderlijf’.
Ponjetten is inderdaad het fransche poignet; de Nederlandsche naam is lubben of lobben.

‘Op Brabands zijn haer lubbekens gheset’, 


Zingt Roemer Visser van

‘de meyskens van de courtezye,’ 


en

‘Floris.... is een fraey quant, 
.... ghelubt om den hals en om der hant: 


Om der wille van de welvoegelijkheid laten wij de gevolgtrekking, door de dubbele punt aangeduid, weg.

5. In de Camera obscura vindt men:
“een lief mutsje met lichtblauw zeister”
Wat is zeister?

Zeister is “zeisterband, band te Zeist vervaardigd.”

6. Wie verklaart mij de uitdrukking:
“Een haspel in een flesch.”

{==161==} {>>pagina-aanduiding<<}

Uit de beteekenis van haspelen “opwinden” ontwikkelde zich bij uitbreiding die van “allerlei verward en tegenstribbelend bedrijf.” Vandaar het ww. haspelbeenen “in dronkenschap met weerstrevige beenen loopen.” Verder: “sluitboom om tegen te houden” en in het algemeen “hinderpaal, belemmering.” Een haspel in een flesch is dus “eene hinderpaal, die het schenken belet” en beantwoordt aan de spreekwijze “een kink in den kabel,” d.i. een draai, een halve krul, die den kabel belet door de kluis te gaan.

6. Wat zijn akertjes in den volgenden zin uit de Camera Obscura: “renteniertjes, die zilveren pijpedoppen in palmhouten akertjes bij zich hebben”? Van Dale geeft alleen de beteekenissen, emmer, ketel, eikel’.
Palmhouten akertjes zijn inderdaad kleine emmertjes om pijpedoppen in te bewaren. Het woord is zeer juist gekozen.
7. Wat is de afleiding en spelling van:
‘siekeneurig,’ dat bij Mevr. Bosb. voorkomt en ook in de volkstaal sikkeneurig uitgesproken wordt?
De ware spelling zou chicaneurig zijn, als afkomstig van chicaneur ‘vitter.’ De gewone uitspraak luidt echter sikkeneurig; derhalve eischt platte stijl deze spelling.

8. Wat is ‘brandemoris’?
‘Nog maar weer de voeten wrijven met heete brandemoris en keukenzout.’ Mevr. Bosb.

Brandemoris is een schertsend woord, vaak door het volk gebezigd voor brandewijn.

9. In de Camera Obscura komt voor:
‘snarenpijperij’
Van Dale geeft het woord snorrepijp. Welke spelling is goed?

Zoo gebruikt Mevrouw B.:
Samaar manlijk en geeft er de beteekenis van ‘huispels’ aan. Van Dale noemt het vrouwelijk, en geeft de beteekenis ‘deftig vrouwenkleed.’
Toestellen in de beteekenis van ‘aanschaffen’ dat nog wel als provincialisme voorkomt. Wie verklaart mij die woorden?
Snorrepijp is afkomstig van snorren ‘een brommend geluid geven.’ Dit snorren luidde vroeger ook snarren en snurren (niet snaren). Toch bestond naast het subst. snorren ook snaren, met de beteekenis van het tegenwoordige snorrepijpen. In een boekje van 1700 las ik: ‘De Luermant alleen is een ding om het hooft vol muysenesten te jagen, so veel snaren horen tot dezelve, ik laat staen al de andere snorrepijpen, die der noch bij behoren.’ En

{==162==} {>>pagina-aanduiding<<}
een weinig verder: ‘En duysent andere snaren te kopen, die te lang zijn om te verhalen.’ En verder: ‘De netste labaertjes (= halsdoeken) en wat sulke snaeren meer zijn.’
Ik houd dit snaren voor eene verbastering van snarren = snorren (subst.). Snor komt voor in spreekwijzen als: uit de snor helpen, een snor in hebben (dronken zijn, waarvoor men ook bezigt ‘een brom in hebben), al dat gesnor (niets beteekenende hoop), waarvoor Bilderdijk ook gesnar schrijft:

De kermis vol kuren 
Schijnt eeuwig te duren 
Aan 't poppengesnar. 


Doch elders, Ziekte der Geleerden bladz. 112:

- Vermijdt het ramlend dischgesnor. 
Dat d'ooren lastig is, en hart nog geest bevredigt. 


Het zelfst. naamw. snorren bezigt B. insgelijks:

Eens, onder duizend andere snorren 
Waar 't oude Rome smaak in had, 
Begreep men dat het varkensknorren 
Een groote lieflijkheid bezat. 


Kiliaen heeft gesnorre voor een ‘hoop gemeen volk.’
Het woord snorrepijpen zelf vond ik nog bij Roemer, Visser: ‘Confituren, marmeladen en dierghelijcke snorrepijpen.’
Wij zien dus dat de schrijfwijze snorrepijperij eene wanspelling is voor het gewone snorrepijpen, dat bij van Dale terecht wordt verklaard als snorrebot ‘snorrend speeltuig.’
Ons snaren in de spreekwijze ‘alles op haren en snaren zetten’ beteekent ‘strak gespannen houden, om iets aldus in zijn bereik te krijgen’, m.a.w. hemel en aarde bewegen om tot het bezit van iets te geraken. Dit snaren is derhalve een geheel ander woord dan het bovengenoemde.
Samaar is van Oostersche afkomst. In het Spaansch luidt het zamarra (vr.) dat is ‘schapenvacht,’ terwijl zamarro (mann.) ‘lamsvacht’ beteekent. Daar samaar bij Kil. reeds voorkomt, is het vóór den Spaanschen tijd in onze taal gedrongen, en dus waarschijnlijk tijdens de kruistochten uit het Oosten medegebracht. De eigenlijke beteekenis is ‘pels’ (Kil. reno, dierenvel met de haren naar buiten). Daaruit ontwikkelde zich de opvatting ‘tabbaart, lang slepend kleed’ (Kil. vestis promissa mulierum, lang afhangend vrouwenkleed). De beteekenis ‘deftig vrouwenkleed’ is dus juist, die van ‘pels’ de oorspronkelijke en die van ‘huispels’ willekeurig.
Bilderdijk noemt samaar, als staande naast het mannelijke tabbaart, mannelijk; van Dale, in verband met het geslacht van het oorspronkelijke woord, vrouwelijk. Aan het laatste geslacht geef

{==163==} {>>pagina-aanduiding<<}
ik de voorkeur, ook omdat het woord vroeger samare luidde, met den vrouwelijken e- uitgang.
Toestellen is een germanisme. Sich etwas zustellen = zich iets geven, dat is: ‘zich aanschaffen.’

10. Staat ‘bonkesje’ = korte, dikgesteelde tabakspijp (Mevr. Bosb.) in verband met bonk?
Wat beteekent ‘competas’?
b.v. ‘Eene officiëele deputatie uit de staten van Holland was dan ook verschenen, aanbiedende twee gouden competassen.’
Op eene andere plaats: ‘een paar zilver vergulde competassen’ (Mevr. Bosb. Touss.)
Bonkesje is een dubbele verkleinvorm. Evenals dreum, Mie, Ko, de verkleinwoorden dreumes, Mies, Koos opleverden, maakte men van bonk (= stomp) ‘bonkes’. Deze niet begrepen verkleinvorm kreeg nogmaals een verkleiningsuitgang, en men zeide bonkesje evenals men ook dreumesje, Miesje, Koosje, enz. hoort.

11. Wat beteekent ‘schachten’ in den volgenden versregel van Ten Kate.
‘De naadrende avond dauwt op plant en kruid, die naar zijn laafnis smachten, De droppelen ter neder van zijn schachten.’ Hoe is deze beeldspraak te verklaren?
Ten Kate vergelijkt den vallenden avond bij een vogel, die met uitgespreide, schaduwbrengende vlerken nadert; van de schachten (d.i. pennen) dier vlerken vallen verkwikkende dauwdroppelen op plant en kruid neder.

12. Welke is de oorsprong van 't woord lanterfanten?
Een truwant beteekende in de middeleeuwen ‘bedelaar, vagebond’. Truwanten was dus ‘bedelen, vagebond zijn’.

‘Wildi mi leren nu truwanten?’ 


vraagt de verontwaardigde maerte (dienstmaagd) aan broeder Everaet, die haar vertroostend te gemoet voert:

‘Swijcht, minneken, bi allen santen, 
Truwanten en es ghene pine (moeite).’ 


In Floris ende Blancefloer lezen wij:

‘Enen biscop maect si van enen truwant.’ 


Si is hier ‘Mijn vrouwe Fortune’, die een bedelaar, een vagebond soms plotseling tot een bisschop verheft.
In het leven van St. Amand wordt een dief toegesproken met de woorden: ‘Dief, truwant! Het was gracie dat ic u vand (vond), Maer ghi sullet ontghelden seere’. Ook in Dander Martijn van J. v. Maerlant treffen we het woord aan:

{==164==} {>>pagina-aanduiding<<}


‘En liech mi niet alse een truwant, 
Maer sech mi, an welker cant 
Dijn herte es bleven, 
Ende welke de liets sneven.’ 


Later vergat men dat het begrip land reeds in truwant opgesloten was, en men maakte er landtruwant van, dat dus ‘landlandlooper’ beteekende. Dit landtruwant ging mettertijd over tot landtrefant en later lanterfant, waarvan wij het ww. lanterfanten vormen. De beide eerste vormen komen bij Kiliaen voor.

13. Wat is berkemeier? (Van Lennep's 't Huis ter Leede). ‘Berke tak’ en ‘drinkbeker uit een berketak vervaardigd’. Zie van Dale.

14. In eene advertentie bood men te koop: kolige turf. Wat is dat voor turf? Bedoelt men turf, die goede doove kolen nalaat, zoo ja, is dan de woordvorming kolige goed?
Met kolige turf bedoelt men, wat in de vraag gezegd is. De vorming van het woord is niet tegen den aard onzer taal. Een lastig mensch is iemand, die last geeft, eveneens is kolige turf, turf die kolen geeft. Toch is het gebruik van het woord niet aan te bevelen; daar het niet uitdrukt wat het moet uitdrukken. Alle turf verschaft, de een minder de andere meer, kolen. Men zegt dan ook ‘die turf koolt goed of koolt slecht. Kolige zou dus alleen dienen als epitheton van turf, niet om ze van andere derzelfde soort te onderscheiden. Men zou even goed eene goed melkgevende koe ‘melkig’ kunnen noemen.
Men ziet echter terstond in, dat ‘goed kolengevende turf’ en dergelijke gezegden meer, als voor het gebruik onpraktisch, vermeden worden. Het volk zoekt naar woorden om deze uitdrukkingen te vervangen. Wat ligt nu meer voor de hand, dan, naar analogie van tal van woorden op ig, het woord kolig te vormen en daaraan de beteekenis ‘goed kolengevend’ toe te kennen? Als handelsterm blijve dus het woord bestaan, dat ons weer een nieuw bewijs geeft dat de taal het voortbrengsel is van het volk.

15. Vanwaar en wat is een voetschabel? (voetbankje?)
De vrager heeft gelijk: een voetschabél is een ‘voetbankje’.
Het Latijn heeft daarvoor scabellum, een verkleinwoord van scamnum, dat voor scab-num staat. In het Latijn gaan namelijk de p en de b vóór n in m over: sŏp-or, slaap, wordt met den uitgang nu-s, som-nus; wij noemen nog sab-ijnen het volk dat in sam-nium woonde. Den wortel skab of skap vinden we terug in het woord scepter, Grieksch skêp-tron ‘staf, stok, om op te steunen, in het bijzonder als teeken eener waardigheid.’ Later kreeg het overdrachtelijk de beteekenis van ‘koninklijke macht’.

{==165==} {>>pagina-aanduiding<<}

Het werkwoord skêptoo was in het Grieksch ‘steunen, leunen op een staf (van ouden en bedelaars gezegd)’.
Wij zien dus, dat voetschabél niets anders is dan steun voor de voeten.
Behalve scabellum hadden de Romeinen van dit scamnum nog een tweeden verkleinvorm, n.l. scamillum of scamellum (evenals mamilla van mamma); hiervan komt ons schemel, schamel of voetschamel.

16. In Lucifer lees ik:

Die flus zoo klaar alle oogen, 
Verheughde?..... 


en:

Noch flus op galm van keelen 
Zwommen. 


Wat beteekent flus, dat in deze rei voorkomt?
Hetzelfde als ons flusjes of fluks. Het eerste woord wordt slechts in de omgangstaal gebezigd; fluks is het beschaafde woord. De oudste spelling is vlus, vlughs of vleughs, alle genetieven van het subst. vlug, vloghe, vleughe ‘het vliegen’.

‘Si seilden vlust te Bettenweerde,’ 


schrijft Melis Stoke (IX, 1253). Voor dit vlust hebben andere handschriften vlucst, vloechs, vluchts. ‘Dit laatste’, zegt Huydecoper, ‘is het rechte woord, want het verschilt in beteekenis en oorsprong niets van “ter vlugt”. Nu zegt men fluks; en het volk dikwijls vliegende of vliegens’.
In Vondels tijd was de gewone schrijfwijze flux, vaak met de beteekenis van een adjectief;

‘Al is de loghen flux en schichtich snel te voet, 


schrijft Brederode. Thans komt fluks slechts als bijwoord voor met tweeledige beteekenis: zoo even, d.i. nog kort geleden (in deze beteekenis gebruikt vondel het in deze rei), en aanstonds, op het oogenblik. Beide beteekenissen ontwikkelden zich geleidelijk uit vlug = snel, dat oorspronkelijk een substantief zijnde, mettertijd tot een adjectief verliep.
Een ander woord van dien aard is straks, gevormd van strak, dat oudtijds evenals strang of strank een ‘boei’ moet beteekend hebben (iets dat stevig is aangetrokken, van stringo, strinkan, striken) en later een adjectief werd met de beteekenis ‘recht’. Straks is dan ook oorspronkelijk ‘recht uit, recta via.’

17. In Vondel's ‘Rijnstroom’ leest men:

‘Germanje lagh noch wilt begroeit 
Van zijn Hyrcynsche wilde wouden’; 



{==166==} {>>pagina-aanduiding<<}

Wat zijn Hyrcynsche wouden?
Het Hyrcynsche woud (Hercynia silva) lag langs den Donau. Caesar beschrijft het in zijn de bello gallico aldus: ‘Niemand van de Germanen, die aan deze zijde van dit woud wonen, kan zeggen, dat hij de grens (n.l. de andere kant) bereikt heeft, zelfs wanneer hij er 60 dagen in is voortgetrokken; evenmin heeft iemand ooit vernomen, waar dit woud een aanvang neemt. Allerlei dieren wonen er in, ook zulke, die men op andere plaatsen niet vindt. Die het meest van de andere dieren verschillen en der vermelding waard schijnen, zijn de volgende, enz.’ Zie Caesar, de bello gallico, Comm. VI, cap. 25-28, en verder Pirckeimer, descriptio Germaniae (1585, te Antwerpen bij Plantijn) pag. 24 en 38.

18. Valt er iets aan te merken op 't gebruik van zucht in:

En die zucht, die zin voor 't schoone, 
Die voldoening hebben moet, 
Wordt door heel Gods rijke schepping 
En geprikkeld en gevoed. 


Wees door de natuur bedeeld met zucht naar kennis: Mult.

O, staart zijn schreden na in 't spoor der wetenschap, 
Waar eenheid zich vertoont bij iedren verdren stap. 
Dat grootsch geheel, alom in stukken afgebrokkeld, 
Waar hier en ginder slechts een enkle wandlaar sprokkelt, 
Is één in oorsprong, één in wording, één in doel. 
Uw Dichter streefde 't na op vleuglen van gevoel, 
Door zucht naar 't Vaderland der waarheid aangedreven, 
En zalig, wie met hem van de aard omhoog mag zweven. 
W. de Clercq. (Bij Bilderdijks uitvaart). 



Maar, zilvren duin, begraasde beemden! 
.......... 
Gelooft niet, dat het land der vreemden 
Ooit uit mijn ziel uw beeld verdrong! 
........... 
Wat loksel oor er vleide en oog, 
U bleef ik bovenal beminnen, 
Gelukkig met die zucht van binnen, 
Die straks me weder tot u toog. 
Bogaers (Aan het Vaderland). 


En in ‘De Socratische School, door Ph. W. van Heusde, vindt men, op bldz. 46:
Deze (Socrates en Plato), zag ik, en bijzonder Plato, leiden alles uit 's menschen natuurlijken aanleg, uit zijne zucht, zijne liefde voor het schoone en goede, af.

{==167==} {>>pagina-aanduiding<<}

Op bldz. 149: “maar zoo vond men ook hoogere beginselen van leven en handelen in de maatschappij, als zucht voor het goede, voor het rechtvaardige voor het heilzame en goddelijke”, en op bldz. 152:
zucht voor waarheid en deugd’.
Verraadt zucht geen ziekelijken toestand, eene overdreven begeerte naar iets, en komt het in samenstellingen niet meestal in ongunstige beteekenis voor?

Partij-, eer-, zelf-, dweep-, geld-, baat-, genot-, pronkzucht.
Deze vraag is voorzeker gemakkelijk genoeg op te lossen, als men slechts in aanmerking neemt, dat er twee woorden zucht bestaan. Zucht naar iets beteekent ‘begeerte, verlangen naar iets’ en staat in verband met zuigen, stam sugh. De vorming van het woord behoort tot een der twistpunten van de germanisten. De beste oplossing is wel die van hen, die het van het deelwoord afleiden: sugh-ti, suc-ti, en na de klankverschuiving zucht.
Zucht in samenstellingen is het gotische sauhts ‘ziekte’; van daar de ongunstige beteekenis. Men vergelijke bijv. dweepziek, pronkziek, partijziek naast dweep-, pronk-, partijzucht.

19. Al is het taalkundig onjuist, toch eischt dikwerf de welvoegelijkheid, dat we in den 2en pers. U in plaats van gij gebruiken. Doet men dit, wat moet men dan schrijven: U hebt of U heeft? Gebruikt men het laatste, hoe is dan de meervoudsvorm?

Bij hetgeen in alle nieuwere spraakkunsten over dit onderwerp geschreven is, voegen we slechts het volgende. Gebruikt men in het enkelv. ‘U is, U heeft’, in plaats van ‘Uwe Edelheid is, heeft’, dan dient men in het meervoud eveneens te zeggen, ‘U is en U heeft’, voor ‘Ulieder Edelheid is, heeft’. Het gebruik van den derden persoon heeft m.i. het meeste recht van bestaan, ofschoon velen den tweeden gebruiken.
Zoolang het volk, dat de taal maakt, zich niet bekommert om het gezag van enkele taalgeleerden, zoolang zal eenstemmigheid op dit punt wel onmogelijk zijn. Met andere woorden: die zal nooit plaats hebben.

20. Op een scheurkalender vond ik het volgende:

Een achterdeur aen eenigh huys, 
Die is gelijck een lecke sluys: 
Gij, vrient! die hebt een achterdeur, 
Gae hangt 'er vry smitsdochter veur. 
Cats. 


Wat beteekent de de laatste versregel.
Smidsdochter beteekent natuurlijk een slot.






{==168==} {>>pagina-aanduiding<<}

Woordverklaring.

Er bestaat geene enkele reden, waarom sommige woorden, niet uit de samenstellende deelen zouden kunnen verklaard worden. Zal die verklaring bij de opvoeding echter vruchten afwerpen, dan dient zij 1e. goed, 2e. duidelijk te zijn. Nauwkeurig, doch niet te angstvallig, moet met het begrip van de leerlingen te rade gegaan worden. Sommige dier woorden toch eischen nadenken; de meeste zullen wellicht voor de beste discipelen raadselachtig blijven, in geval deze aan zich zelve worden overgelaten.
Doch de opvoeder komt tusschen beiden. Eén enkel woord en de knoop is doorgehakt.
‘Onderwijzen’ denkt het kind, ‘is naar onderen wijzen; dat begrijp ik niet.’
‘Neen’, antwoordt de opvoeder, ‘onder heeft hier den zin van elkander, den één den ander’, en wijzen beteekent, volgens zijn afkomst van wijs: ‘wijs maken’ d.i. bekend maken met iets.
Ziedaar de zaak opgehelderd. 't Is niet noodig zijne toevlucht te nemen tot het onderkussen van Floris en Blancefloer of tot andere woorden uit het Middelnederlandsch; een woord als ondervragen doet reeds dienst genoeg om de beteekenis van dit onder te verklaren.
Nemen wij een ander voorbeeld: ‘begrijpen’. Be heeft hier de beteekenis ‘geheel en al, volledig, om’. Oorspronkelijk iets zinnelijks te kennen gevende (met de hand omvatten, beet pakken), werd het later gebruikt om eene verrichting van den geest aan te duiden (met het verstand omvatten, beet pakken) vgl. het fr. comprendre.
Waarschuwen moet op iemand, die nadenkt (en ook kinderen denken), al een zeer zonderlingen indruk maken, daar het juist het tegenovergestelde schijnt uit te drukken van wat het bedoelt. ‘Iemand, die waarschuwt schuwt toch de waarheid niet’, redeneert hij. Wordt hem nu gezegd, dat waar ‘hoede, acht, zorg’ beteekent en schuwen of schouwen ‘toonen’, dan begrijpt hij tevens dat waarnemen niets anders is dan ‘in acht nemen’ en tevens ‘beetpakken’ (een touw waarnemen, bij zeelui, d.i. de gelegenheid in acht nemen, het te grijpen).
Zoo voortgaande zouden wij wel niet alle, maar toch zeer veel woorden kunnen ontleden, maar daartoe is het volstrekt noodig de ware beteekenis der bestanddeelen na te gaan en in vele gevallen is daartoe de kennis van onze oude taal een onmisbaar vereischte. Hier komt echter de taalvorscher te hulp; hij spoort die beteekenissen op, en deelt de uitkomst zijner studie mildelijk mede. Waarom zou de onderwijzer dan daarvan niet gretig gebruik maken, ten einde ook dit middel tot vorming in zijn opvoedings-
{==169==} {>>pagina-aanduiding<<}
programma te kunnen opnemen. Dat dit de zaak vereenvoudigen en bekorten zal, betwijfelen we en in vele gevallen zal zelfs 't niet zeer twijfelachtig zijn.
Mag men inderdaad van de jeugdige hersenen der leerlingen vergen, dat zij behalve de tegenwoordige beteekenis der woorden ook nog de vroegere onthouden? Wanneer dit tot opheldering in sommige gevallen noodig is, zeer zeker. De noodzakelijkheid om drie vreemde talen te leeren gebruiken is oorzaak, dat ook bij het beste onderwijs menig woord voor den ijverigsten leerling een holle klank blijft. Dat zal althans in de moedertaal niet dikwijls noodig wezen; daar is het rechte gebied om de kinderen duidelijk te leeren inzien wat ze lezen en wat ze zeggen; niet in groote trekken, maar in bijzonderheden. Daartoe moeten ze de beteekenis van elk woord nauwkeurig verstaan en daartoe mag niets verzuimd worden, wat aan hun taal en haar beoefening leven en gloed geeft.





Samengestelde woorden.

Taalgebied. Het kostte mij moeite deze samenstelling te schrijven; immers alom hoor ik spreken van ‘taalkundig’ gebied, evenals van ‘plantkundige’ beschouwing, ‘rekenkundige’ voorstellen, ‘staatkundige’ partijen, waar de smeedbaarheid onzer taal de samenstellingen plantbeschouwing, rekenvoorstel, staatspartij enz. vordert. Op dezelfde wijze schrijven sommigen ‘historische’ kennis, als zij historiekennis bedoelen.
Hoe bang het thans levend geslacht is voor korte en krachtige samenstellingen blijkt uit het nieuwbakken woord ‘staatsmanswijsheid’, dat voor een dertig jaar nog staatswijsheid luidde. Eerlang spreekt men misschien van ‘krijgsmanskunde’ en ‘tuinmanshark’, met de bedoeling het alsdan verouderde krijgskunde en tuinhark te verbeteren. Reeds nu hoor ik sommigen gewagen van timmermansgereedschap en koekbakkersdeeg. Meent men door zulke misselijke samenstellingen den stijl voller, krachtiger te maken?

Ferwerd.
P. WESTRA.

(School en Studie, bl. 115.)







{==170==} {>>pagina-aanduiding<<}

Terschellinger dialect.

(ò = o in tol
ó = o in om
â = de korte friesche oa.)

1.ta.

2.mim.

3.jeëve bònn (sjudden) (het trema wijst een korten naklank aan).

4.ja lette sik wȃske.

5ik geën, hi geet, wi geën (g zweemt naar eng. gu in guard).

6.di hȃt seid.

7.geëst mei (zie 5).

8.zólst 't jouwe.

9.haverkist.

10.hoanekiëm.

11.koewen in skiëp.

12.fooltses in bokken (alleen ter onderscheiding wordt geiten gebruikt.)

13.gȃnzen in einen.

14.huus in skuun.

15.hi hȃt mi seid.

16.hwa net heere wol, mot fielje.

17.de ezel is koppig.

18.de bolle fan uus bórreman.

19.de koëning is riek.

20.ja dräget aaies ien 't kórreke.

21.ik bin tefreden, bist to 't eëk?

22.die boer hȃt 'n luie knecht.

23.hoard workjen is sien zaak net.

24.grette stiëne.

25.fine kórrels.

26.brêg,....... sluus.

27.ien soan déie.

28.for de door.

29.huuzen in tsjerke.

30.freien, freide.

31.loan, heëloan.

32.kermiskreëm.

33.drompel.

34.fólle famkes.

35.'n ni rituug mei 'n oad hos 'rfor.

36.hwanneer komt jimme broer jomme opsiekje?

37.ik tink tsjin Kestiëd.

38.onder de doewen sjitte.

39.wi habbe op de jacht wên

40.da habbe wi hazen, patrizen in snippen sjitten.

41.duzze jonkjies habbe blomkes plokket.

42.hi hoad 'n tsjukke stók ien de hoan.

43.goud in sulver.

44.libje in stirre.

45.iten in drinke.

46.sliëpe in wakke.

47.hi sliëpt gerust.

48.hemel in ierde.

49.boömen in struken.

50.hegten in liëgten.

51.etten in bènen.

52.saaie in maaie.

53.heë in strei.

54.de sin fan de moölenaar is op de moölen.

55.'n bloözende famt.

56.har feind is erg sjeek.

57.potten in pannen.

58.potsjies in pantsjies.

59.kloew op de leerd.

60.kloew ien de eikenboom.

61.ja kȃnne har net ferweerje.

62.hi wól niks leëre.

63.de burgemeester fan 't dorp.

64.boeken in papirren.

65.muren in rotten.

66.rochs in links.


{==171==} {>>pagina-aanduiding<<}

67.de tuun achter 't huis.

68.'n fisk feertuug.

69.kruud in loöd.

70.meidze de gleizen fól.

71.bier in wien.

72.hirson in dir.

73.fiour in seventig.

74.Gerrit is girrig (zie No. 5).

75.dat wol ik fan di witte.

76.Jomme kriggen weinig do hiëst net fólle.

77.ham in spek.

78.de brulloft.

79.de noodigde gosten, frienden in borren.

80.wat dógste har.

81.ja dógge der niks goëds.

82.'n hoengke in 'n kotse.

83.nomt hi net meer?

84.dó tochste net, dât ik dat wist.

85.dikwiels, nog vaker.

86.'n mooi hors.

86.wat for 'n kieëd hië de bruud oön?

88.hi is 'n droomer.

89.ja wandelje tot oön de stad, al preitsende.

90.litte wi reis keuveltje.

91.hout in iezer.

92.vreugde in smat.

93.mei hòt in siël.

94.hi schódde ongeloövig de hoölle.

95.hi roön mei'n geweer.

96.ja drègde 'n koer op de règ.

97.wi koeën net sjeën.

98.handsies in vótsies.

99.wat steeste dir sò te guuljeu?

100.fjoer in jecht.

101.'n waakskès.

102.Snoau, Mòndei, Tiesdei, Wònsdei, Tongesdei, Freet, Snjòng.

103.'n sluier.

104.fluitse.

105.jitte, hi giët, jitten.

106.jiën, jooch, joochen.

107.libje, libbet.

108.suuzje.

109.froölijk.

110.proemen in poaren.

111.'n ólm.

112.'n beuk.

113.hazenuutsies.

114.griëne takjies.

115.dórre blèden.

116.te poötsen in te plantsen.

117.poöten fan 'n hoeng.

118.ik doer, ik dòst.

119.hi ploegt, hi placht.

120.ja habbe mei mekorn fóchten

121.oars.

122.wroad.

123.vertèrre.

124.mule.

125.'n gatse.

126.'n maatse.

127.'n foske.

128.de eéste.

129.de leste.

130.de neiste.

131.naauwe schónnen.

132.ien 't hort.

133.op de tong.

134.klaver.

135.sveuvel.

136.siepels.

137.trouwjen.

138.doopen.

139.siekje.

140.floeke.

141.eëkhoorntse.

142.wiedze.

143.sjug! hi sjucht.

144.wi soagen him.

145.ja laggen op de grong.

146.'n droege sommer.

147.'n soere appel.

148.sinnen in famkes.

149.sien bònn's bònn.


{==172==} {>>pagina-aanduiding<<}

150.wielde beëste.

151.fjoer bànne.

152.buten.

153.boeje.

154'n roege beerd.

155.spieje.

156.Spie.

157.uutspein.

158.stoorje.

159.felònn.

160.boorje.

161.koón.

162.weeromkeerje.

163.mei de bizem faje.

164.'n fiiës.

165.bjeest.

166.waai.

167.hoád, schò 'stiën.

168.kiëp, kiëpe.

169.flerk.

170.tsjettel.

171.tsjeel.

172.dorpsplein.



SUURBACH.


    
Linguistische Kaarten. 

    II.

De bijgaande lijsten wijzen aan, hoe bouwstoffen voor eene taalkaart kunnen verzameld worden; maar men bedenke tevens, dat zoo ook de eerste bouwstoffen voor eene spraakkunst van eenig dialect kunnen bijeengebracht worden. In het volgend no. meer hier over, met de lijsten door Dr. G. Wenker rondgezonden voor de linguistische kaart van Noord-Duitschland, die hij gaat bewerken.
Reeds in tweeden druk verscheen van hem Das rheinische Platt, dat bij Schulte te Dusseldorf voor 50 Pfg. verkrijgbaar is 1). Het motto, dat de voorrede vervangt, luidt:

E Böökske joot för Jong on Alt! 
Do könnd er lihre, wie mer kallt 
Der ganze Rhing von Cublenz an, 
On och en Kaat es henge dran. 
d. B. 










{==173==} {>>pagina-aanduiding<<}

Dialect van Twello bij Deventer.


1.vader.

2.moder.

3.leeve kinder.

4.zee loat sik wassen.

5.ik goa, hee geet, wi goat.

6.dee hef ezegd.

7.goai mee?

8.zui 't geleuven?

9.haverkiste.

10.hanekam.

11.koone (beesten) en schoapen.

12.vullen en geiten (sikken, seegen.)

13.ganzen en pielenten.

14.huus en schure.

15.he hef mien ezegd.

16.dee neet heuren wil, mot feulen.

17.de ezel is koppig.

18.de bolle van onze buurman.

19.zee dreg eier in 't mandjen.

20.de konink is rike.

21.ik bin tevrêne, bin ie 't ok (zin ie...)

22.dee boer hef 'n luie knech.

23.ha'd warken is zien zake neet.

24.groote steender.

25.fine körreltjes.

26.brugge, vonder, sluze.

27.in zeuven dage.

28.veur de deure.

29.huzen en karken.

30.vroagen, vroog.

31.weide, heuiland.

32.karmskroam (anders karmse.)

33.drumpel, dörpel.

34.völle mêkes.

35.'n niej rituug met 'n old peerd derveur.

36.wanneer (hoeneer) kump oe breur oe bezeuken?

37.ik denke tegen karsmisse (n.)

38.onder de doeven scheeten.

39.wi bint (zint) op de jach ewest.

40.too hewwe hazen, petrizen en snippen eschòten.

41.Disse jungeskes heb bleumkes epluk.

42.hee höld 'n dikke stok in de hand.

43.gold en zilver.

44.lèven en starven.

45.èten en drinken.

46.sloapen en waken.

47.hee slöp gerust.

48.hemel en eerde.

49.boomen (beume) en struken.

50.heuvels en dalen.

51.arften en boonen.

52.zèien, mèien (è zeer lang.)

53.heui en stroo.

54.de mulderszönne is op te mölle.

55.'n blozende deerne.

56.eur vri-jer is arg zeek.

57.potten en pannen.

58.pötjes en pennekes.

59.klim op te ledder.

60.klauster in den eikenboom.

61.zee könt sik neet verweren.

62.hee wil niks leeren.

63.de börgemeister van 't darp.

64.booken en papieren.

65.moezen en rotten.

66.rechts en links.

67.de hof (zelden tuun) achter 't huus.

68.'n vischschute.

69.kruud en lood.

70.vult de glazen.

71.bier en wien.

72.hier en gunter.

73.vier en seuventig.


{==174==} {>>pagina-aanduiding<<}

74.garriet is gierig.

75.dat begeer ik van oe te weten.

76.ielu kriegt weinig en ie hadden alrees neet fölle.

77.ham en spek.

78.de brulfte.

79.de 'neugde gasten, vrinnen en buren.

80.wat dutte doar?

81.zee doot er niks gin good.

82.'n hundjen en n katjen.

83.nemp'e neet meer?

84.ie dachchen neet, da'k dat wiste.

85.vake, nog vaker.

86.'n mooi peerd.

87.wat veur kleed had de bruud an?

88.'t is 'n dreumer.

89.zee kuierden tot an de stad al proatende.

90.lowwe is 'n prötjen maken (ö lang als i in e. thirty.)

91.holt en izer.

92.plezier en verdreet.

93.met hatte en zeel.

94.hee schudden ongeleuvig et heufd.

95.hee leep met 'n geweer.

96.zee droog 'n mande op te rugge.

97.wi konnen neet zeen.

98.handjes en veutjes.

99.wat stoai doar zoo te lippen? (grienen.)

100.vuur en lich.

101.'s waskeerse.

102.Zundag, Moandag, Dingseldag, Wonseldag, Donderdag, Vridag, Zoaterdag.

103.sluier.

104.fluiten.

105.roeken.

106.geeten, hee goat, egoaten.

107.geven, gaf, gavven.

108.lèven, elèèfd.

109.zoezen.

110.vrool'k.

111.proemen en peren.

112.'n olm.

113.'n beuk.

114.hazelnötten.

115.greune twigen.

116.dorre blaren. (blaaien.)

117.te poaten en te planten.

118.de pooten van 'n hond.

119.ik dörve, ik dörven.

120....... hee plag.

121.zee hebt met mekare (menare) evochten.

122.anders.

123.wereld.

124.verteren.

125.mundjen.

126.'n gaatjen (zelden gèètjen.)

127.'n mötjen (zie No. 90.)

128.'n vösken.

129.de eerste.

130.de ieste.

131.de naoste.

132.nauwe schoone.

133.in 't hatte (de a zweent naar ä).

134.op te tonge.

135.kleever.

136.zwèvel.

137.look.

138.trouwen (subst.)

139.deupen.

140.zeuken.

141.vleuken.

142.eekheurentjen.

143.wee'n.

144.zee! hee zut.

145.wi zaggen um.

146.zee laggen op te grond.

147.'n dreuge zommer.

148.'n zoeren appel.

149.zönnen en dochters (evenveel zöns.)


{==175==} {>>pagina-aanduiding<<}

150.wi zaggen um.

151.wilde beesten.

152.vuurtjen beuten.

153.buten.

154.boegen.

155.'n roege board.

156.spiejen.

157.spiejc.

158.uudespoejen.

159.steuren.

160.verloren.

161.boren.

162.'t koorn.

163.weerummekeeren.

164.mette bessem keeren.

165.'n fluus.

166.biestemelk.

167.hui ('t bovenste van bezonken karnemelk.)

168.heerd, schorsteen.

169.hoonder (zonder enkv.)

170.vleugel.

171.kètel.

172.rad.

173.brink.



SUURBACH.


Voor Sprokkelaars.

Velen zouden gaarne bouwstoffen bijeenbrengen voor een algemeen handboek der in Nederland gesproken dialecten, maar ze weten geen weg in den grooten voorraad, die zich overal opdoet.
Het eenvoudigste middel voor taalbeoefenaars is, verschillende stukken uit het Nederlandsch in het dialect te laten overzetten door plaatsgenooten, die zich streng aan het oude houden - liefst, die weinig de plaats verlaten hebben. Deze zullen echter met de spelling geen weg weten en de verzamelaar zal dus daarbij de rol van secretaris te vervullen hebben. Een algemeen spellingstelsel is zeer zeker niet eenvoudig uit te vinden, maar hij stelle zich tevreden met alle klanken weer te geven op zoodanige wijze, als hem goed dunkt, als hij maar aanteekening houdt van de wijze, waarop hij elken klank voorstelt en wel, door te verwijzen naar een of ander Nederlandsch, Fransch, Engelsch of Duitsch woord, waarin die klank voorkomt. Zoo zal bijv. het Twentsche wèten de aî van 't Fransche maître vrij nauwkeurig weergeven, maar de è van mèken (d.i. Mädchen) is de è van het Fransche obsèques.
Door bij elk woord, dat andere dan Nederlandsche klanken te hooren geeft, te verwijzen naar een woord in eene vreemde taal, waarin dezelfde klank voorkomt, zal men de klanken althans fixeeren en kan men desnoods aan anderen de zorg overlaten, om een spellingstelsel uit te denken. Daarvoor is geen waarneming op de plaats zelve noodig.
Als men om bijv. bij de klinkers te blijven, aan onze klanken toevoegt de Fransche ai, eu, ô, â, ê, oi en andere, de Engelsche ea, ee, oa, of de Duitsche ö, äu, au en derg. dan zal men reeds over een tamelijk grooten voorraad klanken kunnen beschikken.








{==176==} {>>pagina-aanduiding<<}

Zuid-Bevelandsch taaleigen.

Reeds zijn in verschillende tijdschriften bijdragen geleverd tot het bekend maken van het Z. Bevel. taaleigen, ook door mij; - toch blijven er altijd eigenaardige woorden of zegswijzen over, die aanteekening of opheldering verdienen. Ik wil thans eenige daarvan opgeven.

Boutènden; zaadstruiken, ènden uitspraak voor einden. Als het koolzaad uitgedorscht is, dan worden de leêge struiken tot bossen gebonden om verbrand te worden. De leêge struiken nu dragen gemelden naam.

Daémsterig weêr; betrokken lucht: ook diezig

Fifakkerietjes of finten; nesterijen.

Finistig; snedig, vernuftig.

Geeren, driehoekige stukken lands. - Ook als werkwoord gebruikt, b.v. dit stuk gronds geert, d.w.z. loopt puntig uit. - Ook bezigt men dit woord in de uitdrukking iemand achter z'n geeren zitten, voor achterna, loopen, opstuwen.

Giespen; snel loopen.

Grielen; gichelen, onophoudelijk lachen.

Huizen; achteruit gaan van paarden. De boeren roepen gedurig tegen hen: (h)uis - op! = achteruit!

Kizzevizzen; fluisterend praten.

Koekoekslijm; hars uit de boomen.

Kroppen in: hij zal 't niet kroppen, voor: hij zal 't er niet door halen.

Lierleauw; nauwelijks warm van eten of drinken.

Marote in: op marote gaan, op marsch gaan. Fransch maraude.

Nikwillig; ergens op belust zijn.

Nochter staan; van iets, dat misstaat, leelijk staat.

Oensjebrood en spokebrood voor paddestoelen.

Olken, vleiend dringen.

Omdomme of Ondomme; ten ondomme wegmaken is: verdoen, zonder dat het noodig is of zonder dat iemand er iets aan heeft.

Onnuus; niet recht, in het spel. (Onheusch?)

Panus in: iemand op z'n panus geven d.i. slaan.

Poerels maken; voor standjes zoeken.

Polkoogen; omwenden der oogen, b.v. bij verslikken.

Pootvast in: die is niet pootvast, niet te vertrouwen, diefachtig.

Reeën; b.v. ik zal 't wel reeën, gedaan krijgen.

Reke; in de reke blijven, fatsoen houden.

Sjoeg! uitroep bij gevoel van koude.

Sloore, slet.

Smeel, Smeelen; schimpen, smalen.


{==177==} {>>pagina-aanduiding<<}

Smiksmul, van alles door elkander, bij eetwaren.

Snaaizen; eten van fruit.

Trotten; pruilen.

Tuiteluiten; niets uitvoeren.

Veeste; vorst van een gebouw.

Verdeien; verzachting van verdoemen.

Vernekeld; een hekel aan iemand hebben.

Warrewiken; dwarsdrijven.

Zangelig; lastig, van een kind.

Zeker praten; temerig spreken.


J. KOUSEMAKER P. z.
Nisse, 15 Dec. '77.




    

Voor Verzamelaars.

Met weinig moeite kan men den dialektvorschers een grooten dienst bewijzen door eene goede Nederlandsche spraakkunst ter hand te nemen, Van Helten, Terwey of de Groot bijv. en nauwkeurig aanteteekenen, in hoeverre de taalregels daar opgegeven overeenkomen met het gebruik in de streekspraak, waarover men waarnemingen doet.
Als de spraakk. bijv. opgeeft dat de namen van mannelijke dieren mannelijk zijn ‘als er een afzonderlijke benaming voor het wijfje bestaat’ dan teekent de Zaanbewoner daarbij aan, dat het woord ezel (ofschoon het woord ezelin bestaat, maar niet druk gebruikt wordt) aan de Zaan onzijdig is.
Bij den regel, dat de infinitief der werkwoorden op n eindigt, teekent de Zuidbevelander aan, dat op zijn eiland, even als in Engeland, de slot- n in eerlettergrepige werkw. afvalt, zoo dat doen heet doë en gaan = gaë.
Is een dergelijke spraakkunst met wit papier doorschoten, dan zullen er dus telkens aanteekeningen kunnen bijgeschreven worden en hoewel het lang zal duren eer een compleete spraakkunst van dat dialekt is ontstaan, men weet zeker, dat men met elke schrede het doel meer nadert en dat men een leiddraad heeft, die niet kan falen.
Voeg daarbij het groote voordeel, dat men gewaarborgd is tegen het herhaaldelijk opteekenen van dezelfde waarneming en dat ze allen dadelijk in de vereischte volgorde worden gerangschikt, dan verdient zeker deze wijze van werken verre de voorkeur boven het planlooze en vaak doellooze blindelings verzamelen van woorden, hoogstens alphabetisch gerangschikt, hoe hoognoodig dit overigens zij voor de kennis van den taalschat.








{==178==} {>>pagina-aanduiding<<}

Land van Cuijk.


Baol, beteekent hol, doch wordt alleen gezegd van ijs waaronder het water weggevallen is, b.v. Op die graaf (sloot) leit baol ies. Overigens gebruikt men haol, als: 'n haolen boëm (boom).

Beshuuten, (de u u vlug niet gerekt uitgesproken) beteekent prijzen, b.v. De maister hed-em erg bestuut.

Bevert of Bèjvert, bedevaart.

Beteien, voornemens zijn, bedoelen. Men zegt: 'k hàï beteid te kommen. Zoo hè-'k et nie beteid.

Bus en Busch, meerv. van bos en bosch. Twee bus holt. Ze gingen naar de bosschen om wilgenklossen. Ze gonken naor de bus um weënklös.

But, meerv. v. bot, b.v. 'n hoëp but.

Daël, plaats achter de koeien en paarden. De plaats, waar gedorscht wordt, heet schuurdaël.

Dreèg, ondiep.

Doën, doen en: zich ergens heen begeven, zich metterwoon vestigen. Hij gaat naar Haps. Hij duut naor Hops. Ze gaan naar Escharen wonen. Ze duun naor Esteren. Hij zong, heet: hij dee zingen.

Druuveviger, druivenstruik, druivenstok.

Engsle, eindelijk.

Effel, evenwel, toch, echter.

Efkes, eventjes. De deur stèh efkes op, zet ze mar waogewied op.

Geliek, allen. Ze zien der geliek. Ze zijn er allen. Van geliek, na een overtreffenden trap, duidt zoowel den betr. als den volstr. superlatief aan. Zij leest zeer schoon. Ze leèst 't schonst van geliek. Hij loopt het gauwst. Hij lupt 't gauwst van geliek.

Gillen, Da gil 'k nie. Daarmee neem ik geen genoegen of dat geldt niet (bij het spel).

Geul, meter. Wie is de meter van dat meisje? Wie is de geul van da màtje?

Huttekel, hutbewoner.

Hommelen, donderen.

Hommis, (o = in kom) hoogmis; vroegmis, vrommis.

Hippik, hik, b.v. Da kiend het den hippik.

Heerd of Hird, keuken, de plaats waar men huist. Het vertrek waar men vreemden ontvangt, de zaal, heet: kamer. b.v. Het bord ligt midden in de keuken. Den telder leit midden ien den heerd. Den eigenlijken haard noemt men vuurheerd.

Jurrig, jarig.


{==179==} {>>pagina-aanduiding<<}

Kaoken, aan den Peelkant haken, d.i. koken.

Köter, Kötersmins, landman, die maar een koe heeft. Wie tevens een paard heeft, heet boer. 1)

Kèken, kijven, hard schreeuwen.

Màtje, meisje beneden 12 à 14 jaar. Oudere meisjes noemt men gewoonlijk derkes en een dienstmeid màët of maot.

Mins, de vrouw spreekt van: rre mins. Ook vraagt men: wie komt er aon, 'nne mins of 'n vrommus? (o = in tot).

Meèk of Mäëk, mier. Men zegt ook: zeèkmeèk. 2)

Mok, mist. Het is mistig weer van morgen. 't Is mok, of 't is gemokt van märege.

Mommer, voogd. (Momboir).

Maondag, Goensdag, Mert, Maandag, Woensdag, Maart.

Nussik, halsdoek, omslagdoek. Een zakdoek is 'nne zaknussik.

Naober, nabuur. Het werkw. naoberen beteekent: tot de buurt behooren, b.v. Hij naobert met ons.

Onduggend, wordt vóór bijv. nw. geplaatst en heeft dan de beteekenis van buitengewoon, b.v. Hij is onduggend geleèrd, onduggend narrig (kwaad).

Ous of Aus, de verkeerde kant. Mot 'k da kleed aus opvauwen?

Plakken, vooruitkomen met zijn werk. Misschien errebeier plakt goed. Da gift gin plakwerk.

Pannelepper, vlinder.

Pèssen, passen. Da pèst nie.

Suup, dunne pap, b.v. bieresuup.

Schraop, schraal. Ze heeft schrale handen. Ze het schraope hèënd.

Schortel, voorschoot.

Stik, stikskes, dadelijk. Nog nie stik. Zoo stikskes.

Troep, klokhen.

Tellen, achten, wordt in den zin zelden zonder kunnen gebruikt, b.v. Ik acht het weinig, heet: ik kan 't weinig tellen.

Tellen, gelooven, meenen. Dat denk ik wel. Da tel'k.

Tes, zak in een kleedingstuk; boksetes.

Tuieren, het vee aan een touw om een paal laten weiden. Misschien even als vertuieren, de paal verslaan, afgeleid van tui (scheepsterm; Fransch: câble d'affourche) en tuien (fr. arrêter).

Uutroëp, boelhuis, erfhuis.

Vesper, wesp.


WILLEM VAN CUUK.



{==180==} {>>pagina-aanduiding<<}

[Opgaaf ter verklaring]

Onderstaande opgaaf ter verklaring wordt ons toegezonden als afkomstig aan een examen. We aarzelen te gelooven, dat dit dwaze stuk in vollen ernst heeft moeten dienen om de taalkundige kennis der candidaten te beoordeelen.

Bovendien veroorlooft hij zich glossen in zaken, waarin niemand hem als goeman heeft geroepen. Gisteren zag hij mij met eene fiool in de hand, waaruit ik nu en dan inneem tegen het flerecijn. In een amerij schoot hij op mij aan als een daas en zei, terwijl hij zijne daluwe lippen plooide tot een alikruik: ‘Piet je moest een dol door den deuwik blauwen, om je dat feppen af te wennen.’ Komaan, denk ik, oude fun, als jij een flits tegen mij los laat, dan mag ik je wel een beetje foolen. Wel zeg ik, met den effer zou men altijd nog een glop kunnen maken. Was 't niet veel secuurder een gabel op te slaan voor elke taveerne, en bij ieder zoo'n deunen, beurschen, falievouwer op schildwacht te zetten, gewapend met een gisp, of desnoods met een bardezaan of een dag; die konden dan alle blagen en binkjedraaiers, nusselaars en feppers, die voor 't graveel of voor de pieren een graantje dachten te pikken, eerst eens naar hartelust doorreutelen; hadden ze dan nog flousen, dan konden ze geblouwd worden, tot ze de muizenissen van de melterij kwijt waren.
De Sofocles van 't Grieksche schouwtooneel, schoeit hier op nieuw zijn afgelegde broozen.
Terwijl ik op den enk liep, zag ik de hooiers in de delle, en de spijbelaars in den bongerd.
Hoe staat gij zoo te ginnegabben; ik zeg het niet om te joken, gij moogt uw habijt wel wat scharielen, uwe doffen zijn geheel lebbig.
Bij de glinting hang eene flouw, en onder het gate plateel heb ik een fluwijn zien sluipen.
Heb gij den belderom wel gezien? Die werd niet met enkel duist gevoed.
Wij zitten hier goed onder de prezenning, die met een stuk greling aan twee boomen bevestigd is.

Het onzinnige der opgaaf blijkt daaruit, dat verouderde woorden uit verschillende eeuwen, uitdrukkingen aan de platste volkstaal uit onzen tijd, woorden uit eenig dialect en woorden uit de hoogere schrijftaal broederlijk naast elkander staan, zoodat dit stuk - een taalkundige lappendeken - niets anders is dan speelwerk en dus hoogstens als een spelletje kan beschouwd worden, om allerlei ongebruikelijke woorden in een schijnbaar samenhangend geheel bijeen te brengen.







{==181==} {>>pagina-aanduiding<<}

Uit Twenthe.


bali - kuven - tonne = tobbe. -

haammi-j de koekoek = haal mé. -

schuppen daghuurder = veldbewoner - of hut-bewoner.

hakken = hielen.

groeeulen = beven.

booenke = lomp mensch.

sad aos = morsebel.

èkert = eekhorentje.

kreute = klein vrouwtje.

tralie-triene = zwartkijkster.

te gange = op reis gaan.

prullereikes = nietigheden.

anlapsel = bijvoorstel.

nèrig = ijvrig.

uutvundig = uitvoerbaar.

waogen = probeeren.

grienen = schreien.

vleege = vlieg.

stoethaspel gereutel = stameren.

zi-i-gezagerig = op en neer.

stottekaore = handkar.

tóóverdan = nu en dan.

stu-unteren = haspelen.

krökkel = zwak.

masschops = compagnons.

zattert verklättert - vergengelt, verkiszebist, verslatert = verkwist - zoek gemaakt.

haroêt = voor den dag er mee.

manger = somtijds.

verschokkeren = verwisselen.

krivekeurig = lichtgeraakt.

stri ien = strijden.

zeute en zoer - t meut in den boer = den boer is alles goed. -

wissie wassie = weinig beteekenend.

schreukes = armoedig.

ofkeukelen = rad spreken. Rijssen.

griezeligheid = vreesachtig.

oet de podde e heulpen = van schulden ontlast.

biester mooi = bij uitstek mooi.

sneu ofnemmen = driftig in de reden vallen.

ai met de wieve an den gaank kömmet, meu j-t jummer verspöllen = als ge met vrouwen twist verliest ge 't altijd.

këkeleri-je an den waand gooiën = veel maar weinig degelijks babbelen.

ter gloeps ontniefelen = stil wegnemen.

meêkwaken = tegelijk spreken.

plunen = pluksel maken.

straänk = ondeugd.

euveren = plagen - plagerij uitvoeren.

néuèlen = zaniken.

aarksel pampier = vel papier.

togtgraven = waterleiding.

zeggegreus = gras uit de slooten.

zödden = oppervlakte van 'n moeras.

brummelbussche = bessenstruik.

struëllen = biezen - lies en laag hout dooreen.

akkermöls hoolt = hout, waarvan de eek geschild wordt.

stramperig = oeverhout, waardoor d'afloop van 't water belemmerd wordt.

den drèg ne krulle mèr as an nen regten vaarken stat = die draagt een krul meer dan aan een rechten varkensstaart. fatje; koere = boeren wandelstok van onder rondgebogen.


W.J.C. van Wijngaarden.




  


{==182==} {>>pagina-aanduiding<<}

Opmerkingen naar aanleiding van ‘'t Dialect van Vlaardingen’ N.Z. 3e Jg. No. 2.


Bekaaid. Een woord, dat zeker niet tot Vlaardingen bepaald is, maar in vele deelen van Holland en Zeeland in den zin van slecht, ongelukkig, gebruikt wordt, bijv. Bekaaid van iets afkomen, of wel bekaaid weg komen.

Beu is evenzeer in andere deelen van ons land in gebruik; zie Potgieter: ‘Heb ik er niet op gestoft, dat ik de kronkelwegen der staatkunde beu werd.

Bovenkomen. Ook in Nd. Holland in gebruik. 't Gold daar voor een jongen, die kattekwaad had uitgericht en dus niet voor B. en W. maar voor den Burgemeester (hoofd van politie) moest verschijnen.

Bovenste in de beteekenis van beste, hoogste. Bolle adverteert: Van de bovenste plank d.i. van 't beste en hij biedt de werken van Lindo aan. 'k Heb zelfs wel hooren zeggen. Hij vloekte van 't bovenste bordje af.


Bord hier in de Noordhollandsche beteekenis van plank eener kast.

Deemsterig. Ook in Boskoop o.a. in gebruik. Is de nevelachtigheid het gevolg van heibrand, dan zegt men daar Spakerig:

Doop voor Saus wordt ook al in Noord-Holland gezegd. Voor bijzondere sausjes zegt men hier in Friesland stip bijv. mosterdstip, maar dan bij zulke menschen waar 't nog gewoonte is in 't zelfde lokje (loch? lac? lago?) in te stippen.

Dubbeltjes oprapen, krijgen heb ik in mijne jeugd in Nd.-Hol. ook gezegd.

Echt voor stellig, zeker in Holland meen ik bijna overal gangbare munt.

Endelste (uiterste) van end (einde) onbepaald ranggetal dus laatste bijv. De endelste jongen op de bank (Noord-Holland).

Genavend. Zal zeker wel niemand uitsluitend Vlaardingsch noemen. In N.- en Z.-Holland en in Friesland zegt men 't ook. Opmerkelijk dat men hier in Friesland heel dikwijls enkel goeie zegt. Of 't morgen, dag of avond is weet de persoon zelf wel.

Gruizig = Hongerig.


In Nd. Holland wordt dit woord ook gebruikt maar eerder in de beteekenis van graag (bijv. nw.) in 't eten. Bijv. Hij at gruizig d.i. hij liet niets liggen, wat gegeten kon

{==183==} {>>pagina-aanduiding<<}
worden. Wie gruizig visch eet bijv. kluift alles schoon af en eet zoo mogelijk kuit; hom en alles op. 't Begrip van Honger is hier niet noodzakelijk.

Kalebas in Noord-Holland uitgesproken met dubbele l. Bij ons, jongens, gold een kallebas voor twee gewone knikkers.

Kant ook in Nd. Holland in dezelfde beteekenis van flink in gebruik. Ook welgebouwd. Een kante kerel. (achtkant).

Knies, kniezen, zich dood kniezen, waar men elders zou zeggen de teering van iets zetten beteekent van verdriet omkomen, mijmeren.

Kreen heb ik te Boskoop heel dikwijls hooren gebruiken maar slechts toevallig kan 't zindelijk beteekenen. Eenige voorbeelden maken dit duidelijk.


Hij is kreen op 't eten, wil daar zeggen, hij is kieskeurig er mag maar weinig aan haperen of hij laat het staan.


Die spijs is zeer kreen d.i.: als men niet zeer oplet, en alle zorg aan wijdt, wordt ze niet zoo als 't behoort.


Dat kind is kreen (in 't slapen). d.i. als men niet zeer stil is wordt het dadelijk wakker.


Ik zou kreen dkarom liever vertolken (voor zoo ver 't mogelijk is) door nauwgezet. Alleen in 't eerste der door mij genoemde voorbeelden komt er zindelijkheid bij te pas.


Zoo ook in: die vrouw is zeer kreen op de wasch d.i. er mag niets aan haperen.

Meester voor geneeskundige is nergens vreemd. Aan den meester zijn heet elders onder dokters handen zijn. Men spreekt ook van een meestersfleschie denk aan de wandelingen van meester Maarten vroeg.

Miesregen = stofregen, motregen. Vandaar ook het w.w. miezeren dat ik in Holland meermalen gehoord heb voor stofregenen. Het miezert. 't Is miezerig weer.

Parlevinken = rondventen. Deze beteekenis is mij onbekend; wel heb ik 't w.w. meermalen hooren gebruiken in den zin van wat men noemt schacheren, d.i. Handel drijven(?) in allerlei zaken; allerlei beroepen uitoefenen, maar zoo dat koopen en verkoopen hoofdzaak blijft.


Een parlevinker werd dan ook al licht iemand die rondzwerft.

Starrekors. Elders Sterkers voor Tuinkers. Misschien wordt hier 't zelfde bedoeld.



Heerenveen.
Th. Kuijper.













{==184==} {>>pagina-aanduiding<<}

Boekaankondigingen.

Het Vervloekte Huis, door G.J. van der Hoeve, Arnhem, J. Minkman, 1879.

Simon Gorter over Lidewijde sprekende, geeft een lijst van de personen uit dat boek, die walging wekken, en wie het boek gelezen had, moest dezen criticus toestemmen. De stijl, daarover waren alle lezers het eens, was uitmuntend. Floris van Westervoort poogde in zijn ‘Dientje’ én door den stijl én door de karakters der personen walging te wekken en hij slaagde er in. Van der Hoeve's Roman ‘Het Vervloekte Huis’ boeit noch door zijn stijl, noch door de karakters. Zoo vaak een gevoel van afkeer opkomt bij den lezer, begrijpt hij, dat het voorwerp, waarvan hij zich afwendt, eigenlijk zooveel moeite niet waard is. Behalve dat het boek zou moeten heeten ‘Juffrouw Schuddebos’ of ‘Jan Hard’, die bij beurten de hoofdrol spelen, blijft nog de keus over van een paar andere titels. Doch den schrijver bij zijn woord, i.c. den titel, houdende, en het gedane beschouwende als niet ongedaan te maken, vragen wij: wat beoogde hij met het schrijven van dit boek? Een kroeg, waar socialistische praatjes worden afgestoken, en die op bladz. 197 wordt aangewezen als ‘het vervloekte huis’ is de spil, - neen! de zon waarom al die gebeurtenissen afloopen. Dáár zit de knoop dan ook en dat de ontwarring nog al tot genoegen van eenige partijen afloopt is de schrale lof, die den schrijver niet mag betwist worden.
Maar wat is het eigenlijk voor een boek? In 't kort een bestrijding van het drankgebruik door vele werklieden en de daaruit voortvloeiende neiging om aan socialisterij ‘te doen’. Dat doel wordt op bladz. 269 vlgg, door den schrijver bij monde van een der personen uiteengezet. En anders niet? ‘Te veel om op te noemen’ moest het antwoord heeten. Ziehier de dramatis personae. Juffrouw Schuddebos, eerder huisvrouw van zekeren Willem Malders, die al spoedig na het huwelijk, met een actrice en eenig geld van zijn vrouw, op den loop ging. Over deze lage handelwijze ontsticht, trekt zich juffrouw Schuddebos uit het stadsleven terug en gaat op een dorp wonen, waar zij sterk aan grillen en philanthrophie ‘lijdt’. Gezegde Willem Malders, aanvankelijk een stil jongman, doch die uitstekend acteert en daardoor Klaraas (Juffr. Schuddebos) hand verwerft, welke onderscheiding - zij had al heel wat korfjes uitgedeeld - hij zich waardig toont op de reeds aangegevene wijze. Jan Hard, van beroep aanvankelijk oppassend timmermansknecht, gehuwd met zekere Jans, later aspirant-socialist en sociaal apostel, tot welke waardigheden hij het bracht door het smaak krijgen in cognac, cognac-grog en andere geestrijke dranken. Tot deze wetenschap was hij vooral gekomen door toedoen van zekeren Heer Willem Robin, een slechtere editie van Van der Hoogen (den lezers van de Camera wel bekend). De laatste, van beroep makelaar, is evenals Jan Hard, aan Juffrouw Schuddebos verwant, en op een goeden dag met dezen tot erfgenaam benoemd. Van dezen dag dateert Robin's besluit, Jan Hard ten onder te brengen, opdat zij hem, (Robin) bij de erfenis niet in den weg sta.
Medeplichtige van meneer Robin is Gerrit de Dekker, een onbeduidende slechtaard, eens door Robin op heeterdaad betrapt terwijl hij zich schuldig maakte aan diefstal. Hoe dat eigenlijk toeging schijnt overigens den schrijver zelf een geheim te zijn. Tweede medeplichtige van Robin is een

{==185==} {>>pagina-aanduiding<<}
soort van gelukzoeker, wiens sprekende gelijkenis met Willem Malders, Juffrouw Schuddebos een paar malen duchtig in de war brengt, juist als ze bezig is daden van menschlievendheid te bedrijven. Deze gelukzoeker, die op het einde van het boek naar Duitschland vertrekt, nadat hij Robin heeft ontmaskerd, progageert voor socialisme, algemeen stemrecht en bijbehoorende maatschappelijke arcana. Als getrouwe helpster van Juffrouw Schuddebos mag Maria niet vergeten worden, een soort van vrouwelijke factotum, is ze bij afwisseling dienstmeid, boezemvriendin en zaakgelastigde van haar Juffrouw. Naast Marie moet Herman Krijger, gezegd ‘de Platvoet’ genoemd worden, vooral om het merkwaardige, dat een verblijf van een paar weken, onder andere uiterlijke hoedanigheden zijn bloedelooze lippen ‘iets van het kersroode’ doet ‘hebben, dat den maagden terecht als een sieraad wordt toegekend’. Eindelijk, de ephemerisch verschijnende oom van Juffrouw Schuddebos en de typograaf Ruiters, die Jan Hard van zijn socialistisch dwaalpad terugbrengt. Het is moeilijk ernstig te blijven zonder verdrietig te worden bij dit boek. Te meer nog, omdat de Schr. blijkbaar ernstig heeft willen zijn. Dat is echter ook alles. Niet genoeg stilist om althans door boeienden schrijftrant de lezers in te nemen, niet overmoedig genoeg om zóó kras in zijn uitdrukkingen te zijn, als de schrijver van ‘Dientje’, is het of bij verscheidene bladzijden hem de gedachte voortdreef: ‘in Gods naam, 'k zal er maar wat van maken’, is het elders weer of hij, buiten het doel van zijn werk om, een poging heeft gewaagd, de spreek- en de boekentaal te verzoenen. Er wordt gescholden, straattaal uitgeslagen en dan weêr, zooals men dat noemt, met stadhuiswoorden geschermd op eene wijze, die duidelijk doet zien, dat voor de afbeelding van de waarheid alleen een zwakke fantazie in dienst werd genomen.
Voor de Roman-Bibliotheek waarvan dit boek het 3e deel is, is het nog minder dan geen aanwinst. Moge het spoedig vergeten zijn.

Hoyer. Volledige Handleiding tot het vervaardigen van opstellen. 1e serie 2e stukje (vervolg der beoordeeling van bl. 127)

Het meest prijzenswaardige zijn de vragen, waarvan de antwoorden een opstel moeten vormen; dit is de meest geschikte wijze om opstellen te leeren maken. Hoogst geschikt had hierop kunnen volgen eene reeks oefeningen om eenvoudige gedichten in proza over te brengen, door middel van vragen. De hiergestelde vragen herinneren zeer sterk Duitsche voorbeelden.
De uitbreiding van zinnen en de behandeling van den samengestelden zin moeten als zeer goed geslaagd beschouwd worden. Beantwoording van vragen als: ‘Waarom is de oppervlakte van vloeistoffen altijd effen?’ en ‘Waarom verwijdert zich de dampkring niet van de aarde?’ zijn o.a. voor de taalles eer schadelijk dan voordeelig. Heeft de leerling er een antwoord op, dan zal hij dat waarschijnlijk niet kunnen geven in een goedgevormden volzin, omdat dergelijke vragen zich niet goed laten beantwoorden, dan in vrij samengestelde zinnen en deze leveren te veel moeielijkheden op, dan dat 't aantal verbeteringen niet te talrijk zou zijn om onthouden te worden. Heeft de leerling er geen antwoord voor, dan zou men genoodzaakt zijn de taalles te laten rusten en natuurkunde, aard-
{==186==} {>>pagina-aanduiding<<}
rijkskunde en derg. te gaan behandelen en dat nog wel om tamelijk breedvoerig zeer moeielijke zaken te bespreken.
Nog veel minder gaat het aan, vragen te laten beantwoorden als: ‘Wat is een tafel? Wat is een stoel? Wat is een vork?’ Een juiste beantwoording dezer vragen is onmogelijk. 't Gaat nog eenigzins aan te beantwoorden: ‘Wat is een schrijftafel? Wat is een keukenstoel? Wat is een hooivork?’ Het moeten echter definitiën en geen omschrijvingen zijn of ze zullen door hun afdwalingen zeer verderfelijk voor geregeld denken en spreken worden en van alle zaken zijn juist die het moeielijkst te definieeren, die onder verschillenden vorm denzelfden naam dragen.
De aanwijzing voor het natuurlijk navertellen van vroeger gelezen verhalen is zeer goed, daarvoor behoefde echter geen boek aangewezen te worden. Elk leesboek kan dienen.
Het minst geslaagd zijn de brieven. Geen jongen zal zóo over duiven schrijven als Frans op bl. 30; welke jongen zegt van zijn duiven: ‘ook hebben zij geen liggenden, maar een opgericht staanden staart.’ Welke kwast schrijft als gemelde Frans: ‘gij zult wel zoo goed zijn mij te melden (!!) hoe dikwerf (!!!!) ik het hok moet schoonmaken.’ Er zit iets van een koopman in hem, dat hij vraagt ‘of de mest ook waarde heeft’ - maar zulke brieven schrijft een jongen nooit. Die ‘opgericht staande staart’ past bij eene anecdote uit 't leven van een beroemd man. Prof. H. komt een dorpsherberg binnen en zegt: ‘Geef me eens een bittertje!’ Onmiddelijk na hem komt een ‘halfgeleerde met een kalen rok’ en zegt: ‘Geef mij ook eenen zoodanigen’ - ‘Dat 's een schoolmeester!’ zou prof. H. gezegd hebben. ('t Was lang voor 1857). - Frederik op bl. 31 heeft zich ook iets te laten melden hij zal met den bokkewagen gaan rijden en verzekert zijn vriend: ‘Gij behoeft niet bang voor ongelukken te zijn, daar (!!) mijn oudste broeder met (!) ons (!) medegaat. Bovendien (!!) is de bokkewagen nog nieuw en zeer sterk; ook is mijn bok volstrekt niet koppig.’ Dat is geen jongensaard; al is hijzelf bang, hij zal 't niet willen weten en zich groot houden tegen anderen. Zulke praatjes gelden onder jongens voor plagerijen, die men kwalijk neemt. Moeten we den braven Hendrik weer inhalen en den deftigen stijl van voor eene eeuw gaan gebruiken? De andere zijn weer even onmogelijke brieven; geen ídee van jongenstaal en jongenswoorden. Let wel op bl. 35. ‘Gelieve mij bij onzen geachten onderwijzer te verontschuldigen en ZEd. te zeggen, dat ik Maandag morgen weer present zal zijn.’ Dat is zoo iets van de lessen in huichelarij, die we vroeger kregen in onze opstellen over ‘de naarstigheid, de vlijt, de 
gehoorzaamheid, de school’ enz. waarbij alle jongens even lief waren... op de lei; bijna zoo lief als de aanstaande onderwijzers, die op de examens opstellen schrijven ‘over orde en tucht, over beloonen en straffen of over “methode.” Bij voortgezette oefening wordt huichelen dan eene tweede natuur, Herman schrijft (bl. 38) aan Karel: “Laten we steeds gehoorzaam zijn.” Ik houd niet van half werk: moet de onnatuur weer de school in, dan Gellerts idyllen tot leesboek genomen en al de arcadias en de sentimenteele poezie op den koop toe. In § 6 hebben we punten voor opstellen, die inderdaad zeer geschikte opstellen kunnen opleveren ook de opgaven voor brieven zijn meerendeels zeer bruikbaar - de zedelessen kan ik missen. De telegrammen zijn, blijkens de vraag op bl. 82, gesteld nadat het woordtarief werd ingevoerd; als modellen deugen ze dan niet; bl. 58 staat een telegram van 17 woorden, dat er niet meer dan 9 behoefde te tellen:

{==187==} {>>pagina-aanduiding<<}

Verbeus Hoogstraat Rotterdam.


Trein gemist zend imperiaal 4.15
Claassen
het volgende telt er 14 en kon luiden


J. Kats Hoogewoerd Leiden.


Broeder bedenkelijk. Kom over. Waarschuw Piet


Bernard.
De volmachten om te verkoopen doen eveneens aan een Duitsch schoolboekje denken.
De modellen van handelspapier zijn verre van onberispelijk, ook is eene promesse en een orderbriefje niet hetzelfde.
De schetsen voor opstellen zijn goed geslaagd, ook de opgaven van enkele titels voor opstellen zijn niet overbodig; alleen wilde ik, dat hier en elders geen orders aan de onderwijzers waren gegeven. Vinden die goed 't opstel eerst te bespreken, eerst de schets te laten maken en die na te zien en 't opstel te laten voordragen enz. ze kunnen dat doen zonder order van 't boekje. - 't Aanhangsel, dat enkele vragen over de posterij bevat, zal velen welkom zijn. De vragen behoorden echter meer bepaalde antwoorden te vorderen, dus niet:
Wat weet gij van 't frankeeren van brieven? Wanneer stuurt men quitantie's over de post?’ En wat beduidt nu: ‘Wat waren kaart-telegrammen? Waartoe dienen de enveloppen?’


Dr. W.J.A. Jonckbloet en Dr. W.L. van Helten. Nieuwe refereinen van Anna Bijns, 1e stuk. Te Groningen, bij J.B. Wolters 1880. f 1.50.

De gelukkige vondst van een handschrift dezer refereinen in de bibliotheek van den Heer Ed. van Damme te Brugge was de aanleiding tot deze uitgave, die zich waardiglijk aansluit bij de Refereinen van Anna Bijns uit de nalatenschap van Mr. A. Bogaers door Dr. van Helten uitgegeven en van het Glossarium bij gemelde Refereinen door Dr. v. Helten bewerkt. De namen der bewerkers zijn ons borg, dat we hier met een zorgvuldige tekstuitgave te doen hebben en dat, gelijk trouwens uit de aanteekeningen voldoende blijkt, de beide handschriften, het bovenvermelde en dat van de Bourgondische bibliotheek vlijtig met elkaar vergeleken zijn.
Dit eerste stuk 128 bl. groot, bevat de eerste helft der Refereinen, uit HS. B. (dat van Brugge) waarvan het slot in het 2e stuk volgt. Het derde stuk zal die Refereinen uit HS. A. dat van de Bourgondische bibliotheek bevatten, welke niet elders voorkomen en het vierde stuk eindelijk zal de Inleiding geven, met Glossarium en Bijlagen.
Behalve een schat van taalkennis, dien men uit deze Refereinen kan putten, is ook de lezing van den bundel om den inhoud hoogst aanbevelenswaardig, dewijl Anna Bijns eene der merkwaardigste personen uit den hervormingsstrijd ons zoo juist den geest dier tijden weergeeft niet alleen daar, waar ze Luther bestrijdt, of zijne leer aanvalt, maar ook daar, waar ze lessen van levenswijsheid geeft of de zeden en gebruiken van haar tijd beoordeelt.
Neemt de Bibl. voor Middeln. Letterk. steeds in omvang en belangrijkheid

{==188==} {>>pagina-aanduiding<<}
toe, 't is hoogst wenschelijk, dat naast deze, even als zulks in Engeland en Duitschland het geval is, eene serie werken worde uitgegeven, die de taal doen kennen uit het tijdvak der hervorming, der hervorming ook op taalkundig gebied; opdat de 15e en 16e eeuw, een tijd waarvan de letteren nog steeds bearbeiding wachten, weldra in zuivere tekstuitgaven in onze bibliotheken vertegenwoordigd zij.


Kleine Nederlandsche spraakkunst door Dr. W.L. van Helten. Eerste deeltje. Rededeelen en spelling. Tweede druk. Rotterdam, Otto Petri 1880.

Bij het verschijnen van den eersten druk hebben we breedvoerig dit uitmuntend boekje besproken. Thans zij het voldoende te verklaren, dat we met bijzondere ingenomenheid dezen tweeden druk begroeten en wel, omdat deze zich in velerlei opzicht gunstig van den eersten onderscheidt. In de eerste plaats is al het voor de praktijk noodwendige alsmede het volstrekt onmisbare theoretische met eene grootere letter gedrukt, terwijl de theoretische beschouwingen met kleinere letter gedrukt zijn. Daardoor is te gemoet gekomen aan den wensch van hen, die dit werkje 119 bl. groot toch te omvangrijk en hier en daar te moeielijk vonden voor alle leerlingen.
Over enkele wijzigingen van den inhoud zal weldra uitvoeriger in ons tijdsch. worden gehandeld.


Jaarboek van de Letterkundige Vereeniging Jan Frans Willems afdeeling der Maatschappij voor Volksvoordrachten. 4e Jaargang.

Met ingenomenheid begroeten we ook ditmaal weder het Jaarboek. Na een opgaaf van 365 gedenkwaardige gebeurtenissen uit de geschiedenis der Zuid-Nederlanders - voor elken dag des jaars éen, krijgen we een flinke studie over ‘Snellaert,’ door Jan Boucherij, een allergrappigste dorpsnovelle ‘Mulder Marcus’ door Am. de Saedeleer. Een warm woord van lof verdient daarop Edw. van Herendael voor zijne twee vertalingen uit Uhland, maar vooral voor die van ‘Des Goldschmieds Töchterlein’ - 't woord ‘vervaardigd’ in de 8e strophe had ik willen missen even als ‘besteld’ in de 12e ze zijn in strijd met den deftigen eenvoud van Uhlands meesterstukken. Daarom is ook het slotvers minder gelukkig. Het geheel is echter hoogst gelukkig geslaagd.
Een populair wetenschappelijk artikel over ‘de Grootte en de vorm der aarde’ gaf J.B. van Camp. Van Jan Boucherij een zeer verdienstelijke novelle, die ons aan de beste Vlaamsche novellen van de laatste jaren doet denken, getiteld ‘Willem’ hoe veel er nog moet veranderen eer de taal van Zuid en Noord éen is, blijkt hier bijv. uit 't herhaald gebruik van 't woord vervoegen bijv. ‘De diepbeproefde vrouw was hare geliefde wezens gaan vervoegen.’ Nog duidelijker blijkt dat verschil in taal, vooral ook dat in stijl in het met veel zorg en uit tal van hier bijgevoegde officieele stukken bewerkte artikel ‘Het twaalfjarig bestand’ door Jul. van Herendael. Julius van der Voort geeft verder een verhaal ‘Gabriëlle’ met

{==189==} {>>pagina-aanduiding<<}
een min of meer mystiek tintje en wat veel bespiegeling, maar in die soort van verhalen zeker niet zonder waarde. Minder zuiver dan bij de andere is hier de taal.
We wenschen dit boek in veler handen.


J. Geluk. Woordenboek voor opvoeding en onderwijs. 1e aflevering f 1.25. Te Groningen bij J.B. Wolters 1880.

De schr. heeft inderdaad een reuzenwerk ondernomen, door in 10 afleveringen (of weinig meer, althans wat meer is wordt gratis geleverd) zoo ongeveer alles te behandelen, wat betrekking heeft op onderwijs en opvoeding; volgens de wet van '78 zouden we het laatste kunnen schrappen, dewijl die alleen onderwijs kent. 1) We getuigen gaarne, dat de verschillende artikelen in deze eerste afl. alle sporen vertoonen van geduldig nazoeken en samenbrengen, dat het eenige artikel, dat iets met taalkunde te maken heeft ‘afschrijven’ zeer goed bewerkt is; maar we kunnen ons niet onthouden den schrijver op den titel van zijn boek te wijzen en hem dan te herinneren, dat lange bespiegelingen en beelden, dat verhaaltjes en anecdoten, ze mogen bij het onderwijs geven zeer goed te pas gebracht kunnen worden, volkomen misplaatst zijn in een woordenboek, waarvan de eerste eisch is, dat het in den kortst mogelijken tijd de inlichting geeft, die verlangd wordt. Daartoe moet dan niet in éene periode 2 of 3 maal hetzelfde gezegd zijn, met verschillende woorden; dan had men geen 13 regels noodig om te vertellen, wat apenliefde is: liet bij aanschouwen de volstrekt noodelooze vertaling van 't woord weg, maakte 't artikel beleefdheid zoo onwelvoegelijk ja zoo onwellevend lang niet; ja bracht de meeste artikelen op de helft van den' omvang.
Hulde brengende aan de onderneming, die we toejuichen en aanbevelen raden we echter den schrijver aan, zich in 't belang van de gebruikers en den uitgever in de volgende afleveringen wat te bekrimpen en alle bloempjes en alle verhalen weg te laten: het boek zoowel als het debiet zal er bij winnen. Was 't de bedoeling eene reeks schoolbladartikelen weer te geven of eene reeks opstellen en studiën te laten herdrukken, dan was de kortheid, de beknoptheid niet noodzakelijk; maar dan moest het boek, dat dan veel grooter kon zijn ook niet heeten ‘Woordenboek’ maar ‘Bibliotheek’ of ‘Encyclopedie’ en zelfs 't laatste zal alle breedsprakigheid nog volstrekt verbieden.
Onder voorwaarde, dat de overtolligheden worden weggelaten kunnen we dit boek voor zoover het is uitgekomen gerustelijk aanbevelen.



{==190==} {>>pagina-aanduiding<<}

S. Blaupot ten Cate en G. Van Milligen Handleiding tot de kennis der wet op 't lager Onderwijs, met eene geschiedkundige Schets der wetgeving op 't lager onderwijs in Nederland. Derde druk, Wet van 1878. Te Groningen bij J.B. Wolters. 1880 f 1.25.

In anderhalf honderd bladzijden ontvangen we hier de nieuwe schoolwet met duidelijke opheldering en verklaring, de acte-programma's, eene nadere toelichting van de programma's op sommige punten en eene zeer volledige hoewel beknopte geschiedenis onzer schoolwetgeving 54 bladzijden groot. Overtuigd van de wenschelijkheid, dat men algemeen wèl doordringe in den geest der wet, omdat deze, goed toegepast den meest overwegenden invloed moet hebben op de regeling van onze studie en onzen arbeid, kunnen we niet anders dan dit hoogst nuttig boek ten sterkste aanbevelen
Ten slotte zij vermeld, dat aan elk belangrijk artikel vragen zijn toegevoegd over de wet en hare toepassing, vergelijking van artikelen met elkander en vergelijking van de verschillende wetten.


De critiek en ‘Een vlaamsche jongen’ door Wazenaar. Gent, Boekhandel W. Rogghé (J. Vuijlsteke) 1880.

Bij 't verschijnen van Wazenaar's Vlaamsche jongen hebben we ons onmiddellijk tot het boek en den ons onbekenden schrijver aangetrokken gevoeld en hoewel we onze aanmerkingen niet terughielden, we hebben 't boek geprezen en we verheugden ons te zien, dat later allerlei stemmen tot lof van dat boek weerklonken; zij het ook dat er aanmerkingen werden gemaakt op de taal of wel op 't overdadig inlasschen van gedichten, die op zich zelf echter veelal zeer verdienstelijk waren. In het Nederlandsch Museum heeft de heer Prayon van Zuylen 't boek beoordeeld, maar blijkbaar min of meer onder den invloed van de onaangename ontdekking, dat eenige min aanbevelenswaardige karakters aan leden der geestelijkheid werden toegeschreven. We hebben ons steeds over iets dergelijks verwonderd. Indien men een Recensent of een schrijver ten tooneele voert, die een schurk is, zijn daarmede dan alle Recensenten en Schrijvers beleedigd? Is er heiligschennis of beleediging van geestelijken in het feit, dat men een slechten geestelijke teekent? Hoe 't zij 's heeren Prayon's critiek gaf den schrijver Wazenaar het volste recht tot repliek, tot antikritiek en dat het Nederlandsch Museum bij afwezigheid van den redacteur, dit stuk niet plaatst, is oorzaak, dat het nu afzonderlijk uitkomt; het is met warmte en overtuiging en laat ons dit er bij zeggen, met waardigheid geschreven.
Ook de andere beoordeelingen komen min of meer breedvoerig ten sprake.
Ten slotte zij aangestipt dat deze brochure van 46 bl. merkwaardigen voortgang vertoont in zuiverheid van taal en zich daarin dus bijzonder van Een Vlaamschen jongen onderscheidt.



{==191==} {>>pagina-aanduiding<<}

Jan Boucherij Edelgesteenten. Proza en Poëzy van Nederlandsche Schrijvers. 6e Leesboek. Antwerpen Wed. Jos. van Ishoven.

Eene verzameling van stukken gekozen uit de beste Vlaamsche schrijvers der laatste vijftig jaar, vele zullen in den smaak der jonge lezers vallen. Bij de gedichten hadden we romancen en balladen verkozen boven lyrische verzen.


J.J.A. Gouverneur's Fabel en versjesboek. Eerste deeltje. Nieuwe fabelen en versjes voor kinderen. Negende druk. Te Groningen bij J.B. Wolters. 1880 f 0.90

Geen aanbeveling van vrienden of goede kennissen zullen een kinderboekje een negenden druk doen beleven, dewijl de kleinen strengelijk verwerpen, wat hun niet bevalt. We hebben dus niet anders te zeggen, dan dat in dezen door de meest bevoegde beoordeelaars de meest loffelijke aanbeveling is gegeven. Vergeten we niet te zeggen, dat er op zes aardige plaatjes 24 voorstellingen bij de versjes staan.


P.R. Bos. De Globe. Aardrijkskundig Schetsboek voor School en Huis. Te Groningen bij J.B. Wolters 1880.

We willen niet twisten over de vraag of dit boek een ‘Schetsboek’ of een ‘Schetsenboek’ of een ‘Verzameling Schetsen’ is; het zij genoeg te zeggen, dat de schrijver ons hier 113 zeer leesbaar en onderhoudend geschreven artikelen geeft, betrekking hebbende op 17 verschillende landen of werelddeelen. De ligging van deze of gene plaats, de handelsbetrekkingen van een of ander land, enkele natuurverschijnselen hebben beurtelings stof voor deze stukken geleverd. Een groot gedeelte is oorspronkelijk maar het grootste gedeelte hoewel het zich als oorspronkelijk Nederlandsch laat lezen, is ontleend aan de meest bekende en meest beroemde schrijvers in dit genre; we noemen o.a. V. Klöden, Daniel, Andree, Havard, Elisé Reclus, V. Köppen, V. Hellwald, Schlagintweit, Pütz e.a. Dat men zich bij de keuze alle zorg heeft getroost, blijkt daaruit, dat aan tal van tijdschriften, ook geen vakschriften o.a. de Revue des deux Mondes de Rundschau, Unsere Zeit het Album der Natuur e.a. bijdragen ontleend zijn. Maar ook uit vele andere werken zijn schetsen overgenomen en niet alleen Prof. Veth's Java en zijn Insulinde, maar ook en zeer terecht Groneman's Bladen uit het dagboek van een Indisch geneesheer en Assendelft de Coningh's Ontmoetingen ter zee en te land en menig artikel in Eigen Haard gaf belangrijke bijdragen en de heeren P. Louwerse en Dr. Ritsema Bos schreven, waarschijnlijk nieuw voor dit werk, hoogst wel geslaagde artikelen.
De stukken over Nederland bevielen ons bijzonder, maar ook de andere bieden hoewel niet alle zóo onderhoudend, zeer aangename lectuur. De stedebeschrijving is niet altijd even gelukkig geslaagd; vooral de artikelen

{==192==} {>>pagina-aanduiding<<}
Parijs en Brussel missen alle eigenschappen eener karakteristiek. Londen is zeker goed geslaagd, hoewel toch ook in een zoo gering aantal bladzijden bezwaarlijk een volledig beeld der reuzenstad kon gegeven worden. Te Bagdad zijn we niet bekend, maar deze schets leert ons de stad ook niet kennen. Er is echter bij dit werk alleen sprake van beter en minder goed geslaagd; bepaald af te keuren vonden we niets.
De verzamelaar heeft ons een dienst bewezen, door bij elk stuk optegeven, wanneer het geschreven werd; bij een herdruk, dien dit werk ongetwijfeld zal beleven, ware het goed, dat jaartal onder elk artikel, of beter nog er boven, achter den titel, te laten afdrukken. Dan kon ook een aantal artikelen kleiner en konden enkele andere artikelen wat grooter worden. Ook zou er hier en daar een woord kunnen gewijd worden aan eene vergelijking met Nederland.


Beknopte Geschiedenis der Romeinsche letterhunde. Naar het Hoogduitsch van Prof. H. Bender bewerkt door Dr. E. Mehler. Amsterdam, C.L. Brinkman.

Het is hier de plaats niet, om eene studie te geven over de meer of minder streng wetenschappelijke waarde van dit werkje. De naam des bewerkers blijft ons borg, dat het aanbevelenswaardig is voor onze aanstaande hoofd- en hulponderwijzers, die over Vondel lezende een en ander vernemen van ‘naar Latijnsche schrijvers bewerkt’ of licht in hun ‘Taaloefeningen de vraag vinden: ‘wat is in dit stuk aan Latijnsche schrijvers ontleend’(!!!) maar niets weten aangaande den tijd toen nog niemand ‘van beroep letterkundige’ was. Het is een kort en zakelijk overzicht van het voornaamste uit de literatuurbeweging bij de Romeinen en bevat een schat van wetenswaardigheden, daaronder natuurlijk veel, dat eerder op 't Gymnasium op zijne plaats is. Hoewel we hulde brengen aan Dr. Mehler, die onze taal zoo goed schrijft, moeten we toch betreuren, dat hij zijn werk niet eens door een Nederlander liet nazien en de correctie aan een ervaren corrector toevertrouwde; er is een overvloed van germanismen in dit boekje en een in het oog loopend gebrek aan correctie.
Zie bijv. bl. 67 ‘een kunstmatige, aan een vaste methode gehoorzamende geschiedschrijving’ - (id.) ‘Altoos, men mocht nu de geschiedenis van zijn eigen tijd beschrijven’ - (id.) ‘mannen, die midden in de staatkundige partij stonden of toch (lees: althans) tot een bepaalde partij behooren’ (id.) ‘die zich met eene niet bewaard gebleven geschiedenis van zijn consulaat bezig hield’ enz. enz.
Zie bl. 87 stoicijn lees stoïcijn; (id.) stief lees stierf; (id.) beschoud lees beschouwd; (id.) ‘het had den vorm de (lees der) Jatura Menippea.
Niet onwaarschijnlijk zal de wijze waarop onze moedertaal hier behandeld is, minder nadeel toebrengen aan den studeerenden onderwijzer dan aan de gymnasiasten, die allerlei tekstritiek hooren, maar niet over hedendaagsch Nederlandsch proza.









{==193==} {>>pagina-aanduiding<<}

Over gebruik en wangebruik op het gebied der Nederlandsche taal.

Onder bovenstaanden titel heb ik op het XVIde, ten jare 1878 te Kampen gehouden, taal- en letterkundig congres ettelijke gevallen te berde gebragt ten bewijze dat het volkomen waar is, als ik beweer:

Juist is alleen 't geen 't algemeen gebruik gebiedt: 
't Gebruik alleen beslist en hooger vierschaar is er niet. 


't Grootste gedeelte van 't geen ik toen, om de waarheid van bovenstaande stelling te staven, heb voorgedragen, is wel is waar in de Handelingen van dat congres opgenomen, doch eensdeels komen die Handelingen uit den aard der zaak in zeer weinig handen, anderdeels is het er nog zoover af dat allen die 't meest met het gebruik en wangebruik op 't gebied der Nederlandsche en andere talen te doen hebben, van de waarheid in bovengeplaatst distichon vervat, zijn doordrongen, dat ik meen der goede zaak geen ondienst te doen, zoo ik het toen voor een beperkten kring gesprokene, hier en daar wat om- en bijgewerkt, thans in hoofdzaak voor ruimer kring herhaal en vèrvolgens door meerdere voorbeelden de juistheid van het toen beweerde nog meer in 't licht tracht te stellen.
Er zijn nog altijd lieden, zelfs zeer veel lieden, die van 't algemeen gebruik niet veel willen weten, die aan 't algemeen gebruik geen of weinig gezag toekennen, maar over juist of onjuist op 't gebied der taal willen beslissen op grond van zekere algemeene beschouwingen en willekeurige, afgetrokken begrippen, die zij gaarne met den ontzagwekkenden naam van logica bestempelen. Deze staan lijnrecht over tegen degenen die met Huygens zeggen:
De beste schoolvorm is de daedelijke leer,
die beweren dat zoo men ter beslissing over juist en onjuist, van algemeene, afgetrokken stelregels uitgaat, of het bestaande beoordeelt naar 't geen vroeger bestond, dat er dan groot gevaar bestaat dat een niet gering gedeelte van het bestaande taalgebouw in een reddeloozen puinhoop zal verkeeren; die beweren dat men zich telkens bij 't eens gevestigd beschaafd gebruik moet neerleggen; ja, neerleggen, al is dit gebruik ook nog zoo zeer in strijd met de voorschriften der zuivere logica of met vroeger geldig recht en regel.
Het blijkt dus maar al te zeer dat er op 't gebied der taalkunde niet minder strijd heerscht dan op dat der staatkunde en zoo vele andere kundes. Ja, strijd is hier schering en inslag. En die strijd is onmisbaar. Want in dit geval is de strijd een noodzakelijk uitvloeisel van den aard der zaak. Die strijd is gevoerd sedert dat de taal bestaat en die zal gevoerd worden, zoo lang de taal zal blijven bestaan. Het is een strijd om het leven. Steeds zijn er

{==194==} {>>pagina-aanduiding<<}
woorden en vormen die andere naar het leven staan, jongere woorden en jongere vormen die oudere trachten te verdringen. Dat is te zeggen niet de woorden voeren onder elkander strijd, maar de leden der spraakmakende gemeente plegen onbewust bestendig klanken, vormen, woorden en zegswijzen te veranderen en te verwisselen, waardoor er een onopzettelijken strijd wordt geboren tusschen het oude en het nieuwe. Door zucht naar gemak gedreven, door die verleidelijke sirene, de valsche analogie, verlokt, en door een soort van achteloosheid misleid, raakt de spraakmakende gemeente onophoudelijk op den dwaalweg, en voert veranderingen, afkeurenswaardige bederfsels in, van wier aantal men zich niet licht een te groot denkbeeld kan vormen. En dusdanige, uit louter vergissing geboren bederfsels worden niet alleen door den grooten hoop der ongeleerden, maar menigmaal zelfs door de grondigste geleerden, en de kieskeurigste taalkenners aangenomen, ja, deze raken zoodanig in 't kwaad verhard, dat zij zich bestendig, zonder blikken of blozen, zonder de minste wroeging des gewetens, van de snoodste taalbederfsels bedienen, en het zeer kwalijk zouden nemen, indien wij het waagden hun het door hen bedreven kwaad ten kwade te duiden. Ja, het komt zelfs zoover dat ook de allergrondigste geleerden hetgeen oorspronkelijk tegen alle recht en regel indruist, goed, volkomen goed, en het alleen regelmatige en juiste uiterst belagchelijk heeten. Bewijzen ter staving van dit mijn beweren zijn er bij menigte te vinden. Wie onder de allergrondigste en keurigste Zuid- of Noord-Nederlandsche taalkenners voelt de minste knaging in zijn taalkundig geweten, wanneer hij zegt of schrijft:

Het geld dat stom is, 
Maakt recht wat krom is. 


En toch, erger taalkundige ketterij dan in dezen wordt begaan, is er niet wel mogelijk. En toch, wie durft ze veroordeelen? Ja, wie merkt bij den eersten opslag waar het kwaad schuilt? Zoozeer is het verkeerde ons tot een tweede natuur geworden. En toch, is de zonde hier bedreven, even grof, als of men in 't Engelsch zei it money voor the money, in 't Hoogduitsch es Geld in plaats van das Geld, in 't Fransch il argent voor l'argent. De oorsprong van dit euvel, van dit wangebruik, het bezigen van het onzijdig persoonlijk voornaamwoord het in plaats van 't lidwoord dat is vroeger door schrijver dezes in zijne bewerking van Whitney's Taal en Taalstudie I pag. en II pag. 251 etc. omstandig uiteengezet, zoodat hij in dezen met een verwijzing op die plaatsen kan volstaan.
Hetgeen met het is gebeurd levert ons een zeer sterk sprekend

{==195==} {>>pagina-aanduiding<<}
bewijs van de gewigtige rol die door het gebruik op het gebied der taal wordt gespeeld. Het bewijst dat het gebruik bij magte is om hetgeen glad verkeerd is tot het alleen juiste te verheffen. Het
kind in plaats van dat kind is alleen juist,

omdat 't gebruik 't gebiedt: 
't Gebruik alleen beslist, en hooger vierschaar is er niet. 


't Gebruik is goed, omdat het nu eenmaal ons gebruik is, en het staat in dezen met 't gevestigd gebruik ongeveer evenzoo geschapen als met de rechtzinnigheid van zekeren Engelschen bisschop, die, door een dame verzocht om haar het onderscheid tusschen rechtzinnigheid en onrechtzinnigheid te willen verklaren, met een zinspeling op de letterlijke beteekenis van 't Grieksche heterodoxia, antwoordde: Orthodoxy is my doxy, heterodoxy is another man's doxy. d.i. rechtzinnigheid is mijn zinnigheid, onrechtzinnigheid is een andersmans zinnigheid. Evenzoo is het als lidwoord thans rechtzinnig, omdat het onze zinnigheid is, dat als lidwoord nu onrechtzinnig, omdat het de zinnigheid is van een geslacht dat reeds voor ettelijke honderd jaren den mond voor goed heeft gesloten. Zooals gezegd is, van zulke rechtzinnige onrechtzinnigheden, van zulke juiste onjuistheden wemelt het op het gebied der taal. Zulke onjuistheden vinden natuurlijk dan het meest gereedelijk ingang, wanneer ze door een persoon van gezag of in een veel gelezen boek onder de menigte worden gebragt. Hoe op dusdanige wijze ochtend en nacht aan hun mannelijk, hoe rave en een stroom andere naamwoorden aan hun vrouwelijk geslacht zijn gekomen, heb ik vroeger elders aangetoond. Een merkwaardig voorbeeld van denzelfden aard levert ons het woord draf in de beteekenis van bolsters, doppen, schillen van uitgeperste vruchten, of het overblijfsel van uitgebrouwen mout, dus droesem, grondsop, bezinksel, spoeling.
Raadpleegt men de woordenboeken der Nederlandsche taal, b.v. van Hoogstraten's, voor 't eerst in 1700 en later herhaaldelijk uitgegeven, geslachtslijst der gebruikelijke zelfstandige naamwoorden, of Holtrop's Nederl.- Eng. woordenboek van 1800, of Jan Hendrik van Dale's Nieuw Woordenboek der Nederl. taal van 1872, of de laatste uitgave van Dr. De Vries en Dr. Te Winkel's Woordenlijst, dan vinden we door al die autoriteiten aan dit draf hetzelfde geslacht toegekend als aan dat ander draf van draven 1). Zoeken we ons van de juistheid dezer geslachtsbepaling te vergewissen door te raadplegen van een plaats in een of ander gezaghebbend boek, dan komt iedereen - of eigenlijk niet iedereen,

{==196==} {>>pagina-aanduiding<<}
maar toch menigeen - oogenblikkelijk de geschiedenis te binnen van den verloren zoon. Slaan we dan op Lukas XV vs. 16 van den Staten bijbel of ‘de gantsche H. Schrifture, nu eerst door last der H.M. Heeren Staten-Generaal van de Vereenigde Nederlanden en volgens 't besluit van de Synode Nationaal gehouden toe Dordrecht in den jaren 1618 en 1619 in onze Nederlandsche taal getrouwelijk overgezet,’ dan vinden we dit: ‘Ende hij begeerde zijnen buik te vullen met den draf dien de zwijnen aten, en niemand gaf ze hem.’ Een aandachtige beschouwing van deze passage is niet zeer geschikt om ons taalkundig gemoed omtrent het geslacht van draf = bolsters, schillen, doppen, droesem, etc. tot rust en kalmte te brengen. Indien we niet verder lezen dan den draf dien de zwijnen aten, dan gaat alles goed; den draf en dien bevestigen het door bovenvenoemde geslachtslijsten opgegeven genus masculinum, maar het niemand gaf ZE hem, brengt ons in de grootste verlegenheid van de wereld; want het door den en dien als mannelijk gekenmerkte draf wordt door ZE tot het vrouwelijk geslacht gebragt. Hoe moeten we het raadsel dat ons hier door de statenoverzetting wordt voorgelegd, oplossen? Waren er toen ter tijde, in de eerste helft der 17de eeuw, wonder-woorden die, evenals het hedendaagsche Fransche gens, van voren bekeken een ander geslacht hadden dan van achteren? Verkeeren den draf, dien en ze ± in 't geval van dat geheimzinnige Fransche les vieilles gens sont soupçonneux, dat ons allen in onze schooldagen of later een kwelling des geestes is 
geweest? Hoe zijn onze getrouwelijk overzettende vertolkers der H. Schrifture aan deze zoo vreemde tweeslachtigheid gekomen? Bestond er misschien vóór deze geautorizeerde vertaling een andere, waarin zich dergelijke verschijnsels vertoonen. Lang en veel heb ik naar de bron waaruit deze vreemde geslachtsverwarring is voortgevloeid, gezocht; en ook hier werd het spreekwoord die zoekt die vindt' bewaarheid. Het is mij namelijk gebleken dat de bedoelde plaats bijna letterlijk evenzoo voorkomt in den oudsten Keulschen bijbel van Nicolaas de Lyra, in 1480 te Keulen verschenen, alwaar we lezen: ‘Ende he begherde sinen buk to vullen van den drave, dat die swijne ethen, en nymant gaff se em.’ Ik zeg bijna letterlijk, want, zooals ieder reeds zal gemerkt hebben, is in deze Keulsche vertolking de verwarring ten top gestegen. Is 't woord draf in de Nederlandsche overzetting eerst mannelijk en dan vrouwelijk, in de Keulsche van 1480 schijnt het in 't zelfde vers eerst mannelijk, dan onzijdig en eindelijk vrouwelijk, zoodat het ons onwillekeurig herinnert aan de Homerische beschrijving van het door Bellerophon gedoode, vuur en vlam spuwende gedrogt waarvan het Il. VI, vs. 181 heet:
πρόσθε λǷων, ὅπιθεν δὲ δράϫων, μέσση δὲ χίμαιρα = van voren een leeuw, van achteren een draak en in 't midden een geit.

{==197==} {>>pagina-aanduiding<<}

We mogen het, dunkt me, voor zoo goed als zeker houden dat de Nederlandsche vertalers dezen bijbel voor zich hebben gehad, en dat zij de schijnbare verkeerdheid, naar best vermogen, hebben verbeterd. Zij hebben namelijk den drave dat, 't welk hun ongerijmd en barbaarsch scheen, veranderd in den draf dien, en daardoor den grondslag gelegd voor de verdonkering van 't eigenlijk geslacht van draf. Uit den drave besloten zij, Nederlanders, verleid door uitdrukkingen als den grave naast graaf, een weinig onbedachtzaam, dat draf mannelijk moest zijn. Onbedachtzaam; want van den drave kan, blijkens van den bloede, evengoed datief onzijdig als datief mannelijk zijn, en 't volgende dat wees op het onzijdig geslacht. Zoo wij met een nog wat ouder Nederlandsche bijbelvertaling, waarin geslachtsverwarring en vormverloop minder heerschten, te rade gingen, dan zouden we hoogst waarschijnlijk licht krijgen in de duisternis. 't Geluk wil dat we in dezen werkelijk een ouder vertolking kunnen raadplegen, een werk getiteld: ‘boek gemaect Ter Goude in Hollant int tiaer 1477,’ dus 3 jaar ouder dan de oudste Keulsche van 1480. Dit boek bevat, zooals het heet, ‘alle die ewangeliën van den geheelen iaer.’ Dit van den geheelen jaer is ons zeer welkom, omdat het ons een datief enkelvoud onzijdig uit dien tijd levert, die volkomen gelijk staat met den datief van den draf der Staten-vertaling. Raadplegen we nu Lukas XV vs. 16 in deze Tergousche overzetting, dan wordt de stikdonkere nacht op eens in een allerheldersten dag verkeerd; immers vinden we daar: ‘Ende begheerde sinen buuc te vollen mitten drave dat die varken aten, ende nyemant en gaft hem.’ Hier 
is alles in de volmaakste orde: mitten drave, dat en gaft, zijn allen van één geslacht, en dat is ontegenzeggelijk het onzijdige. Wij kunnen ter bevestiging van dit geslacht nog wel andere vertalingen raadplegen, waarin ook draf voorkomt, b.v. de IJslandsche en de Zweedsche, doch de vertaling is in beide meestal zoo ingericht dat het geslacht van draf er niet uit blijkt. In 't Oud-Noordsch is draf echter onzijdig. 1) In ettelijke andere oude Nederduitsche vertalingen bezigt men andere woorden vooral Seie 2) of Hilsen; de Angelsaksische en Engelsche zeggen coddes of husks. Doch in de Midden- en Zuidduitsche overzettingen

{==198==} {>>pagina-aanduiding<<}
komt een woord voor waaruit het onzijdig geslacht weer duidelijk blijkt. Dit is Treber, een meervoud, dat door zijn meervoudsvorm op er zijn onzijdig geslacht zonneklaar maakt. Gelijk Gräber het meervoud is van Grab, zoo is Treber of, meer volgens den oorsprong gespeld, Träber het meervoud van Trab, dat de Hoogduitsche vorm is van 't Nedl. draf. 1) Dat Treber een meervoud is, blijkt onder anderen ontegenzeggelijk uit de vertaling in den tongval van Ansbach, waarin we lezen: ‘Eend er begehrt sein Bauch z'füllen mit Tröbern, die die Säu fressen; und Nehmer gab's'n.’ Evenzoo in 't dialect om Fulda: ‘mit Trebern;’ Kassel: ‘mit Träweren;’ Nederduitsch Paderborn: ‘Drawen de de Suen atten, un Neimes chaff se em.’ Zeer sterk komt het onzijdig geslacht uit in 't Nieuwe Testament dat in 1570 bij Tavernier Tantwerpen is uitgekomen. Daarin regeert van geenszins den datief, maar, heel nieuwerwets, den accusief, zoodat de plaats luidt: ‘Ende hij begeerde sijnen buyk te vullen van dat draf dat de varkens aten, ende niemant en gaeft hem.’ Evenzoo ongeveer staat het in ‘De gansche Heylighe Schrift verduydschet, tot Delft 1579;’ alleen staat daar niet van dat, ‘maar van den draf dat de swijnen aten; ende niemandt en gaft hem.’ Hier is den draf klaarblijkelijk een datief gelijk boven den 
geheelen ïaer, niet ïaerve, en gelijk in dezelfde uitgave van 1579, met eenen overdadighen leven. Elders wordt in deze uitgave de datief-e ook wel behouden, b.v. vs. 19: in dien lande, en vs. 25: den hueyse genaeckte.
In ‘Het nieuwe Testament, door Regnier Rooleeuw t' Amsterdam, 1694,’ staat in plaats van draf zeer goed ‘de bolsters die de zwijnen aten en niemand gaf ze hem.’ Dit ze is hier als accusatief meervoud op bolsters slaande, volkomen in den haak, en 't is hoogst waarschijnlijk dat de Keulsche vertaling van 1480 het raadselachtige, ‘en nijmant gaff se em,’ uit een vroegere waarin niet 't enkelvoud draf, maar, zooals in de Paderbornsche, het meervoud draven of een ander meervoud als Treber stond, onbedachtzaam heeft overgenomen.
Na al het hier boven bijgebragte zal, hoop ik, iedereen wel overtuigd zijn, dat draf alleen bij ongeluk aan zijn mannelijk geslacht is gekomen. Wat moeten we nu doen? Van stonden af weer draf met het onzijdige geslacht gebruiken? Of is het algemeen gebruik door het zoo dikwijls gehoorde ‘den draf dien de zwijnen aten’ zoodanig gevestigd, dat het met draf evenzoo staat geschapen als met nacht en ochtend? Ik geloof wel, dat we het door de voornaamste geslachtslijsten als mannelijk opgegeven en door de bevolking reeds meer dan 250 jaar, ten gevolge van het Nieuw-Testamentische den draf dien, voor mannelijk gehouden draf, nu ook wel mannelijk

{==199==} {>>pagina-aanduiding<<}
moeten laten blijven. We kunnen zeggen dat het gebruik het nu eenmaal zoo wil, en

Juist is alleen 't geen algemeen gebruik gebiedt; 
t' Gebruik alleen beslist, en hooger vierschaar is er niet. 


Voordat ik van dit onderwerp afstap, moet ik er even de aandacht op vestigen dat de geslachtstoets ons door Van Hoogstraten aan de hand gedaan, zooals uit het boven aangevoerde den geheelen jaer etc. blijkt, bij geschriften van zekeren ouderdom niet onfeilbaar is. Evenmin toch als men uit van den draf der Delftsche uitgave van 1579 tot het mannelijk geslacht van dit woord kan besluiten, evenmin wordt door de bij Van Hoogstraten aangevoerde voorbeelden: ‘Elk wallegt van dien draf’ (uit Vondel) en ‘met aerdschen draf’ (uit Jer. de Decker) het mannelijk geslacht gestaafd.
Nog wil ik opmerken dat het in Hoog-, Midden-, en Nederduitsche bijbelvertalingen onder zoovele verschillende gedaanten voorkomende meervoud Treber een zeer gewoon verschijnsel is bij woorden van dezelfde beteekenis. Reeds de Grieksche grondtext heeft hier een meervoud, namelijk: ϰαἱ ἐπεθύμει γεμίσαι τὴν ϰοιλαν αὐτοῦ ἀπὀ τῶν ϰερατίων ὧν ἤσθιον οί χοῖροι = en begeerde te vullen den buik van hem (= zijnen buik) van de hoorntjes (= draf) die aten de zwijnen. 't Engelsch gebruikt voor droesem, heffe, moer de meerv. lees, dregs, setlings. Ook 't Lat. faex wordt veel, b.v. door Horatius, in 't meerv. gebezigd. Dat Grieksche ϰερατἱον ontsluijert ons het geheim van het Johannesbrood dat in ettelijke Duitsche overzettingen voorkomt: ϰερατἱον (keration), het deminutief van ϰέρας (keras = hoorn), is bij Dioscorides en Galenus, de naam van het hoornvormig gebogen Johannesbrood. 't Is nu ook duidelijk waarom Ulfila ϰερατίων door haurn'ê (letterlijk = van de horens) vertaalt.
Letten we op den datief drave, op het Nederl. drabbe en op 't Ags. woord voor droesem etc., namelijk drabbe, dan zien we met één dat drabbig eigenlijk morsig, troebel is. Bedenken we dat troebel ook op een ontroerden toestand des gemoeds wordt overgebragt, dan kan het ons niet verwonderen zoo draf of een verwant van draf, drave, ook bij ons zoodanige overdragtelijke beteekenis heeft aangenomen. Dat dit werkelijk het geval is, zal ons hoogstwaarschijnlijk voorkomen, als we ons herinneren dat een menigte Nederl. oe- klanken uit een a zijn geboren, b.v. woest naast Eng. waste, zwoerd - naast zwaard (dikke huid van 't spek), woerd naast waard (mannetjes eend), voer - vaar, groeve - graf, grave; en zoo ook droef, droeve - draf, drave. Is dit juist, dan is de oorspronkelijke beteekenis van droef dezelfde als die van 't Fransche troublé, Lat. turbulatus. Troubler is namelijk in 't Oud-Fransch tourbler, d.i. Lat, turbulare, een frequentatief van 't Lat.

{==200==} {>>pagina-aanduiding<<}
turbare, dat roeren, troebel maken, ontroeren en verwarren beteekent. 't Oud Saksisch van den Hêliand heeft een part. praet. gidrôbhid (= gedroefd) in een zin van turbatus = troublé. vers 295.
Het Ags. adj. gedrôf (= gedroef) is = troebel, drabbig; Ags. drêfe (= droef) troebel, 't w.w. drêfan (droeven) is turbare, roeren, troebel maken, ontroeren, bedroeven, Hd. trüben. Draf, drabbe, droef, droevig, trübe behooren dan tot een overschoven wortel trap, die roeren, draaijen beteekent, en over is in 't Grieksch e-trap-on (ik draaide) trep-ein (draaijen), en in den Sanskritischen wortel trap die met de overdragtelijke beteekenis van étre troublé d.i. verlegen zijn, in gebruik is gebleven, maar zeker ook oorspronkelijk draaijen beteekende. Heen en weer draaijen, staan te draaijen, is, zooals wel bekend is, het uitwendig teeken van verlegenheid. Hierbij behoort ook het Lat. trep-idus, eigenlijk roerig, onrustig heen en weer loopend, angstig, gejaagd. Is deze afleiding juist, dan kan Weigand in zijn Deutsches Wörterbuch (Gieszen 1878) onder trübe de woorden: ‘Die Wurzel von trübe ist dunkel’ bij een volgende uitgave weglaten.
Bedenken we dat het Fransche s'altérer (verlegen worden), letterlijk beteekent zich veranderen, anders worden en dat 't Grieksch trepein en entrepein ook keeren 1) = veranderen beduidt, dan kan 't Gri. en-trep-ein tina (zich voor iemand schamen) ook oorspronkelijk beteekend hebben verlegen voor iemand staan te draaijen.
Ook bij ons zegt iemand, die ontroert ‘ik word er geheelendal anders van.’ Van een lijk zegt men ook per euphemismum dat het reeds verandert, om niet te zeggen dat het reeds bederft. Evenzoo is 't Fransch s'altérer - bederven, tot bederf overgaan. Wel bekend is 't ook dat 't Fransch tourner en 't Engelsch to turn niet alleen draaijen, maar, vooral van wijn en melk gezegd, ook veranderen, bederven, zuur of, zooals men hier te lande ook wel hoort, draaisch worden beteekenen.

Kampen, 18 Maart, 1880.
J. BECKERING VINCKERS.




    


{==201==} {>>pagina-aanduiding<<}

Vragen beantwoord.

Vr. 1.
Vanwaar ge in trapsgewijze, droppelsgewijze, enz.?
A.
Ge dient in vele gevallen tot versterking van het begrip van het grondwoord. Wat thans gemoed heet, luidde vroeger moed. Men zegt getal naast tal (tal van zaken), getij naast tij, getrouw naast trouw, enz. Zoo bestond vroeger naast wijs (= manier) het substantief gewijs, met dezelfde beteekenis. Trapsgewijze is derhalve ‘op de manier eener trap,’ droppelsgewijze ‘op de wijze van droppels.’
Vr. 2.
Kan men spreken van eene fijngeschoeide hand?
A.
Geschoeid zegt men alleen van de voeten: ‘voorzien van een schoe’, den ouden vorm voor schoen. Fijngeschoeide hand zou daarom beteekenen: ‘een van fijne schoenen, fijn schoeisel voorziene hand. Daarom spreke men liever van een “fijngehandschoende hand”.
Vr. 3.
Is gaslichten goed?
A.
Zoowel als men nachtlichten, dwaallichten hoort bezigen, kan men spreken van gaslichten, doch in den zin van gasvlammen, gaspitten. Ook het woord licht zelf komt vaak voor als soortnaam: “zijn de lichten al aangestoken?” (D. i. de lampen).
Vr. 4.
Is dogares het vrouwelijk van doge?
A.
Dogaresse is een in die beteek. in het Fransch bestaand woord, dat door sommige schrijvers in onze taal is overgenomen.
Vr. 5.
Verklaring der afleiding en beteekenis van inmiddels, ondertusschen, intusschen, onderwijl, middelerwijl, evenwel, toch.
A.
Inmiddels beteekent “in het midden van, in den tijd, die midden tusschen twee handelingen ligt.” Middel was vroeger hetzelfde als ons midden; dit blijkt uit een groot aantal samenstellingen (middelpunt, enz.), alsmede uit het zelfstandig naamwoord middel middellijf, thorax, borst.’
Ondertusschen is ‘onder, gedurende den tusschentijd.’ Het bestaat uit twee leden van gel. beteek. uit onder = ‘tusschen’ (niet te verwarren met onder = ‘beneden’) en tusschen.
Intusschen ‘in den tusschentijd.’ Twisk, dat de oude vorm was, komt van twee en twisken of tusschen is dan een dativus plur.
Onderwijl ‘onder, tusschen den tijd.’ Wijl, wijle is ‘tijd,’ Goth. veila, Hd. Weile. Middelerwijl ‘te midden van den tijd.’.

{==202==} {>>pagina-aanduiding<<}

Evenwel ‘gelijkwel, d.i. in ieder geval, in weerwil der genoemde omstandigheid, wèl.
Toch is ontstaan uit te doch. Dit laatste was vroeger insgelijks een bijwoord, maar komt thans slechts als voegwoord voor. Het staat in verband met het aanwijzend voornaamwoord die; het Got had thauh uit tha + uh. Evenals daar ‘op die plaats,’ dan ‘op dien tijd’ beteekent, heeft toch (doch) den zin van ‘in die omstandigheid.
Voor het gebruik dier woorden geeft iedere goede spraakkunst voldoende inlichting.
Vr. 6.
Wat is het verschil tusschen: reuk, geur, lucht, stank?
A.
Reuk is in het algemeen ‘het vermogen om te ruiken;’ geur wordt in goeden, stank in slechten zin gebruikt, terwijl lucht in het midden laat of de reukzenuwen aangenaam of onaangenaam worden geprikkeld.
Deze onderscheiding neemt echter niet weg, dat men in de spreektaal daarvan herhaaldelijk afwijkt. Reuk wordt bijv. vaak in den zin van geur gebezigd en als verkleinwoord in dien van stank (er is een reukje aan). Stank zelf wordt door beschaafden zelden gebruikt; zij bezigen daarvoor liever lucht (meestal met bijvoeging van een adjectief). Onbeschaafden bezigen zelfs stank soms in een goeden zin, en wel insgelijk met een bijvoegelijk naamwoord (bijv. een lekkere stank). Ook geur wordt soms in slechten zin gebruikt, doch in dit geval steeds vergezeld van het bijv. nw. onaangenaam. Lucht wordt ook in goeden zin gebezigd met het adjectief lekker of heerlijk.
De afleiding dezer woorden doet niets ter zake. Stank, oorspronkelijk ‘prikkeling (der neuszenuwen)’ had vroeger eene goede en eene slechte beteekenis; doch de eerste was het meest in zwang. Thans is het juist omgekeerd. Geur, uit göri, komt van gesan (jas, jarum, joren) ‘uitzetten, opzwellen.’ Reuk staat in verband met rook (Ags. rêc ‘walm’). Lucht is hetzelfde woord als lucht ‘aether.’
Een beschaafd schrijver zal intusschen wèl doen met op de onderscheiding te letten.
Vr. 7.
Men vraagt de afleiding van verbruid.
A.
Bruiden beteekende ‘plagen, kwellen, slaan, smijten.’ Het substantief brui was hetzelfde als bras ‘alles onder elkander, boel.’ Wij hebben daarvan nog verscheidene uitdrukkingen over: ik heb er den brui van, d.i. ik heb mijne portie beet, ik ben er reeds genoeg door gekweld; al de brui, d.i. het heele boeltje; wat bruit het mij, d.i. wat kwelt, wat deert het mij. In verband met dit bruiden beteekent verbruid dus ‘gekweld, in verwarring, conster-
{==203==} {>>pagina-aanduiding<<}
natus.’ De zaak is verbruid, d.i. de zaak is in de war; ik heb het verbruid, d.i. ik heb het in de war laten loopen, en andere dergelijke uitdrukkingen meer.
Later kreeg het woord in den mond des volks de beteekenis van eene verwensching: Wel verbruid! d.i. Wel donders!
In de 17e eeuw was, naast verbruid, het woord verbrancst, verbranselt zeer in zwang, ook in de beteekenis eener verwensching. In Coster's Teeuwis de boer vindt men zelfs verbrand. Teeuwis noemt zijne vrouw verbrant leelijk, waarvoor wij het platte ‘vervloekt leelijk,’ of het minder platte ‘gloeiend leelijk’ zouden gebruiken. Wellicht moet dit verbrancst in verband worden gebracht met het straks genoemde bras. Misschien heeft men ook te denken aan een stopwoord, zooals wij er in onze taal zooveel hebben, en moet men het afleiden van het ww. branden. Is dit zoo, dan kan men even zoo goed verbruid samenhangen met verbroeit, verbroyt, dat eveneens de beteekenis had van verbranden.
Hoe het zij, het oorspronkelijke werkwoord is broeden, Ohd. bruoten, pruotan, Nederd. broien ‘verwarmen,’ waaruit al de hierboven genoemde beteekenissen geleidelijk voortvloeiden, (zie hierover V. Helten, Proeven van Woordverkl.)
Vr. 8.
Waarom heet het wijfje van aap meerkat?
A.
Het wijfje van aap heet apin. Eene meerkat is eene bijzondere soort van aap. Zie Van Dale in voce.
Vr. 9.
Is het goed gezegd: men trekt zich in eene verschansing terug?
A.
Zich terugtrekken heeft de beteekenis ‘zich onttrekken;’ daar dit hier niet bedoeld wordt moet men schrijven: ‘men trekt in eene verschansing terug.’ Voorttrekken, uittrekken, enz. worden alle zonder zich gebruikt.
Vr. 10.
Gij noch ik zal, zult, zullen het doen: Hoe moet het zijn?
A.
Gij noch ik zal of zullen het doen. De subjecten zijn hier tegenover elkander gesteld; het praedicaatswerkwoord richt zich derhalve naar het naastbijzijnde onderwerp. Beter is het echter den zin aldus om te keeren: Noch ik zal het doen, noch gij (zie Van Helten, Kleine Spraakkunst II).
Vr. 11.
Hoe moet het zijn: Van weerzijde of van weerszijden?
A.
Weder heeft in deze uitdrukking de beteekenis van ‘welke van beide,’ Lat uter. In het Latijn is de vertaling ab utra que parte, d.i. ‘van welke zijde ook.’ Van regeerde vroeger den 3en naamval; zijde was een vrouwelijk substantief met de zwakke verbuiging en moest derhalve in

{==204==} {>>pagina-aanduiding<<}
den datief eene n krijgen (vergelijk bezijden = bij zijde). Van weerszijden is dus de goede schrijfwijze.
Dat weder bovengenoemde beteekenis had blijkt uit de vroegere zegswijze: Weder hebdy liever ‘wat van beide verkiest gij?’ Het Hd. heeft het woord nog in dien zin en het Eng. heeft whether.
Vr. 12.
Ik wil iemand zeggen, dat hij iets niet doen moet. Hoe moet ik nu tot hem zeggen:
Gij moet u wachten het te doen of niet te doen;


gij moet oppassen het te doen of niet te doen,


ik waarschuw u het te doen of niet te doen?
A.
In zich wachten ligt reeds een verbod opgesloten, m.a.w.: zich wachten beteekent reeds, dat de volgende handeling niet moet geschieden. Het tegenwoordig spraakgebruik wil, dat in dit geval de ontkenning niet herhaald worde. Men schrijve dus: Gij moet u wachten het te doen.
Oppassen en waarschuwen sluiten geen verbod in zich.
Oppassen, vroeger passen op iets, beteekent ‘ergens op letten, ergens acht op slaan.’
Waarschuwen is ‘herinneren, te binnen brengen’ (oorspr. zorg toonen.)
Men schrijve dus; Gij moet oppassen het niet te doen en ik waarschuw u het niet te doen, als men ten minste een verbod op het oog heeft.
Ik schreef met opzet: Het tegenwoordig spraakgebruik; want eene versterkte ontkenning strookte vroeger volkomen met onze taal. ‘Niemand niet? Geluk er mee!’ zegt de afslager bij openbare verkoopingen. ‘Ik heb er nergens geen gezien, ik heb er nooit niets van gehoord’ zijn uitdrukkingen, die nog dagelijks gebezigd worden. En niet alleen het volk, de on-ontwikkelden, neen ook beschaafden, geleerden, letterkundigen maken zich herhaaldelijk aan die zoogenaamde fout schuldig en bewijzen daardoor, dat wij geen recht hebben die uitdrukkingen te veroordeelen. Heeft het gebruik, hebben de goede schrijvers te dezen opzichte beslist, welnu, dat men hen volge; maar niets wettigt onze minachting, ja soms zelfs verachting, waarmede wij die onnoozele(?) volkstaal beschouwen.
Om een ander voorbeeld te noemen: Het volk zegt ditte voor dit, en zonder het te weten plant het een goed woord over: het oude ditzi. Een voorbeeld van dubbele ontkenning halen wij ten slotte aan uit de 2e partie van den Spieghel Hist. III4, 22:

‘Dat noyt niemen en pijnde (arbeidde, studeerde) mere.’ 


Vr. 13.
Op welken grond schrijft men stelen (subst.) met ééne e?

{==205==} {>>pagina-aanduiding<<}

A.
Stilus was het Latijnsche woord.
Vr. 14.
Men schrijft plant- en plantenkunde; ook dier- en dierenkunde?
A.
Ofschoon de analogie dierenkunde eischt (vgl. zedenkunde, zedenleer, sterrenkunde, volkenkunde, warenkennis), heeft de nieuwe spelling het woord dierkunde behouden. Men schreef vroeger zedekunde, sterrekunde. De redactie van het woordenboek meende in deze woorden het beginsel te moeten toepassen: ‘dat die samenstellingen, eigenlijke zoowel als koppelingen, wier eerste lid noodwendig als de aanduiding eener veelheid moet opgevat worden, in twijfelachtige gevallen den meervoudsvorm vereischen, dat wil zeggen, achter de toonlooze e eene n als teeken van het meervoud moeten hebben.’ Zij paste dien regel ook toe op de jongere woorden: plantenkunde, volkenkunde, warenkennis en dergelijke. Dierkunde, boekvertrek, weeshuis, diergaarde, woorden waarin de verandering te krachtig in de uitspraak zou ingrijpen liet zij onveranderd. Dit neemt echter niet weg, dat mij bij eene strenge toepassing van den genoemden regel dierenkunde (vgl. dierentemmer) en dierengaarde zou moeten schrijven, gelijk ook inderdaad van Dale in zijn woordenboek dierenkennis heeft opgenomen. Plantenkunde is daarom geheel af te keuren. 1)
In de spelling van dergelijke samenstellingen heerscht tot nog toe veel verwarring. Het is dus noodig regels te geven, die door iedereen begrepen worden en de taalkundige moet, om duidelijk te zijn, vaak zijn toevlucht nemen. Tot algemeenheden, die, op de schaal der wetenschap gewogen, te licht worden bevonden. Die regels, ofschoon gemaakt met verkrachting der oudere vormen en dus willekeurig, bestaan; in ‘de Grondbeginselen der Nederlandsche Spelling’ zijn zij uiteengezet. Wil men dus éénheid, men beginne met zich daarbij aan te sluiten.
Men schrijve dus: ‘plantenkunde en dierkunde.’
Vr. 15.
Men vraagt de afleiding van leus.
A.
leus komt van lozen, dat op zijne beurt weer een afleiding is van los. Het grondw. is de wortel lus, Got. liusan (ons liezen in verliezen.) De eu is umlaut der o (lösi.) Naast leus eig. ‘hetgeen vrijmaakt’ (want lozen is ‘vrij doen worden,

{==206==} {>>pagina-aanduiding<<}
vrij maken’) stond vroeger lose, losenwoort, bij Kil. = wachtwoord (symbolum militare). Wij hebben in dien zin nog losgeld, de Duitschers lösegeld, lösemittel.
Vr. 16.
Is er verschil tusschen balling en banneling?
A.
Het verschil bestaat alleen in den vorm. Balling is door gelijkmaking van letters uit banling ontstaan, dat de gesyncopeerde vorm van banneling is. Het grondwoord bandva beteekent teeken; balling is dus eig. ‘een geteekende.’ Men vindt hier eene overgang in beteekenis als bij het middelned. keitijf ‘ongelukkig,’ oorspr. ‘gevangene,’ Lat. captivus, Fr. chétif; bij ellendig, eig. ‘anderlandig;’ en vele andere woorden.
Vr. 17.
Verklaring van de uitdrukking: Gods ter wereld.
A.
Gods wereld behoort tot de gelijkvormige uitdrukkingen: Vaders kind, moeders schoot, enz. Voor dit Gods wereld plaatste men te der (3e n.v.) = ter, d.i. ‘op de.’ Ter Gods wereld beteekent derhalve ‘op de Gods wereld, op de wereld van God.’ Hier heeft intusschen eene zeer vreemde omzetting van woorden plaats gehad, waarschijnlijk naar analogie van niets ter wereld, niets ter zake, en dergelijke meer.
Vr. 18.
Ik heb het met hem te doen. Hoe wordt dit het verdedigd? Uit zegswijzen als hoe gaat het? hij maakt het goed en derg. blijkt, dat men het meermalen bezigt om op iets te wijzen, dat aan den hoorder voldoende bekend is. Zoo ook in de genoemde uitdrukking, waar het blijkbaar wijst op ‘dat wat ik doe.’
Vr. 19.
Verklaring der samenstellingen: bijaldien, mitsdien.
A.
Dien is de 3e naamval van dat (aanw. voornw.); al is acc. van het zelfst. naamw. al (= alles) en bij is een voorzetsel, dat den derden naamval regeerde. Bijaldien beteekent dus ‘bij dit al,’ d.i. niettegenstaande, en komt overeen met het oude dore al dat (hier is dat voegw. en de datief dien wordt gemist.) Men had vroeger echter ook tallen dien dat, waar allen insgelijks datief is van al.
Deze vorm was dus regelmatiger dan ons bij al dien, dat eig. bij allen dien dat zou moeten luiden. Wat de tegenwoordige beteekenis betreft, verwijzen wij naar de spraakkunst.
Mits (eig. mids) is verwant met een adjectief mid (= midden, medius.) Als voorzetsel beteekende het ‘door middel van, met, door.’ Ook hier is dien 3e naamval. Mitsdien is dus letterlijk ‘doór middel van dat, door dat,’ Naast mitsdien bestond (en bestaat nog) mits dat, met de beteekenis ‘dewijl, omdat’ (thans ‘onder voorwaarde

{==207==} {>>pagina-aanduiding<<}
dat.’) Men neme wederom in aanmerking, dat dien dat. is van het vnw. dat, en dat (in mitsdat) een voegwoord.
Vr. 20.
Verklaring der samenstelling van lieftalligheid.
A.
Het oude liefgetal, in verband staande met talen, spreken, beteekende dus oorspr.: ‘met vleiende, aangename woorden sprekende,’ en komt geheel overeen met liefkoozend. Talen en koozen toch beteekenen beide ‘spreken.’ Evenals liefkoozend de oude opvatting tot die van ‘zich lief voordoende’ uitbreidde, zoo ook liefgetal, dat ook liefgetael luidde (z. Kil.) en door ge van een subst. taal gevormd was, evenals gerust, (wel gemoed, van rust. In een oud stuk komt ook voor: ‘een taelman (advokaat) moet zijn liefgetal,’ d.i. hij moet zich door zijn taal (spreken) aangenaam maken. Hiernaast kende de oudere taal nu ook een lieftalig, afgeleid met ig van taal, evenals rustig, moedig van rust, moed. En toen men nu later bij de wijziging van het begrip des woords de verwantschap met talen, spreken, uit het oog verloor, bracht de volksymologie het adject. in verband met tal, aantal, en verklaarde het zich als ‘tal van liefelijkheden hebbende’.
Vr. 21.
Verklaring der samenstelling: Overbodig.
A.
Bodig is eene afleiding van bieden ‘doen weten, bevelen’ ons gebieden. Overbodig is derhalve ‘meer dan geboden is.’
Vr. 22.
Kan kennis voor bekende niet mannelijk gebezigd worden?
A.
Natuurlijk. Kennis heeft in dit geval niets met zijnen oorspronkelijken vorm te maken. Het woord moet dan den regel volgen: alle namen van mannelijke personen, enz. zijn mannelijk.
Vr. 23.
Men hoort onontwikkelde menschen zeggen: da's wel is, da's niet is; wat is het cursieve woord?
A.
Deze uitdrukkingen, beter te schrijven dat's welles, nietes vertoonen een rest van het vnw. des, dat als partitieve genit. bij niet, iet gevoegd werd. Dat's niets = ‘dat is niet + des’, ons tegenwoordige niets (als negatief bijw. gebezigd). Naar analogie van dit nietes vormde men het tegenovergestelde welles.







{==208==} {>>pagina-aanduiding<<}

Over Letterkundige Gezelschappen van studeerende Onderwijzers.

Er is reeds dikwijls op gewezen, dat de studie der Nederlandsche letterkunde bij onze lagere onderwijzers zelden tot haar recht komt. Zij is er een ware Asschepoester. De besten zijn in 't bezit van Hofdijk of Jonckbloet en hebben Busken Huet's bekende critische werken gedeeltelijk gelezen. Anderen laten het bij 't bestudeeren, zoo goed als 't gaan kan, van ‘Lucifer’ of ‘Palamedes’, - gewoonlijk slechts met toelichting en aanteekeningen van één kommentator, en zoo goed als zonder geschiedkundige voorlichting omtrent het voorwerp hunner studie. Maar er zijn ook velen, wien deze weg te ‘omslachtig’ is. Een samenloop van omsvandigheden heeft bewerkt, dat zij tot kort voor 't hoofdonderwijzers-examen hunne studie in 't honderd lieten loopen, en dit is een nieuwe omstandigheid, die hen dringt een ‘beknopt overzicht’ ter hand te nemen en er zich te hooi en te gras iets uit eigen te maken. Dezulken hebben dan voor de geschiedenis der letterkunde behoefte aan een heel dun boekje, waarin de ontwikkelingsgang van zes of zeven eeuwen binnen 't bestek van een tachtigtal bladzijden is samengeperst en dat dus weinig anders bevat dan de namen van schrijvers en dichters en die van hunne kunstgewrochten. Of zoo'n boekje dan van buiten geleerd wordt, zooals kwaadwilligen uitstrooien, zou ik niet graag willen beweeren. Ik gis, dat men er in haast ‘punten’ uit trekt, of op een andere wijze er mede omfutselt. Veel meer kan men er dan ook al niet mee beginnen. - Dat zulke studie dor en onvruchtbaar is, kan niemand bevreemden, maar wel mag het verwondering baren, dat velen haar voor ernstigen arbeid aanzien en er de onwaarde niet van beseffen.
Tegenover hen, die uit onkunde, of om te voldoen aan de vermeende eischen der examens, van de studie der letteren zulk een wangedrocht maken, staan anderen, die ‘uit beginsel’, zooals men in onze dagen dikwijls zegt, tegen die studie zijn. Zij beweren ‘dat de uitsluitende beoefening der letterkunde een volk van ijdele praters vormt.’ Voor zoover het zwaartepunt van deze stelling in 't woord, ‘uitsluitend’ ligt, hebben zij misschien gelijk; doch dan kan men - gelijk dezer dagen de even wetenschappelijke als doortastende Fransche afgevaardigde Paul Bert, in een toespraak bij de prijsuitdeeling in 't Lyceum Fontanus deed - er op antwoorden met den weerslag: ‘Laten wij toezien, dat een uitsluitend natuur- en wiskundige opleiding ons niet een volk van meesterknechts verschaffe.’ Zeker! Er zijn onnoemelijk veel dingen, wier uitsluitend gebruik steeds slechte vruchten dragen zal en er

{==209==} {>>pagina-aanduiding<<}
zouden weinig onderwijsvakken overblijven, wanneer vooraf het bewijs moest geleverd worden, dat de beoefening van ieder op zichzelf, met uitsluiting van alle andere, noodig of voldoende was. 1) In het dagelijksch leven zal men zulke stellingen dan ook niet bezigen om 't een of ander onvoorwaardelijk af te keuren. Wie gelooft, dat het ‘uitsluitend’ gebruik van brood niet goed is, zal daarom nog niet ‘in beginsel’ tegen het gebruik zijn of zijne meening als een voldoenden grond beschouwen, om er de voedende waarde van te miskennen. Wat nu in den dagelijkschen omgang voor een dwaasheid zou doorgaan, kan, waar 't wetenschappelijke studie geldt, geen diepe wijsheid zijn.
't Is niet gemakkelijk te bepalen, welke vakken van kennis en wetenschap de meeste waarde hebben voor het onderwijs. De strijd, die hierover met afwisselende hevigheid gevoerd wordt, kan nog lang voortduren; vooral indien partijen voortgaan de eischen der praktijk tegenover die der wetenschap en der paedagogie te plaatsen. Dan wordt het vraagstuk uiterst moeielijk en dingen landbouwkunde, warenkennis, staathuishoudkunde, gymnastiek en gezondheidsleer, met aardrijkskunde en geschiedenis om den voorrang. Doch bij lager onderwijs kwamen tot heden de eischen der praktijk slechts in de tweede plaats in aanmerking en vorderde men van een leervak vooral, dat het geschikt was om dienstbaar gemaakt te worden aan het hoofddoel der opvoeding: opleiding van den mensch tot een zelfstandig denkend en handelend wezen. Vandaar dan ook dat men de opvoedende kracht van eenig vak tot maatstaf nam, bij de oordeeling van zijne meerdere of mindere geschiktheid om onder de vakken van het lager onderwijs te worden opgenomen.
Naar dezen maatstaf gerekend, kan de Letterkunde zegevierend den toets doorstaan! Eene wetenschap, die al het schoon omvat, dat door de uitnemendsten van ons geslacht, met en door de taal, 't orgaan van ons denken, is gewrocht, die als 't ware het levend schouwspel der Volksopvoeding is, kan niet anders dan in hooge mate opvoedend werken op den enkelen mensch. Kennis, oordeel, smaak, gevoel en verbeelding worden door hare beoefening in hooge mate gevoed, ontwikkeld en geleid. Dit enkel te herinneren moge hier voldoende zijn; het in bijzonderheden aan te toonen zou aan dit opstel een te groote uitbreiding geven en mag te eerder nagelaten worden, omdat het niet moeielijk valt haar invloed in de verschillende richtingen na te gaan en te bepalen.
Zal de studie der letterkunde echter een gunstigen invloed uitoefenen, dan hangt er veel af van de methode, volgens welke men daarbij te werk gaat. Wie zich al te angstvallig vastklemt aan de

{==210==} {>>pagina-aanduiding<<}
eischen der examens, zal van die studie noch genot noch voordeel trekken, tenzij die examens te eeniger tijd eene gewenschte hervorming ondergaan. Het verwerken van een handboek, hoe degelijk ook, mist die aantrekkelijkheid en die levendigheid, welke de eigenschap van alle studie behoort te zijn. Zoo'n handboek is en blijft - een handboek. 't Is een boom met al zijn takken, maar zonder bladeren. 't Is het samenstel van de stampers en meeldraden eener bloem. O, ik weet wel, in bloemkroon noch kelk schuilt de levende kiem... maar de lieve Natuur schiep nooit een bloem zonder dat. Of wilt gij die andere vergelijking van den boom? Welnu, ontneem den boom zijn bladeren, en ge hebt tevens de kans op verdere houtvorming afgesneden.
Dit laatste beeld komt ons hier nog het best te stade. Wie zich in zijn studie bij eenig handboekje beperkt - en dit doen de meesten - kan zich geen eigen denkbeelden vormen. Hij is gedwongen zich te bepalen bij 't opnemen der gedachten van anderen en heeft geen besef van 't genot, dat er ligt in het scheppen van nieuwe kombinaties, in 't verzamelen, toetsen en rangschikken van nieuwe feiten. Bij den zoodanige kan dan ook van een zelfstandig oordeel geen sprake zijn. Hij is als de leerling-botanist, die voor zijn studie genoegen moet nemen met een tamelijk volledig herbarium, doch die niet in de gelegenheid is, ook maar een enkel levend bloemje te ontleden en het zijn botanische plaats aan te wijzen. Veel minder nog is het hem vergund, zelf het veld te doorkruisen en telkens nieuwe échantillons te verzamelen en aan de verkregene toe te voegen; een aardige en nuttige arbeid, - waarbij men nog ten overvloede het voorrecht heeft nu en dan verrast te worden door een schilderachtig landschap of een vergezicht. Voor schilderachtigheid is echter in herbariums - en handboeken - geen plaats.
Telkens hoort men beweeren, dat dit of dat studievak zoo dor, zoo vervelend is. Was Nieuwland dichter en wiskundige te gelijk, anderen meenen aan hun voorgewende dichterlijkheid verplicht te zijn de exakte wetenschappen te minachten. Zoo zijn er ook, die voor letterkunde den neus optrekken ‘omdat dit zoo'n droog vak is, en zooveel inspanning van 't geheugen vordert.’ De eene klacht is de andere waard. Uitingen van deze soort getuigen dan ook nooit tegen de aangevallen wetenschap, maar alleen tegen den studeertrant en de bekwaamheid van hem of haar, die zoo klaagt. Men kan, mijns inziens, de waarde van een goed handboek, als eerste en voornaamste hulpmiddel bij de studie niet licht te hoog stellen; doch het handboek is niet voldoende. Naast en in verband met het handboek is het wenschelijk, gebruik te maken van welgekozen studien over bepaalde onderdeelen. Hiertoe kunnen dienen de uitgaven van klassieke werken met of zonder ophelderin-
{==211==} {>>pagina-aanduiding<<}
gen en aanteekeningen, letterkundige beoordeelingen, schetsen en dergelijke. Wie een weinig op de hoogte is van wat er ten onzent gedurende de laatste jaren op dit gebied in 't licht verscheen, heeft overvloedige keus. Als handboek bij de beoefening der Nederlandsche Letterkunde beveel ik ten zeerste aan, het werk van Hofdijk en daarna dat van Dr. Jonckbloet. 1) Dit laatste is wel zeer uitgebreid; doch dit brengt het voordeel mee, dat men er een breeden en stevigen grondslag in vindt voor de verdere beoefening. Dit vergemakkelijkt de studie in hooge mate. Verder wijs ik hier op De Geyter's ‘Reinaert de Vos, in Nieuw Nederlandsch’; Matthes, ‘De Vier Heemskinderen’; Nikolaas Beets' ‘Verpoozingen’; De ‘Nederlandsche Klassieken’ van Verwijs; de nieuwe, door Dr. Van Vloten bezorgde uitgaaf van Vondel, de acht deeltjes ‘Litterarische Fantasiën’ van Busken Huet, en vooral Potgieter's ‘Studien en Schetsen.’ Al deze werken kan men niet bestudeeren; maar ze in verband met de studie van het handboek te lezen, is zonder twijfel aan te bevelen. Dit geeft meer voordeel voor de vorming van den stijl en den smaak, dan de bloote lezing van een stapel romans. Toch moeten de werken van nieuwere schrijvers en dichters niet vergeten worden, al kan men er, uit den aard der zaak, geen eigenlijke studie van maken. 2)
Van meer belang echter is nog de voorlichting der geschiedenis

{==212==} {>>pagina-aanduiding<<}
bij de behandeling van dicht- of prozawerken. De geschiedenis van de wording en ontwikkeling van een volk staat met zijne letterkunde in zulk een nauw verband, dat de studie der eene zonder die der andere niet kan bestaan. Dit is een reden te meer tot aanbeveling van de letterkunde aan onderwijzers. Zal hun historiekennis op een degelijken grondslag rusten, zal zij vruchten dragen voor het onderwijs, dan kunnen zij de letterkunde niet ontberen, terwijl haar grondige beoefening die studie in verrassende mate veraangenamen en vergemakkelijken zal. Het lezen van geschiedkundige romans is voor iemand, die zeer veel tijd heeft, niet volstrekt af te keuren, ofschoon het in vele gevallen een gevaarlijk middel is, dat al uw kennis onzeker en twijfelachtig maakt. De studie van de uitstekendste voortbrengselen der letterkunde voert meer rechtstreeks tot het doel, dewijl ieder kunstwerk een feit is, en tevens oorzaak en gevolg van een ontelbaar aantal andere feiten. Resultante van den maatschappelijken en staatkundigen toestand waaronder het ontstond, draagt het in vorm en inhoud gewoonlijk den stempel van zijn tijd. Vandaar dat de letterkunde in staat is onwaardeerbare diensten te bewijzen aan de geschiedenis, die op hare beurt hare hulp verleent bij de beoordeeling van wat ons in dicht en proza werd overgeleverd. Waar deze tweelingzusters gescheiden worden, lijden ze allebei scha.
Dit laatste heeft plaats, wanneer men bij de behandeling van eenig dichtwerk alleen let op de daarin gebruikte woorden en op het verband der zinnen. Een der grootste voordeelen van letterkundige studie is voorzeker, dat zij onzen woordenschat verrijkt, ons begrip van de beteekenis en 't gebruik, van den omvang en den inhoud der woorden, bij voortduring opheldert en scherper bepaalt. Telkens krijgen wij door haar nieuwe inzichten in den bouw en den rijkdom onzer schoone taal, waardoor zij een gunstigen invloed moet uitoefenen op onzen stijl. Doch bij de woord- en zinvorming te blijven staan, zou zijn Rome bezoeken zonder den Paus te zien. Wat belet ons één stap verder te gaan, en het voorwerp onzer studie ook te beschouwen uit een oogpunt van Kunst en Schoonheidsleer?
Ik herinner mij, hoe ik voor eenige jaren genoodzaakt was een cursus bij te wonen, waar Vondels ‘Palamedes’ tot een voorwerp van taal- en letterkundige behandeling strekte. De onderwijzer meende het goed, maar hij stelde de taalkundige vormen en de afleiding der woorden zoozeer op den voorgrond, dat zijne leerlingen niets van het stuk begrepen, omdat zij reeds van den beginne af de klus kwijt raakten. Toch werden de lessen telkens voortgezet tot steeds aangroeiende verveling der leerlingen; eene verveling, die met de verontwaardiging des onderwijzers gelijken tred hield. Later heb ik mij dikwijls afgevraagd, waarom die onderwijzer de

{==213==} {>>pagina-aanduiding<<}
taalles niet vastknoopte aan dicht- of prozawerken van minder langen adem? De lezing van Vondels treurspel had dan aanleiding kunnen geven tot opmerkingen van gansch anderen aard. Zooals't nu ging, werd alle aandacht besteed aan de steenen, waaruit het gebouw was opgetrokken; het gebouw zelf verloren wij geheel uit het oog.
Niemand wane, dat ik etymologie en woordverklaring laag stel of overbodig acht, ik zou alleen wenschen, dat de studie zich daarbij niet uitsluitend bepaalde.
Wil men boomen leeren kennen en onderscheiden, goed! Maar schenk toch eenige opmerkzaamheid aan dat park, dat vergezicht, die waterpartij, dien nieuwen aanleg!
Kunt gij tonen onderscheiden, benoemen, voortbrengen? Ik juich dit toe.
Maar gij staat hooger in ontwikkeling, als gij in die tonen het lied verstaat, begrijpt, gevoelt!
Om den ‘Palamedes’ te verstaan is 't niet genoeg de woorden te bestudeeren, die de dichter voor zijn werk noodig had, al zij het, dat woordverklaring bij de behandeling er van te pas kan komen. Om hierin evenwel niet mis te tasten, zal 't evenzeer noodig zijn, met den inhoud, althans eenigermate, bekend te wezen, en hier kom ik terug op hetgeen zooeven gezegd is, over 't verband tusschen letterkunde en geschiedenis. Bij de behandeling van den ‘Palamedes’ kan men de voorlichting der laatste niet ontberen. Om den dichter in zijn hooge vlucht te kunnen volgen, moet gij evenals hij zelf, van lager standpunt uitgaan: dat wil in dit geval zeggen: gij behoort een goed inzicht te hebben in de twisten, die de Republiek tijdens het bestand schokten en in de verhouding, die daaruit tusschen Maurits en Oldenbarneveldt ontstond. Dit leert u den achtergrond kennen van het schouwspel, 't welk de dichter voor uw oogen ontrollen wil. Daarom gevoelt gij dan ook behoefte aan eenige kennis van Vondels denkwijze omtrent de vraagstukken van zijn tijd. Dit wat den inhoud van het treurspel betreft. De vorm eischt weer ophelderingen van anderen aard, waarbij gij terecht komt bij Petrarca en de inneming van Konstantinopel door de Turken. Om het verband tusschen 't eene en 't andere te begrijpen en om tevens iets te weten van den invloed, dien de vernieuwde beoefening der oude klassieken op Vondel's richting en ontwikkeling uitoefende, moet men met de geschiedenis te rade gaan Hare voorlichting is hier onontbeerlijk; zonder haar zijn zoowel de vorm als de inhoud van het te behandelen treurspel onverstaanbaar, met en door haar wordt die behandeling een onuitputtelijke bron van genot.
Zóo opgevat, zal men bij deze studie meer dan eens op moeielijkheden stuiten; doch tevens vervalt dan de bewering, dat zij slechts ijdele praters vormen zou. De Letterkunde is een wetenschap en

{==214==} {>>pagina-aanduiding<<}
voor hare beoefening past een wetenschappelijke methode. Schermen met groote woorden komt op letterkundig gebied evenmin te pas als op elk ander wetenschappelijk gebied. Dat zij, vooral bij jongeren, geestdrift voor 't schoone, 't verhevene, 't goddelijke zal opwekken, is een van hare grootste voordeelen; doch die geestdrift, wèl geleid, zal zich nooit uiten in valsch-gemoedelijke of valsch-verhevene uitboezemingen en zinledige redeneering. Hieraan maken dan ook zij zich het meest schuldig, die de Letterkunde niet beoefend hebben. Wetenschap en praatjes of zinledige redeneeringen staan lijnrecht tegenover elkander; waar we de laatsten hooren bezigen, kunnen we besluiten, dat het aan de eerste ontbreekt.

Het oordeel over de thans bestaande letterkundige gezelschappen, waaronder de rederijkkamers wel de talrijkste zijn, kan zeer verschillen. Niemand zal echter ontkennen, dat een groot aantal dezer gezelschappen voor de studie geen de minste waarde hebben en dus aan onderwijzers niet zijn aantebevelen. Men zou, bij voorbeeld, verkeerd doen de hedendaagsche rederijkkamers, wat hunne belangrijkheid betreft, te verwarren met de Oude Amsterdamsche kamer ‘In Liefde bloeiende’, die zich verdienstelijk maakte door de uitgave van een spraakkunst en door haar strijd tegen taalverbastering. De nieuwere rederijkers hebben de taalstudie aan kant gezet en er de oefening in ‘uiterlijke welsprekendheid’, zonder eenigen wetenschappelijken grondslag, voor in de plaats gesteld. Door het opvoeren van niet altijd gelukkig gekozen tooneelstukken staan zij in verband met het algemeene volksleven; doch het verkeer met de wetenschap is zoo goed als afgebroken. Vandaar dat zij voor de studie der onderwijzers eer nadeelig dan bevorderlijk zijn. De tijd er aan besteed, moet er van worden afgetrokken en men overdrijft niet, wanneer men dien tijd dan tweemaal in rekening brengt, daar zij ook den zin voor studie bederven. De beoefening der wetenschap namelijk is onvereenigbaar met rumoer en luidruchtigheid. Wie veel vergaderingen bijwoont en deel neemt in de bereddering, die aan een voorstelling verbonden is, verliest den zin voor ernstigen, ingespannen verstandsarbeid. Licht, gedruisch, gewoel, gebabbel en muziek, - om nu niet uit te weiden over opwinding door verhittende dranken - doen hunne nawerking lang gevoelen. Het is zeker onnoodig hierbij in bijzonderheden te treden; wie de bedoelde verslappende nawerking niet bij ondervinding kent, is allicht in de gelegenheid, de gevolgen er van bij bij anderen waartenemen.
Doch al ware dit alles niet zoo, dan nog is de rederijkkamer niet de plaats, waar men hulp kan vinden voor de studie. In dilettantisme en betweterij vond de wetenschap nooit eenigen steun.

{==215==} {>>pagina-aanduiding<<}
Het zijn juist de rederijkers en huns gelijken, die de letterkunde in minachting zouden brengen. Zonder wetenschappelijk ontwikkeld te zijn, bewegen zij zich op letterkundig gebied en aan hunne oppervlakkigheid en schijngeleerdheid is 't misschien te wijten, dat wij de bewering hoorden, als zou de letterkunde een volk van ‘ijdele praters’ vormen. Bij die aantijging behoeven wij thans niet meer stil te staan.
Hoe letterkundige gezelschappen voor studeerende onderwijzers dan moeten worden ingericht? Om mijne meening hierover te zeggen, heb ik eenige vrijmoedigheid noodig. Ieder heeft over onderwerpen van dezen aard zoo zijn eigen denkbeelden, waarbij tal van vooroordeelen hun rol spelen; b.v. vermeende ‘zwakheid van geheugen’ e.d. Tegen zulke dingen te strijden, of liever er mee te concurreeren is een ondankbaar werk. Voor 't geen hier volgt roep ik dus de meest mogelijke welwillendheid in.
Drie beginselen wensch ik hierbij voorop te stellen.
1. De letterkunde van een volk moet steeds beschouwd worden in verband met zijn geschiedenis en met de taal.
2. Aan goede handboeken en aan afzonderlijke studiën over bepaalde tijdvakken en schrijvers mag het niet ontbreken.
3. Al wat naar schijngeleerdheid, pronkzucht en knutselarij zweemt, worde zorgvuldig vermeden.
In deze laatste stelling zijn de hoofdgebreken opgenoemd, die men als een gevolg van halve studie en autodidaktisme bij velen kan opmerken. Bij het alleen studeeren mist men de gelegenheid zijn inzichten telkens te toetsen aan die van anderen; het minste misverstand werpt een valsch licht op alles, wat er mee in verband staat. Men stelt zich dikwijls tevreden met eene oppervlakkige beschouwing, en wordt niet door weerspraak en gedachtenwisseling tot doordenken gedwongen. Dit kan zeer nadeelige gevolgen na zich sleepen. Wien 't aan grondige kennis ontbreekt, voelt zich genoopt zijn toevlucht te nemen tot holle klanken, om althans voor leeken zijne onkunde te verbergen. Deskundigen doorzien dien toeleg en laten zich niet zoo licht onsmakelijke veldvruchten, hier en daar opgeraapt, voor saprijk ooft in de hand stoppen, al bedroeft het hun dan ook - bij voorbeeld bij 't afnemen van examens, - dat sommigen daar pogingen toe aanwenden. Bij het maken van opstellen of voordrachten vermijde men zooveel mogelijk een hoogdravenden of bloemrijken stijl; het doel moet zijn: heldere, juiste denkbeelden, grondige kennis te verkrijgen, en hiertoe is niets geschikter dan de eenvoudige, wetenschappelijke voorstelling der zaken. Aan grondige kennis ontbreekt het nog al te veel. Wij bezitten goede werken over de Nederlandsche taal en letteren; evenals goede tijdschriften, die der studie telkens nieuw voedsel verschaffen, nieuwe inzichten meedeelen en opwek-
{==216==} {>>pagina-aanduiding<<}
ken tot vernieuwd onderzoek. Dit laatste voordeel mag men niet geringschatten. Wie niet inslapen wil, moet blijven werken; wie niet dieper doordringt, drijft naar de oppervlakte. Stilstand is onmogelijk. Hoe hier een begin mee te maken? Na het aangevoerde kan mijn antwoord niet twijfelachtig zijn. Alle begin is moeielijk, maar men zou m.i. wel doen, van meet af, aan te vangen met de studie van een goed handboek, dat er een breeden en stevigen grondslag aan gaf. Dat van Dr. Jonckbloet is wel het 
meest geschikte; Hofdijk kan ook goede diensten bewijzen. Daar lagere onderwijzers geen hoofdzaak kunnen maken van 't Middelnederlandsch, zou men de eerste letterkundige tijdvakken, die der Germaansche poezie, de Karel- en de Arthurromans, Maerlant's didactische school, de geestelijke poezie, de sproken en boerden, en het tijdperk der Rederijkers vluchtig kunnen beschouwen, in verband met de maatschappelijke toestanden in de Middeleeuwen. Vluchtig? Ja, doch zoo, dat men een duidelijk denkbeeld krijge van ieder dezer tijdperken en van de maatschappelijke en intellektueele toestanden, waaruit zij ontstonden. 't Spreekt vanzelf, dat de studie van de eerste tijdvakken der vaderlandsche geschiedenis hierbij onmisbaar is. Zij moet gelijktijdig met de geschiedenis der letteren goed bestudeerd worden. Men trachte bijv. eerst een duidelijk denkbeeld te verkrijgen van de opkomst van den burgerstand, voordat Maerlant en zijn school behandeld worden. 1). De slotsommen van dit onderzoek in korte aanteekeningen te boek stellen, acht ik eene oefening in beknoptheid en nauwkeurigheid van uitdrukking, die niet overbodig is. Zij worde ook toegepast op wat er volgt.
Genaderd tot de groote dichters der zeventiende eeuw, neemt de studie voor onderwijzers ten zeerste in belangrijkheid toe. De voornaamste schrijvers en hun werken geven nu aanleiding, zoowel tot taalkundige, als tot aesthetische en letterkundige beschouwingen, welke laatste, gelijk nog onlangs werd opgemerkt, 2) al te zeer naar den achtergrond geschoven, zoo niet verwaarloosd worden. Daarom raadplege men bij het bestudeeren van eenig dichtwerk, zoo 't immer mogelijk is, een bevoegd kunstrechter, die de schoonheden en gebreken van den vorm in 't licht heeft gesteld. De werken van Huet en Dr. Jan Ten Brink leveren hiertoe overvloedige stof. Men ga tevens voort hen te bestudeeren in verband met hun tijd, dat wil zeggen: met het oog op den staatkundigen en maatschappelijken toestand, waaronder zij leefden en werkten. Telkens behandele men daartoe eerst een tijdvak uit een staatkundig

{==217==} {>>pagina-aanduiding<<}
en maatschappelijk oogpunt - bijv. aan de hand van de Geschiedenis van het Vaderland van Dr. Wijnne - en daarna hetzelfde tijdvak uit de geschiedenis der letteren. De taalkundige behandeling van kleinere stukken, liefst met behulp van verschillende kommentaren - om niet in den blinde rond te tasten - kon, bij gezamenlijke studie van eenige personen, in iedere bijeenkomst worden voortgezet.
Wie dit opstel tot hiertoe gevolgd heeft, zal zich wel nagenoeg kunnen voorstellen, hoe ik zulke bijeenkomsten zou wenschen ingericht te zien. Een letterkundige of historische beschouwing, 't zij als vrucht van eigen studie en onderzoek, 't zij dat men daarvoor het werk van een bevoegd schrijver neme, wordt het eerst behandeld, mits altijd in verband met hetgeen men reeds naar aanleiding van het handboek bestudeerd heeft. Niemand bespreke dus Poot of Bilderdijk, als men nog slechts tot Hooft of Marnix is. Dan juist zou de studie weer een oppervlakkigheid verkrijgen, die vóór alles moet worden geschuwd. Laat, ook bij intellectueelen arbeid, naar het bijbelwoord, alle dingen eerlijk en met orde geschieden.
Het overig deel der bijeenkomst worde besteed aan woordverklaring, afleiding, en stijloefeningen aan de hand van vertrouwbare gidsen, en in 't algemeen aan de taalkundige behandeling van hiertoe gekozen, der beschouwing waardige stukken. Iedere bijeenkomst zou dus gewijd moeten zijn aan de volgende werkzaamheden:
1e Bespreking van een dichter, een dichtwerk of van een tijdvak naar de orde van het handboek; in te leiden door een der leden. Hierbij behoort men niet altijd strikt op letterkundig gebied te blijven; staatkundige en maatschappelijke geschiedenis van ons land moet evenzeer bestudeerd worden, omdat zij dikwijls, vooral in de Middeleeuwen, de grondslag der letterkundige geschiedenis is. Het bestudeeren van de 17e eeuw moet aan de studie van Vondel's werken voorafgaan; de studie der 18e eeuw moet plaats hebben voor men Poot, Van Effen en de Van Harens ter hand neemt. De slotsom van het ingesteld onderzoek en van de daarop gevolgde bespreking wordt zooveel mogelijk in den vorm van een kort dictée samengevat en door allen opgeteekend.
2e Mededeelingen, die betrekking hebben op het reeds behandeld gedeelte van de geschiedenis der Nederlandsche letteren. Opmerkingen, naar aanleiding van eigen studie of van tijdschriftartikels enz.
3e Voordracht voor de vuist over een bij 't begin der vergadering opgegeven onderwerp.
4e Voordracht van een dicht- of prozastuk van minsten 20 regels uit het hoofd. Kritiek daarover.
5e Taalkundige beschouwing van een vooraf opgegeven stuk in dicht of ondicht van hoogstens 20 regels; of: omschrijving van

{==218==} {>>pagina-aanduiding<<}
den inhoud van een opgegeven en bestudeerd dicht- of prozastuk.
6e. Taalkundige opmerkingen op het gebied van woordvorming, synoniemen, woordverklaring en moeielijkheden in de spraakkunst en bij de zinsontleding. Dit heeft plaats, zoowel naar aanleiding van gedane vragen als van het zooeven behandelde. Men make hierbij gebruik van de werken van Beckering Vinckers, Van Helten, Terwy, de Groot, Stellwagen, en van taalkundige tijdschriften.
7. Inlevering van vragen ter beantwoording en regeling van de werkzaamheden voor de volgende bijeenkomst.
Het spreekt van zelf, dat het taalkundig gedeelte der werkzaamheden, genoemd onder 5, 6 en 7, om de andere keer wel kon voorafgaan.
De onder 3 en 4 genoemde werkzaamheden vereischen nadere toelichting. Ik ben geen voorstander van improvisaties in den eigenlijken zin van het woord. ‘Als 't hart tot spreken dringt’ dan moet men niet verlegen staan, maar bij improvisaties over opgegeven onderwerpen komt de aandrang gewoonlijk niet uit het hart. Toch is het voor den onderwijzer van belang - en 't wordt ook van hem geëischt - dat hij zich mondeling goed kunne uitdrukken. Hiertoe is oefening noodig en wel doelmatige oefening. Men make het spreken niet onmogelijk - zooals ik het op rederijkkamers dikwijls heb bijgewoond, - door het opgeven van niet te bespreken onderwerpen. In gezelschappen van studeerende onderwijzers moeten die onderwerpen met zorg gekozen worden; men dient er vooraf zeker van te zijn, dat de spreker er iets van zeggen kan; 't zij dat het onderwerp genomen is uit den kring der algemeene kennis, die men bij elk ontwikkeld mensch veronderstellen mag, 't zij dat het betrekking heeft op 't geen in vorige bijeenkomsten behandeld is. Zoodra men improvisaties opgeeft over abstrakte, geleerde of nietsbeduidende dingen, loopt de geheele zaak gevaar in duigen te vallen of te ontaarden in kleingeestige plagerij. En hier is het toch niet om te doen.
Het voordragen van een dicht- of prozastukje uit het hoofd beschouw ik als een der beste hulpmiddelen tot vorming van den stijl. Wie zich gewent de schoonste gedeelten uit onze beste schrijvers in 't geheugen te prenten, verzamelt langzamerhand een aantal voorbeelden, die hem bij de taalstudie, als ook bij 't schrijven en spreken onwaardeerbare diensten zullen bewijzen. 1)
Met het hier ontwikkeld program voor oogen, kan 't niet missen of de studie der Nederlandsche taal en letterkunde zal winnen zoowel aan degelijkheid als aan aantrekkelijkheid. Ieder, die aan de bijeenkomst deel neemt, zal trachten zich zoo goed mogelijk op de

{==219==} {>>pagina-aanduiding<<}
hoogte te stellen van het te behandelen onderwerp; hij - om een wel platte, maar toch gangbare uitdrukking te bezigen - snort alles op, wat hij er in zijn eigen of in openbare boekerijen van vinden kan. In stee van ‘extracten uit extracten’ te maken uit beknopte handleidingen, tracht hij inzicht in tijden en toestanden te verkrijgen en maakt hij zich als 't ware tot medeburger en medewerker van den schrijver, wiens werk men behandelt. Waar het oordeel over een schrijver in hoofdzaken verschilt, wordt het ‘hoor en wederhoor’ op vrijgevige wijze toegepast; d.w.z. men raadplege dan verschillende bevoegde kunstrechters. Zóó vormt hij zich een grondig zelfstandig oordeel, en blijft bewaard voor oppervlakkigheid en napraterij. De geschiedenis van ons Vaderland wordt zoo voor hem een bezield schouwspel, een schouwspel waarvan elk afzonderlijk tooneel regelmatig uit het voorgaande zich ontwikkelt, en dat in de geschiedenis der letteren van 't begin tot het eind weerkaatst wordt. Wat hij zich op deze wijze eigen maakt vervliegt niet spoedig en de klacht over ‘zwakheid van geheugen’ zal dan wel verwezen worden naar de ‘geschiedenis der menschelijke dwalingen’ van den ouden heer Caxton, welk werk nog altoos niet in 't licht verschenen is.
Het eigen oordeel, dat men zich op de aangeduide wijze vormt met de bewijsgronden, waar op het steunt, in korte punten of dictaten samen te vatten, heb ik boven reeds aanbevolen als een doelmatige en aangename stijloefening. 1)
Voorloopig eindig ik hiermede. Mocht er later aanleiding bestaan om op het hier besproken onderwerp terug te komen, dan twijfel ik niet, of de geachte redaktie van dit tijdschrift zal mij hiertoe wel in de gelegenheid willen stellen.

Ferwerd, Dee. '79.
P. WESTRA.






{==220==} {>>pagina-aanduiding<<}

Navorschingen.

De opmerking wordt vaak gedaan, dat de wijze van vragen naar iemands welstand, gewoonlijk den aard van het geheele volk kenmerkt. In de 1e aflev. van den Navorscher (1880) geeft de heer Leendertz daarover een stukje ten beste; hij betoogt daarin, dat de Nederlander met zijn ‘hoe vaart gij?’ geen metaphora bezigt, aan eene schuit of een schip ontleend. Varen beteekent in het algemeen ‘gaan.’ Voere beteekende in de middeleeuwen ‘gedrag, handelwijze.’ Hoe vaart gij is dus niets anders dan ‘hoe gedraagt gij u.’ Maar wij noemen dikwijls de oorzaak, waar wij het gevolg bedoelen: het is eene metonymia, die in alle boeken over rhetorica vermeld wordt. Zoo vragen wij ook, als wij zeggen ‘hoe vaart gij?’ niet zoo zeer naar de wijze, waarop de aangesprokene handelt, maar naar den toestand, waarin hij zich ten gevolge van zijn handelen bevindt. Hoe vaart gij komt vrijwel overeen met het Fransche comment vous portez vous en met het Latijnsche quid agis.
Tot dusverre het betoog van den heer L., waarop wij niets hebben af te dingen. Werkelijk komen die vragen naar iemands welstand bij zeer vele volken geheel overeen. Behalve op het genoemde quid agis? wijzen wij nog op het Grieksche ti poieis? (wat doet gij, hoe bevindt gij u?), op het Duitsche wie befinden Sie sich?, op het Deensche hvorledes befinder De dem? en op het Zweedsche hur stor det till of hur mår hernn, enz.
Dat varen in sommige gewesten van ons land nog rijden beteekent is bekend. ‘Vindt ge dat geen prettig gevaar?’ vroeg men mij eens in den Achterhoek van Gelderland. En inderdaad, met dat gevaar voer ik aangenaam naar de plaats mijner bestemming.
De verklaring der uitdrukking den reuzel scheuren wordt in dezelfde aflev. terecht vergeleken met de spreekwijzen ‘uit zijn vel springen, van nijd bersten, zich kapot lachen,’ en andere dergelijke. Zijn reuzel scheuren beteekent thans gewoonlijk ‘hevig lachen’; doch vroeger diende de uitdrukking doorgaans om ‘hevige droefheid of fellen toorn’ te kennen te geven.
Het oude woordje verhalmert in de rechtsformule: ‘wij hebben op dat land verhalmert en vertegen met hand, halm en mond’ is vervolgens aan de beurt. Tot verklaring wordt gewezen op het oude gebruik, dat de verkooper, bij het sluiten van een koopcontract, een halm wegwierp of overreikte, en de kooper dien opnam. Verhalmeren is dan natuurlijk eene afleiding van dit halm.
't Is merkwaardig hoevele woorden en spreekwijzen onzer taal slechts te verklaren zijn door de oude manier van leven. Opmerkelijk is o.a. ons woordje heeten, ‘bevelen’ en heeten, ‘een naam

{==221==} {>>pagina-aanduiding<<}
geven of voeren’, dat ongetwijfeld hetzelfde woord is als het Latijnsche caedere, insnijden. Als wij slechts aan het oude kerfhout denken, wordt ons dit duidelijk. Men deed insnijdingen in zoo'n hout om te bevelen, te onthouden, een contract te sluiten, enz.
Een ander oud woordje is minder gemakkelijk. De heer Anspach vraagt op pag. 135, naar de beteekenis van dijsvrij in de formule: ‘dijsvrij, tijnsvrij en erfpachtsvrij.’ De Termini juristarum (Latijnschduitsche hexameters, behandeld in het ‘Zeitschrift für Deutsche Philologie XI, 3), hebben meestal gedingt en zins (pactus et census) naast elkander: ‘est pactus gedinge census zins.’ In een andere vonden wij: et pactus sit pacht, census tijns (= cijns). Pactus beteekent dus geding of ding en pacht. Ergo: ding = pacht. Wij aarzelen dan ook niet dijsvrij te verklaren door dingsvrij, d.i. ‘pachtvrij.’ Als wij in aanmerking nemen, dat in Saks. dialecten de i vóór ng, nd gerekt werd en dat g zoowel als n licht met eene volgende s assimileerde (vgl. misschien, uit een oorspr. magschien en het oude deizen, peizen voor deinzen, peinzen), ligt die verandering voor de hand. Ook bij tijns vindt men vaak de n weggelaten en tijs of cijs geschreven.
In de 3e aflevering staat een belangrijk stukje over ‘Brijnzout, Bremzout,’ ingezonden door den heer de J (ager). Dit artikel is overgenomen uit de N. Rott. Courant van 23 Febr. 1877 en is van de hand van wijlen dr. De Jager. De strekking ervan is, aan te toonen, dat brijn (volgens anderen brein) en brem eigenlijk hetzelfde beteekenen. ‘Het Engelsche brine luidt op IJsland brim en in Schotland brime. Voor onze uitdrukking zoo zout als brijn zeggen de Schotten as saut's brime, dat letterlijk hetzelfde is. Niets is natuurlijker, dan dat wij van de Friezen of andere naburen in de volkstaal den vorm brem overnamen, en daarnaast dien van brein of brijn bezigden.’ Dat brijn of brein bij Kil. pekel beteekent, hebben we in de vorige Navorschingen reeds gezegd.
Wat is bij de pinken zijn? Beteekent pinken hier ‘visschersbooten,’ en is derhalve de spreekwijze aan de visscherij ontleend? Of is hij is bij de pinken een variant van ‘hij is bij de hand?’ Beide verklaringen worden in den Navorscher vermeld. De laatste komt mij onwaarschijnlijk toe. Als men bij de hand zijn niet begrijpt, is bij de pinken nog veel onduidelijker. En waarom dan ook niet bij de pink, evenals men zegt bij de hand?
De heer L. wijst er terloops nog op, dat stoof in de beteekenis ‘verwarmd lokaal’ nog voorkomt in meestoof, d.i. het lokaal, waarin de meekrap gedroogd wordt.
Er is in den Navorscher eene kwestie of de straatjongens te Dokkum Latijn spreken of niet. Sommige, van de brutaalste soort, nemen de vrijheid, wanneer de sterren aan den hemel komen, den zwakkeren hunner makkers de stuiters of knikkers te ontstelen,

{==222==} {>>pagina-aanduiding<<}
onder het geroep ‘hoere, hoere!’ De een ziet hierin het Latijnsche hora! ‘'t is tijd,’ nl. om met knikkeren op te houden; de ander meent, dat de begeerige handen slechts uitgestrekt worden naar de roestkleurige, bruinachtige stuiters, die den naam van ‘hoerebakkert’ dragen. Hoerebakkert zou dan ‘een bastaard- of onechte stuiter’ beteekenen. In dien strijd wenschen we ons niet te mengen; slechts ééne opmerking houde men ons ten goede. Eene onzer maanden, December namelijk, heette vroeger hoeremaand, waarschijnlijk om het slijk en de modder, die in die maand zoo rijkelijk ons deel zijn. Hor toch was slijk modder, vuil. Zou dit hoere ook niet in hoerebakkert kunnen schuilen?
Ook over de afkomst van het woord Vlissingen willen we niets in het midden brengen. Liever komen we er bij eene volgende gelegenheid op terug.

Tot dusverre voeren we vrij wel met den Navorscher in hetzelfde schuitje. We hadden slechts aan te halen en te resumeeren. Nu wij echter overgaan tot het morphologisch en syntactisch gedeelte, moeten we meening tegenover meening stellen.
Met opzet maakte ik in de Navorschingen (N. en Z. III, 2) geene melding van de uitdrukking desnoods, die reeds in den Nav. (1879, pag. 212) behandeld werd. Ik meende, dat dr. Van Helten in N. en Z. II, pag. 171, reeds de ware verklaring had gegeven, en dat eene nadere bespreking derhalve overbodig was. De Navorscher denkt er evenwel anders over. ‘Dr. Van Helten,’ luidt het (afl. 3 van 1880), ‘blijft in des noods een absoluten genitivus zien.’ En ten overvloede wordt hierbij gevoegd: ‘Ik geloof, dat zijne bewering voldoende weerlegd wordt door het in den Navorscher t.a. pl. gezegde.’
Wij zullen zien, wat er van die ‘voldoende wederlegging’ is.
‘Des noods,’ lees ik op blz. 212 (jaargang 1879), ‘deelt ook in het lot van die bijwoorden, die uit andere naamvallen ontstaan, toch eene s achter zich hebben.’ Welk bewijs wordt hiervoor gegeven? Volstrekt geen. Van weerlegging is dus geene sprake.
De vraag is dus: komt aan de uitdrukking de s werkelijk van oudsher toe? Het antwoord moet bevestigend luiden. Vanwaar anders het verschijnsel, dat nood, vroeger vrouwelijk (getuige de uitdrukking ternauwernood), thans mannelijk is? Oorspronkelijk hadden ook enkele vrouwelijke woorden eene s in den genitivus (overblijfselen daarvan zijn nog: moeders schoot en dgl.). Bij enkele woorden bleef die s, nadat deze letter als buigingsuitgang reeds verdwenen was. Het Angelsaksisch had bijv. naédes, ofschoon in die taal de gen. enk. van het vrouw. geslacht in den regel niet meer op s uitging. Het Middelhoogduitsch had

{==223==} {>>pagina-aanduiding<<}
nôtes, dat insgelijks een overblijfsel was van de oorspronkelijke verbuiging. Het Engelsch heeft nog needs als bijwoord. Dat die vormen op s zich handhaafden strekt tot bewijs voor het adverbiale gebruik van den genitivus, iets dat trouwens veelvuldig plaats greep. Zoo bleef ook de vorm nahtis, nachts bestaan, ofschoon nacht vr. was. Ook hier was de oorspronkelijke genitiefvorm als bijwoord gebruikt. Het standhouden der letter s had invloed op het geslacht dier woorden; men maakte er, met het lidwoord, des nachts en desnoods van en begon toen beide woorden als mannelijk te beschouwen.
Ziedaar het bewijs, dat de schrijfwijze desnoods niet alleen door het gebruik gewettigd is, maar zelfs door de geschiedenis van het woord nood geëischt wordt.
Een ander punt waarin we met den Nav. verschillen betreft de oneigenlijke samenstellingen. We zouden kunnen volstaan met naar N. en Z. en naar Van Helten's kleine spraakkunst te verwijzen; maar meenen beter te doen, den Navorscher op den voet te volgen. ‘Hetzij men hoog achten als één, hetzij men het als twee woorden beschouwt, de beteekenis blijft hetzelfde,’ heet het op pag. 626 (jaarg. 1879). Dit is onjuist. Hoogachten heeft den zin van ‘eerbiedigen’ en is eene oneigenlijke samenstelling, die dus steeds aaneengeschreven moet worden, zoo vaak hoog vooraan staat: hooggeacht, hoogachtend, dat ik hem hoogacht, enz. Hoog achten is evenmin als laag achten een samengesteld werkw. Beide zijn niets anders dan het werkw. achten met eene bepaling, die den graad van dit achten uitdrukt. In dit geval heeft hoog achten dus niet meer den zin van ‘eerbiedigen,’ en laat het tevens den comparatief hooger achten en den superlatief het hoogst achten toe. Het gebruik eischt echter in plaats van hoog achten ‘zeer achten’, of iets dergelijks. Zegt men bijv. ‘dien man zal ik steeds hoogachten,’ dan bedoelt men ‘ik zal dien man steeds eerbiedigen’ (zonder op den graad dier achting te letten). Zegt men daarentegen: ‘dien man zal ik zeer of buitengewoon achten,’ dan let men wel degelijk op den graad van de achting, die men hem zal toedragen. Laag achten is nimmer een samengesteld werkwoord, omdat het woord laag steeds eene aanduiding is van den graad der eerbiediging. Dit schijnt de beantwoorder der vraag begrepen te hebben; hij gaat ten minste laag geacht, dat door den vrager op 
ééne leest geschoeid wordt met hooggeacht, stilzwijgend voorbij. Minachten wordt terecht als eene eigenlijke samenstelling beschouwd, daar min hier eene beteekenis heeft gekregen, die het op zich zelf staande niet heeft.
Ditzelfde geldt ook voor het onmiddellijk daarop volgende gade slaan, dat, vreemd genoeg, van elkaar wordt geschreven, terwijl terstond daarop waarnemen in één woord wordt uitgedrukt. Schrijft

{==224==} {>>pagina-aanduiding<<}
men gade slaan, dan ook waar nemen. Beide zijn oneigenlijk samengestelde werkw.
Dat gade en waar geene alleenstaande substantieven zijn, wordt ons duidelijk, als wij beproeven er eene bepaling voor te plaatsen, geen gade slaan of geen waar nemen. Men ziet terstond de onmogelijkheid daarvan in. Met acht slaan is het een ander geval. Acht is werkelijk een alleenstaand substantief; geen acht ergens op slaan is eene goede, gewettigde uitdrukking.
Het bevreemdt mij, dat de steller van het antwoord in den Navorscher, die overigens eene goede verklaring van het woord gaf (gade = ‘zorg’), en het dus begreep, aan de schrijfwijze gade slaan, in twee woorden, de voorkeur gaf.
De Navorscher schijnt zich, wat het wezen der Nederlandsche taal betreft, op een geïsoleerd standpunt te plaatsen, dat verre verwijderd is van dat der nieuwere spraakkunsten.
Dit bleek mij o.a. ook nog uit het antwoord op de vraag of wijlen niet ontstaan zou zijn uit het tegenwoordig deelwoord van 't werkw. wijlen, toeven? Terecht wordt in dit antwoord wijlen verklaard als een dativus pluralis van het substantief wijle; eene verklaring, die trouwens in iedere goede spraakkunst te lezen staat. Maar wat niet in die goede spraakkunsten staat is de schrijfwijze ten mijnent enz.
Wij kunnen hieromtrent volstaan met te verwijzen naar N. en Z.I. Navolgingen van die onnederlandsche schrijfwijzen zijn o.a. ten mijnen huize, ter zijner tijd, enz. Onze voorouders schreven echter wel degelijk: ‘te miere materien, tonsen beelde, tonsen gelike, te sinen tempel, tallen tiden, ja zelfs tonrechte,’ welk laatste woord, hoe eenvoudig en juist ook (vgl. terecht), verdrongen is door het pedante ten onrechte.
Monsters noemt de heer Leendertz de woorden tijdens, krachtens, luidens, en dgg. Met uw verlof, geachte heer L., ik zie dat monsterachtige in die woorden niet in. ‘De s is hier onmogelijk, een dativus pluralis neemt de s van den gen. niet meer aan.’ Voorzeker, maar die s van den genitief is nu eenmaal geworden tot eene letter, die dient om bijwoorden te vormen, en daarom ‘bijwoordelijke s’ genoemd. En als men nu die datieven niet begreep, was het dan zoo te verwonderen, dat men die letter daarachter plaatste om aan het woord het uiterlijk van een bijwoord te geven. Volgens uwen maatstaf zouden ook nevens, wegens, jegens, namens, trouwens, enz. alle als monsters te verwerpen zijn. Ik vind daarentegen tijdens eene schoone afwisseling voor ten tijde van, namens voor uit den naam van, krachtens voor door de kracht van. Veeleer zou ik geneigd zijn woorden als tweewielde, driekleurde, driehoekte, die de Nav. ons op pag. 133 in den maag wil duwen als echte Hollandsche kost, met dat minvleiend epitheton te bestempelen;

{==225==} {>>pagina-aanduiding<<}
maar daardoor is de zaak niet uitgemaakt. Eene verwijzing naar de spraakkunsten van prof. Brill, van prof. Cosijn en van dr. Van Helten, omtrent de achtervoegsels te en de kan m.i. hier volstaan. Een enkel woord slechts over vierkant en driekant, die als het bolwerk der redeneering beschouwd worden. Vierkant uit vierkantig ontstaan is tot een adjectief geworden; vierhoekig niet. Dit komt daardoor, dat vierkant het volkswoord is en vierkant de technische uitdrukking. Daarenboven heeft vierkant zelden de eigenlijke beteekenis; maar het wordt meestal gebruikt voor ‘niet rond,’ zonder dat er kanten te bespeuren zijn. Een billardspeler bijv. noemt een bal, die maar even van den ronden vorm afwijkt ‘víerkant of vierkánt, terwijl hem noch het begrip vier, noch het begrip kant voor den geest zweeft. Opmerkelijk is ook de accentverspringing. Het volk zegt víerkant; maar eene vierkánte tafel.
Over den uitgang ernij vonden wij (Afl. I) niets nieuws. Alleen wenschen wij te doen opmerken, dat golternie wel eene verbastering zal zijn uit gloutonnerie, en dan is de uitgang ernie zeer verklaarbaar. Gloutonnerie, goltenrie, golternie.


    
Kruit of Kruid?

In Van Helten's Kleine Spraakkunst 2e druk § 219 vind ik nog het onderscheid aangegeven tusschen kruit = poeder en kruid = gewas.
In de ‘Taal- en Letterbode’, onder Red. van Dr. E. Verwijs en Dr. P.J. Cosijn, jaargang 1872, komt eene hoogst belangrijke studie voor van Dr. Beckering Vinckers, getiteld: Poging om een paar leden der Nederl. taalfamilie met hunne wettige maagschap te hereenigen, - waaruit blijkt, dat bedoeld verschil zeer recht van bestaan heeft. Dr. Verwijs heeft daaraan een Naschrift toegevoegd, waarin hij erkent ‘dat wij wel zullen doen, voortaan de nieuwe spelling buskruit, rattenkruit weder door de oude te vervangen.’
Als het niet onbescheiden is, zou ik gaarne tot Dr. van Helten de vraag willen richten, waarom hij in de nieuwe spelling volhardt?
S.B.

Antwoord.

Zie bladz. 20 van den IIIden Jaargang v. N. en Z. Verg. ook hetgeen de Inleiding der woordenlijst van De Vries en Te Winkel (2de druk) over de orthographie dezer woorden zegt.
R.








{==226==} {>>pagina-aanduiding<<}

De Nederlandsche Taal in de Vereenigde Staten van Noord-Amerika.

In een vorig nummer van dit Tijdschrift gaven wij eenige mededeelingen betreffende de Nederlandsche taal, zooals ze door de afstammelingen der oude kolonisten in het Oosten der Vereenigde Staten gesproken werd; nu zullen we zien, dat die der Hollanders in het Westen daarvan grootelijks verschilt.
Ook hier staat weer de geschiedenis daarmede in het nauwste verband.
Omtrent 1845 had eene nieuwe landverhuizing van Nederlanders naar de Vereenigde Staten van Noord-Amerika plaats. Verschillende omstandigheden gaven daartoe aanleiding, waaronder voornamelijk de onderdrukking der godsdienstvrijheid en het gebrek aan genoegzamen arbeid voor den werkenden stand moeten geteld worden.
Dewijl de Oostelijke Staten reeds te dicht bevolkt waren en het voornemen om te koloniseeren daar niet kon bereikt worden, zoo trokken de pioniers, onder hunne verschillende leiders, naar het woeste Westen. Sommigen vestigden zich in den Staat Michigan, aan de Black Lake, in de nabijheid van Lake Michigan, te midden der maagdelijke wouden; terwijl anderen de prairiegronden van Illinois, Wisconsin en Iowa, verkozen en daar hunne tenten opsloegen.
De bezwaren aan eene nederzetting in de woeste natuur, op vele mijlen afstand van eenige bewoonde plaats, verbonden, zijn niet gering, en de moeiten en ontberingen, die er mede gepaard gaan, zijn ongeloofelijk; vandaar het Amerikaansche spreekwoord: ‘Settlings are good, but on the bones of the settlers.’
Ondanks deze bezwaren bereikten de Nederlandsche emigranten hun doel; zij deelden in het genot der meest mogelijke vrijheid, hunne pogingen werden gezegend, zoodat zij later ruim hun brood hadden en, - zij woonden onder hun eigen volk.
Waarschijnlijk is de type van het Nederlandsebe volkskarakter in geene der nederzettingen beter bewaard gebleven, dan in de kolonie van Michigan, in 1846 onder de leiding van Dr. A.C. Van Raalte gesticht; mogelijk wordt zij daarom, door de Nederlanders in het Westen, bij voorkeur met den titel de Kolonie bestempeld. Men vindt daar de bloeiende dorpen: Zeeland, Friesland, Gelderland, Overijsel, Drenthe, Noord-Holland, enz, benevens de stad Holland. De laatste is echter niet meer zoo welvarend, sedert zij door den brand van 1867 bijna geheel werd verwoest.
In de kolonie van Michigan wordt algemeen nog de Nederlandsche taal gesproken, terwijl in de dorpen veelal het dialect der Provinciën,

{==227==} {>>pagina-aanduiding<<}
wier naam zij dragen, den boventoon heeft. Waarschijnlijk zal die taal daar ook het langst bewaard blijven wegens de mindere aanraking met de Amerikanen, en omdat het jeugdige geslacht er eene eer in stelt, de nakomelingen te zijn dier mannen, die, met ontzaggelijke inspanning, de woeste wildernissen in vruchtbare akkers en welige landouwen hebben herschapen. Ook daar treft men nog Nederlandsche lectuur, nieuwere zoowel als oude, vooral van godsdienstigen inhoud, die zelfs ook door de jeugd wordt ter hand genomen, hetgeen in de steden zeer zelden gezien wordt; ook de godsdienstoefeningen hebben er uitsluitend in de Nederlandsche taal plaats. Zeer velen van het oudere geslacht zijn sterk tegen het Engelsch, zoodat zij soms dertig en meer jaren in Amerika hebben verkeerd, zonder dat zij iets van die taal verstaan. Dit alles zal veel kunnen toebrengen om het Nederlandsch, in die plaatsen, nog lang voor uitsterven te bewaren.
En toch is ook daar de verbastering der moedertaal doorgedrongen. Op elke openbare school, dat is zulk eene, die niet uit particuliere of kerkelijke fondsen, maar uit de belasting van de burgers van een zeker district, - daarom Schooldistrict genaamd - onderhouden wordt, moet al het onderwijs in het Engelsch gegeven worden. Het jeugdige geslacht krijgt daardoor de benaming der dingen in het Engelsch en brengt ze mede in de huizen, waar ze worden ingevoerd, het burgerrecht verkrijgen en de Hollandsche woorden verdringen.
Voor den nieuw uit Nederland overkomenden emigrant is daarom de taal, waaraan men den naam van Hollandsch geeft, bijna on verstaanbaar. Reeds verwondert hij zich over het ‘Yes’ en ‘No,’ dat hem gedurig tegenklinkt, en hij denkt dat zijne vrienden, die hem maar korten tijd zijn vooruitgegaan, bewijs willen geven, dat zij ook al wat met het Engelsch bekend zijn. Hij kan zich maar niet verbeelden, wat dat herhaalde ‘well’ toch te beteekenen heeft, dat zij in hun gesprek mengen, of het ‘Hallo!’ dat hem tegenklinkt, zoo vaak hij een nieuwen bekende ontmoet. In hunne woningen komende zullen ze hem mededeelen: dat de ‘wages’ hier veel beter zijn als in de ‘oude country,’ dat zij, schoon er een ‘mortgage’ op staat, toch al reeds een huis en ‘lot’ bezitten, waar zij, omdat het te klein was, een ‘wins’ hebben aangebouwd en een nieuwe ‘fence’ met een ‘gate’ om hebben laten maken; alsmede dat zij voornemens zijn een ‘barn’ te bouwen voor eene koe, en mogelijk, in vervolg van tijd, voor een ‘horse’ en ‘buggy’. De vrouw zal hare vriendin verhalen, dat zij het huis juist ‘gecleand’ heeft en muren en zolders heeft ‘gewhitewashed;’ alleen de ‘kitchen’ is overgebleven en ook de ‘wordshed’ waar zij hare ‘tubs’, ‘pails’ en ‘brooms’ in bewaart; met de ‘spring’ heeft zij haar ‘parlorstove’ ‘upstairs’ gebracht; daar zij nu aan de ‘kitchen-stove’ genoeg

{==228==} {>>pagina-aanduiding<<}
heeft om brood en ‘cake’ in te bakken, en het ‘dinner’ voor haar gezin gereed te maken. Zij zal, ook wanneer zij hare vriendin baar eigengebakken ‘cake’ of ‘Greham-bread’ laat proeven, vragen, ‘of zij het lijkt’ enz. Het laat zich denken, dat zulk eene taal, voor elk, die uit Nederland aankomt, in den beginne onverstaanbaar is, en hij er zijne moedertaal in 't geheel niet in terug kan vinden; trapsgewijze wordt hij er toch aan gewend, spoedig leert hij ze zelf gebruiken, en blijft in de meening verkeeren, dat hij nog goed Nederlandsch spreekt.
Schoon die taalverbastering niet overal even groot is, zoo is toch niet eene Hollandsche nederzetting er vrij van gebleven. In de steden is zij veel grooter dan ten platten lande, dewijl alles daartoe medewerkt, en de bestendige omgang met Amerikanen de moedertaal geheel dreigt te verdringen. Op de zoogenaamde ‘High-Schools,’ waar eene soort van middelbaar onderwijs wordt gegeven, bestaat wel gelegenheid tot het aanleeren der Fransche- en Duitsche, zoowel als der Latijnsche en Grieksche talen, vereenigd met het onderwijs in Wis- en Natuurkundige wetenschappen, maar voor het Nederlandsch bestaat geene gelegenheid. Enkele Amerikanen, die zich de moeite en inspanning getroost hebben om de Nederlandsche taal, in het belang hunner zaken, aan te leeren, en waarvan sommigen haar vrij zuiver spreken, zien zich te leur gesteld, daar zij de verschillende dialecten der plattelandsbewoners van Groningen, Gelderland, Zeeland enz. niet kunnen verstaan, zoodat zij, wanneer zij het Nederlandsch vergelijken met andere talen, die zij ook leerden, en waarvan zij zich tegen Duitschers, Franschen, enz. vrij goed kunnen bedienen, er eene geringe gedachte van krijgen. Ik hoorde voor eenigen tijd een Amerikaansch onderwijzer beweeren, dat binnen vijftig jaren Nederland eene provincie van Duitschland zou zijn, en dat de Nederlandsche taal dan, met uitzondering van de boeren in Zuid Afrika, door geen volk meer gesproken zou worden, weshalve het de moeite niet waard was, zelfs niet voor Hollanders van afkomst, zooveel drukte te maken over eene taal, die nabij de verdwijning was, en waar men toch zoo weinig voordeel mede doen konde. Hoe ongerijmd soortgelijke beweringen ook mogen zijn, zoo worden ze nochtans door sommigen met graagte aangenomen en voortgeplant.
Nog andere redenen zijn er, die aan het verdringen der Nederlandsche taal, in de steden vooral, bevorderlijk zijn.
Verreweg het grootste deel der landverhuizers, die in de laatste jaren hier uit Nederland zijn aangekomen, behoorden tot de minder ontwikkelden. Hunne lichaamskrachten waren het kapitaal, dat zij medebrachten; want van geestesontwikkeling en wetenschap bezaten ze weinig. Daar zij daarenboven geheel onbekend waren met het Engelsch, zoo werden zij, evenals de Iersche landverhuizers,

{==229==} {>>pagina-aanduiding<<}
alleen tot zwaren lichaamsarbeid gebezigd, en dit gaf den Amerikaan geene hooge gedachte van de Hollandsche Natie, wier vertegenwoordigers hij daar meende te aanschouwen. ‘Dutchman,’ vroeger eene eerenaam, werd nu een scheldnaam, waarom de Amerikaan den Nederlander, voor wien bij achting koestert, nimmer met den naam ‘Dutchman,’ maar wel met dien van ‘Hollander’ bestempelt. Gelukkig, dat een groot deel dier emigranten hun gebrek gevoelen; en dewijl al het onderwijs, lager, middelbaar, of hooger kosteloos wordt gegeven, en zij niet in zulke bekrompen omstandigheden verkeeren als hunne broederen in Nederland, zoo trachten zij hunne kinderen eene goede opleiding te geven. Die kinderen beginnen ras in te zien, op welken lagen trap hunne ouders staan, en dit boezemt hun eene geringe gedachte in van het land, van waar zij kwamen. En daar zij ongaarne voor ‘Dutchman’ willen aangezien worden, gebruiken zij zoo weinig mogelijk hunne moedertaal.
Daarenboven komt hun die taal moeilijk en zelfs leelijk voor.
Met het meeste gemak bewegen zij zich in het Engelsch. Niet slechts in de school, maar onder het spelen en in de woningen onder elkander spreken zij altijd Engelsch. De leesstof, die zij uit de ‘Public-Libraries,’ die in bijna alle steden aanwezig zijn, of uit de ‘Sabbat-School Library,’ kosteloos kunnen verkrijgen, is uitsluitend Engelsch. Voor het aanleeren der Nederlandsche taal bestaat doorgaans geene andere gelegenheid, dan het weinige, dat zij met de ouders spreken, of het bekrompen onderwijs, dat menig vader, na afmattenden arbeid, aan den avond van den dag aan zijne kinderen geeft; soms neemt de moeder die harde taak op zich. Met welgevallen zal die vader u dan ook mededeelen ‘dat zijn zoon reeds, met uitzondering van de “harde woorden,” een kapittel in den Bijbel kan lezen,’ - gemeenlijk is dat de hoogste standaard voor het Nederlandsch bij die menschen - terwijl de moeder met blijdschap vertelt, ‘dat hare dochter nu hare hulp niet meer behoeft om de les voor de katechisatie te leeren.’ Dat zijn dan trouwens ook de eenige Hollandsche boeken, waar vele jonge menschen mede bekend zijn; met graagte grijpen zij elk Engelsch boek aan, wat hun onder het oog komt; de Nederlandsche lectuur laten zij onaangeroerd.
Dat de Nederlandsche taal voor jonge menschen moeilijk schijnt te zijn, is natuurlijk, want zij zijn verbazend arm in woorden, daar zij alleen met die woorden bekend worden, die in het huiselijk leven dagelijks voorkomen. En kunnen zij het helpen, dat die taal hun leelijk voorkomt? Kinderen zijn gezellig, hebben behoefte om met elkander te praten. Elk hunner spreekt natuurlijk de taal, die de ouders hun hebben voorgepraat, maar nu zien zij, dat zij met hunne moedertaal niet voortkunnen: de Zeeuw verstaat den Groninger, den

{==230==} {>>pagina-aanduiding<<}
Geldersman of den Fries niet, en omgekeerd, eenparig verklaren ze ‘het is eene leelijke taal’, en zij keeren tot het Engelsch, dat ze allen verstaan en waarin ze zich gemakkelijk kunnen uitdrukken, terug.
Maar doen dan de Nederlanders in Amerika niets om hunne zoo schoone en rijke taal voor hun nageslacht te bewaren, en ze den toegang te geven tot de letterkundige schatten, welke die taal hun aanbiedt?
Helaas! wij moeten bekennen, dat wij in dezen bij onze Duitsche naburen verre achterstaan. Overal waar deze hunnen invloed maar kunnen doen gelden, of eene meerderheid van stemmen kunnen verkrijgen, wenden zij pogingen aan om de Hoogduitsche taal als leervak bij het onderwijs op de publieke scholen in te voeren. Bezitten zij er de macht toe, ze richten dan Duitsche scholen op. Onder elkander, in huis en op de straat, hoort men hen hunne moedertaal spreken. Zij zijn trotsch op hunne taal en op hunne nationaliteit. Die ijver wordt bij de Hollanders niet gevonden. 't Is waar, ook zij hebben in enkele plaatsen eene parochiale of particuliere school opgericht, uitsluitend met het doel om de kinderen Hollandsch te leeren. Daar echter deze school niet voldoende is om de publieke school te vervangen, zoo blijven de kleinen er niet langer dan tot hun zevende of achtste, jaar wanneer het hoog tijd wordt om tot de Engelsche school over te gaan. Soms keeren zij er, tijdens de zomervacantie van drie maanden, waar zij zoo zeer op gevlasd hadden, nog eens terug, om daar, terwijl hunne makkers de zegeningen der vrijheid genieten, in een dikwerf bedompt vertrek, waar de thermometer 90 a 100 graden boven 0 aanwijst, een groot deel van den dag door te brengen. Vader en moeder mogen het gelukkig vinden, dat er zulk eene schuilplaats is, waar zij, voor eenige centen 's weeks, hunne lievelingen veilig kunnen bergen, dewijl zij dan, uit het huis verwijderd, en toch van de straat, ‘waar ze niets dan ondeugd leeren,’ afgehouden worden. De jongens begrijpen het zoo niet; zij gelooven vader, die zegt: ‘dat ze daar moeten gaan om Hollandsch te leeren.’ Dat Hollandsch is nu de hinderpaal, die tusschen hen en de vrijheid staat; was dat er maar niet, dan mocht ook hij loopen en springen en spelen, evenals anderen, en in zijn binnenste ontbrandt een bittere haat tegen eene taal, die hem van genot en vrijheid berooft.
Daarenboven heeft dat onderwijs ook niet de minste aantrekkelijkheid voor de kinderen. Voor de bevoegdheid van den onderwijzer in zulke scholen wordt niet de minste waarborg gevorderd. Zijne wetenschappelijke en paedagogische bekwaamheden staan dikwijls op het laagste peil. De hulpmiddelen zijn uiterst gebrekkig: met een paar spel- en leesboekjes wordt meestentijds de geheele cursus

{==231==} {>>pagina-aanduiding<<}
der Nederlandsche taalkennis doorloopen. De beteekenis van vele woorden blijft voor de leerlingen een diep geheim; zij leeren ze wel uitspreken, maar kunnen ze niet gebruiken. Vandaar, dat zij de Nederlandsche lectuur ter zijde leggen, daar het hun te veel inspanning kost om die te begrijpen.
Onze jonge vrienden hebben eene natuurlijke neiging om vergelijkingen te maken; dat doen ze ook in deze zaak. Zij trekken eene parallel tusschen het prachtige ruime schoolgebouw, met alle zijne gemakken, en dat bekrompen en benauwde schoolvertrek; tusschen die vriendelijke, voorkomende ‘Lady-teacher’, en dien soms ontevreden en brommigen schoolmeester; tusschen die mooie fijn geillustreerde ‘readers’, die hun de keur van Engelsche proza en poëzy aanbieden, op welke fijnheden de ‘teacher’ hen steeds, naar hunne vatbaarheid, opmerkzaam maakt, en die Hollandsche schoolboekjes met blauw papieren omslag, die hun eenige afgetrokken zinnen, of een paar flauwe kinder-verhaaltjes opdisschen. Moet de vergelijking niet ten nadeele van het Nederlandsch uitvallen? We zien dan ook, dat de kinderen zich met blijdschap naar de Engelsche scholen begeven; niet zelden moeten de ouders dwang gebruiken om ze naar de Hollandsche te drijven.
Zoolang dit eerste geslacht leeft, zullen de kleinkinderen nog wat Hollandsch moeten leeren, omdat grootvader en grootmoeder, die geen Engelsch verstaan, anders niet met hen zouden kunnen spreken; tot zoolang zal er in de steden ook nog behoefte blijven bestaan aan prediking in de Nederlandsche taal; met het derde geslacht zal echter die taal als spreektaal daar zijn verdwenen, tenzij eene nieuwe landverhuizing, op groote schaal, die verdwijning nog voor een paar volgende geslachten verschuive.
In de verschillende nederzettingen, waar de Hollanders te zamen wonen en zelden met Amerikanen in aanraking komen, zal ongetwijfeld de Nederlandsche taal nog lang bewaard kunnen blijven, te meer omdat daar, veel meer dan in de steden, in die taal gelezen wordt. Of zij zich hier in het Westen echter zoo lang zal handhaven als in het Oosten plaats had, en of men hier na twee eeuwen nog van onze nakomelingen zal vinden, die, zij het dan ook gebrekkig, zich toch in de Nederlandsche taal zullen kunnen uitdrukken, daar mogen wij wel een groot vraagteeken achter plaatsen.

NICH H. DOSKER.
Grand Rapids Mich.






{==232==} {>>pagina-aanduiding<<}

Linguistische kaarten. 
 III.

Gelijk we vroeger meldden, heeft Dr. Wenker zijne kaart van Das rheinische platt voltooid; gemelde kaart is reeds in 2n druk verschenen. Thans is geheel Noord-Duitschland aan de beurt en het kan niet anders dan hoogst wenschelijk zijn, te weten, op welke wijze voor deze nieuwe linguistische kaart de gegevens verzameld worden.
De ons toegezonden stukken vergunnen ons een eigenaardigen blik in de wijze van werken, die mogelijk is in een groot land, waar men eene wereldtaal spreekt en in een rijk van centralisatie, waar die door velen onzer met zooveel ijver verafschuwde discipline en controle heerschen. We zijn trotsch op onze vrijheid en terecht; maar ons streven naar vrijheid is op 't punt, gevaarlijk te worden, dewijl 't discipline en controle als den mensch onwaardig (lees: den volmaakten mensch onwaardig) verwerpt.
Vooraf zij gezegd, dat ieder die geen millionair is, hier te lande zou moeten afzien van het plan, om een taalkaart van Nederland te maken: 1. omdat zijne ambtsbezigheden hem geen tijd zouden laten en de zaak zelf hem niet eens zooveel opbrengt, dat de kosten gedekt zouden worden; 2. omdat hij geheel afhankelijk zoude zijn van den goeden wil van dezen en genen.
Dr. Wenker kan echter in Duitschland op een voldoend debiet rekenen en hij kan van de met vereende krachten saamgebrachte bouwstoffen getuigen:
Die deutschen Lehrer tragen, ein jeder aus seinem Schulorte, sicheres, werthvolles, unmittelbar aus dem Leben unseres Boltes geschöpftes Material freudig zusammen, das dann zu einheitlicher Gestalt zu verarbeiten meine mühsame, langwierige Lebensaufgabe sein wird, und deutsche Wissenschaft wird für die sprachlich wie geschichtlich gleich wichtigen Ergebnisse unsres Unternehmens einem jeden von uns um so grösseren Dant schulden, je gewissenhafter er an seinem Theile gearbeitet.
Om de bouwstoffen bijeen te zamelen is aan alle schoolopzieners en inspecteurs het verzoek gericht, de onderwijzers in hun district op de zaak opmerkzaam te maken en hen tot medewerking aan te sporen. Verder heeft hij aan de onderwijzers eene circulaire gezonden, waarin hij een beroep doet op hun welwillendheid, hunne belangstelling en hunne vaderlandsliefde, om zich de moeite te getroosten de opgegeven vragen nauwgezet te beantwoorden.
Het eerste deel omvat de volgende opgaven:

{==233==} {>>pagina-aanduiding<<}

SCHULORT:	KREIS ETC:	REG.-BEZ ODER LANDROSTEI:	STAAT:
NAME des Lehrers			GEBURTSORT des Lehrers	im Reg.-Bezirk etc., Staat


FRAGEN. (Als Beantwortung genügt Durchstreichen des Nichtzutreffenden.)

1.Geschah die Uebersetzung durch Schüler oder durch den Lehrer?

2.Lautet in dem in Ihrer Schulgemeinde ortsüblichen Dialekte das g im Anfange der Wörter (z. B. in den mundartlichen Wörtern für gut, geben, groß, graben, glauben, glücklich) wie i, oder wie leises f, oder wie leises ch?

3.Ist ein deutlicher Unterschied zwischen dem g in Rugel, Nugen, fragen und dem g in Regel, triegen, biegen, zeigen, oder sind diese g sämmtlich in der Aussprache fast gleich?

4.Lautet st, sp in den mundartlichen Wörtern für Stall, stellen, sprechen, Spiel etc. wie scht, schp oder wie ßt, ßp?

5.Ist sch in den mundartlichen Wörtern für fischen, malchen, Flasche etc. ein einziger Laut, oder lautet es getrennt wie fißchen, Flasche etc.?

6.Sind in Ihrem Schulorte Nichtdeutsche (Dänen, Polen, Litthauer etc.) in grösserer Zahl ansässig? und welche? und wie stellt sich etwa das Zahlenverhältniss in diesem Falle?



7.Haben die Einwohner Ihres Schulorts noch eine ausgeprägte Volkstracht?

a)die Männer?

b)die Frauen?





NB! Alle sonstigen Notizen über besondre Eigenthümlichkeiten in Sitte, Hausanlage, Lebensgewohnheiten u.s.w. sind schr willkommen. Immer aber bleibt die  Uebersetzung, dann die obigen Fragen die Hauptsache, auf die es ankommt! - Sollte in Ihrem Schulorte eine Deutsche Mundart gar nicht ortsüblich sein, so wäre es sehr erwünscht, die Sätzchen in die ortsübliche frembe Sprache durch Eingeborne irgendwie übersetzen zu lassen.

De eerste vraag betreft de vertaling der volgende volzinnen:
1. Im Winter fliegen die troctnen Blätter durch die Luft herum. - 2. Es hört gleich auf zu schneien, dann wird das Wetter wieder besser. - 3. Thu Kohlen in den Ofen, daß die Milch bald an zu kochen fängt. - 4. Der gute alte Mann ist mit dem Bferde durch's Eis gebrochen und in das salte Wasser gefallen. - 5. Er ist vor vier oder sechs Wochen gestorben. - 6. Das Feuer war zu heiß, die Kuchen sind ja unten ganz schwarz gebrannt. - 7. Er ißt die Eier immer ohne Salz und Bfeffer. - 8. Die Füße thun mir sehr weh, ich glaube, ich habe sie durch gelaufen. - 9. Ich bin bei der Frau gewesen und habe es ihr gesagt, und sie

{==234==} {>>pagina-aanduiding<<}
sagte, sie wollte es auch ihrer Tochter sagen. - 10. Ich will es auch nicht mehr wieder thun! - 11. Ich schlage Dich gleich mit dem Kochlöffel um die Ohren, Du Uffe! - 12. Wo gehst Du hin, sollen wir mit Dir gehn? - 13. Es sind schlechte Zeiten! - 14. Mein liebes Kind, bleib hier unten stehn, die bösen Gänse beißen Dich todt. - 15. Du hast heute am meisten gelernt und bist artig gewesen, Du darfst früher nach Hause gehn als die Andern. - 16. Du bist noch nicht groß genug, um eine Flasche Wein auszutrinken, Du mußt erst noch ein Ende wachsen und größer werden. - 17. Geh, sei so gut und sag Deiner Schwester, sie sollte die Kleider für eure Mutter fertig nähen und mit der Bürste rein machen. - 18. Hättest Du ihn gesannt! dann wäre es anders gekommen, und es thäte besser um ihn stehn. - 19. Wer hat mir meinen Korb mit Fleisch gestohlen? - 20. Er that so, als hätten sie ihn zum dreschen bestellt; sie haben es aber selbst gethan. - 21. Wem hat er die neue Geschichte erzählt? - 22. Man muß laut schreien, sonst versteht er uns nicht. - 23. Wir sind müde und haben Durst. - 24. Als wir gestern Abend zurück kamen, da lagen die Andern schon zu Bett und waren jest am schlafen. - 25. Der Schnee ist diese Nacht bei uns liegen geblieben, aber heute Morgen ist er geschmolzen. - 26. Hinter unserm Hause stehen drei schöne Apfelbäumchen mit rothen Aepfelchen. - 27. Könnt ihr nicht noch ein Augenblickchen auf uns warten, dann gehn wir mit euch. - 28. Ihr dürft nicht solche 
    Kindereien treiben. - 29. Unsere Berge sind nicht sehr hoch, die euren sind viel höher. - 30. Wieviel Bfund Wurft und wieviel Brod wollt ihr haben? - 31. Ich verstehe euch nicht, ihr müßt ein bischen lauter sprechen. - 32. Habt ihr kein Stückchen weiße Geise für mich auf meinem Tische gefunden? - 33. Sein Bruder will sich zwei schöne neue Häuser in eurem Garten bauen. - 34. Das Wort kam ihm von Herzen! - 35. Das war recht von ihnen! - 36. Was fißen da für Bögelchen oben auf dem Măuerchen? - 37. Die Bauern hatten fünf Ochsen und neun Kühe und zwölf Schäfchen das Dorf gebracht, die wollten sie verkaufen. - 38. Die Beute sind heute alle draußen auf dem Felde und mähen. - 39. Geh nur, der braune Hund thut Dir nichts. - 40. Ich bin mit den Beuten da hinten über die Weise ins Korn gefahren. -
Deze vertaling moet voorkomen op de keerzijde der circulaire en wel iedere volzin op de door het daarvoor geplaatste cijfer aangeduide plaats. Die vertaling moest plaats hebben door den onderwijzer, als hij daar ter plaatse geboren was en het dialect volkomen meester was. Anders was 't veel beter de vertaling aan leerlingen over te laten, van wie men zeker wist, dat ze 't dialect volkomen onverbasterd spraken.
De verdere vragen geven reeds eenige algemeene beginselen aan en de 6e zoowel als de 7e verdienen bijzondere opmerking, gelijk al onze grensprovinciën, maar vooral Brabant en Zeeland ons leeren. Wat de 7e aangaat, zij opgemerkt, dat - naar algemeen beweerd wordt - het hoofdsieraad der vrouwen het langst onveranderd bewaard blijft en beter dan iets anders de verschillende stammen aanwijst Ons land is er het bewijs van. De allesbeheerschende mode heeft de meeste nationale kleederdrachten zoo niet doen afschaffen toch grootendeels doen verdwijnen - alleen te midden van allerlei kwikken blijven de verschillende kappen of oorijzers nog onveranderd in wezen. En het is zeker meer dan toevallig, dat de dialekten der verschillende Zeeuwsche dorpen, zelfs die op hetzelfde

{==235==} {>>pagina-aanduiding<<}
eiland, voor een geoefend oor verschillen, maar dat een geoefend oog evenzeer onderscheid ontdekt in hoed of muts of hoofdlint van de vrouwen der verschillende dorpen. Waar het verschil in dialekt groot is, is ook 't verschil in kleeding groot en bepaalt zich dit niet alleen tot de vrouwen.
Voor eene volledige taalkaart van Noordduitschland wachtte Dr. Wenker niet minder dan 36000 opgaven en vertalingen, die thans meerendeels in zijn bezit zullen zijn.
Dat het een reuzenwerk is, uit die gegevens de grenzen der verschillende dialekten te bepalen, ligt voor de hand; maar, dat het in 't belang der wetenschap gebiedend noodzakelijk is, bij 't verzamelen der bouwstoffen, waar dit gevraagd wordt, de behulpzame hand te leenen, evenzeer. We twijfelen niet, of Noordduitschland zal weldra zijn taalkaart hebben, zoo goed als Rijnland die heeft. - Dan hopen we ook op onze taalkaart, waarvan we in lang niets gehoord hebben. Men moet echter vermoeden, dat er ijverig aan wordt doorgewerkt.
T.H. DE BEER.





Een haspel in eene flesch.


Noord en Zuid, No. 3, bl. 160, § 6.

Kan niet ‘een haspel in een flesch’ werkelijk een kleine haspel of windas zijn, bij enkele deelen in eene flesch gebracht en dan samengezet, zoo dat het onmogelijk schijnt, hem er weer uit te halen, zooals blijkbaar de beteekenis is van ‘a reel in a bottle’, in 't 16de hoofdstuk van The Vicar of Wakefield, waar het gezin van den Vikaris zich heeft doen afschilderen, en de schilderij, in minder dan vier dagen voleindigd, van zulke afmeting is, dat ze in de keuken moet blijven staan, ten spot van al de buurschap; de een vond ze gelijk de boot van Robinson Crusoe, die niet van de plaats kon gebracht worden, de ander zei, ze was als ‘een haspel in een flesch’; zij verwonderden zich, dat de schilderij er niet was uit te krijgen, maar nog meer, dat ze er ooit had kunnen binnen gebracht worden.
Ik meen, dat men tegenwoordig ook schepen in flesschen vertoont.
Bl. 161 geeft de kwestie van snarenpijperij of snorrepijperij, een woord in 't Hoogduitsch niet zeldzaam gebezigd voor beuzelkraam, vodderij, nuttelooze dingen, zooals eene slechte, bij 't blazen snorrende pijp (platduitsch snurrepîpe) zijn zou: dit is de verklaring van Weigand.
Weimar, 7. VI. 80.
H. WERNEKKE.



{==236==} {>>pagina-aanduiding<<}

De kunst van lezen.

Voor al onze zintuigen, voor al onze ledematen, voor al onze oefeningen vinden wij mannen, in staat en bereid om ons voor te lichten ten einde van elk dezer een juist en vaardig gebruik te maken. Zoo vinden wij zonder veel moeite personen, die ons leeren dansen, zwemmen, springen, schermen, paardrijden; maar niet zoo gemakkelijk is 't, iemand op te sporen, die de vorming en buiging van het orgaan, waarvan wij ons den geheelen dag moeten bedienen en dat ons zoo dikwijls tot de bereiking van een doel moet leiden, n.l. de stem, op zich kan nemen. Naar ons inzien ligt de oorzaak hiervan grootendeels aan de stiefmoederlijke behandeling van het ‘lezen.’ Dit leervak wordt niet genoeg gewaardeerd.
Het orgaan der stem komt schijnbaar overeen met dat van het gezicht en het gehoor, maar in één punt leveren ze een merkbaar verschil op. Zoodra wij onze oogen en ooren geopend hebben, kunnen, neen moeten wij zien en hooren, met de stem is dit het geval niet, deze is ondergeschikt: de mensch spreekt, wanneer het hem behaagt. Hooren en zien behoeven wij niet te leeren, wij doen dit onwillekeurig; maar spreken is eene kunst, die wij ons zonder hulp van anderen niet kunnen eigen maken.
Om goed te spreken, moet men beginnen met goed te lezen en wel met luider stem. In Amerika maakt dit leervak den grondslag van het lager onderwijs uit, daar vindt men lees-cursussen, lees-concoursen, en aan de leerlingen worden prijzen toegekend voor het lezen met luider stem. In onze scholen wordt het lezen meer voor eene bijzaak aangezien. Men gaat van het beginsel uit, dat het lager onderwijs een ernstig en practisch karakter moet hebben en dat de leeskunst een aangename aanvulling kan zijn voor de opvoeding der meer gegoeden. Van welk nut zoude ze voor pachters, boeren, werklieden kunnen zijn? Waartoe zouden ze hunnen onderwijzer dienen? Voor beiden zijn ze van het hoogste gewicht.
De werkzaamheden van den onderwijzer bestaan in het geven van verklaringen, in het lezen van losse stukken, in het hardop verbeteren van het werk der leerlingen; en waarmede verklaart, leest en verbetert hij? Met zijne stem. Zoude het nu voor den leerling ook van belang zijn, dat die stem helder en duidelijk is? Zouden de verklaringen, de voorgelezen stukken niet dieper in den geest van den leerling dringen, zoo de uitspraak zuiver is en de toon in overeenstemming met de woorden; deze toch op zich zelven, hoe goed ook gekozen, vermogen niet alles; de muziek der woorden, de toon der woorden hebben eene groote waarde, zij zijn in onze spraak, wat de vederen aan een pijl zijn: deze dragen hem sneller en verder.
Er is nog meer. De scholen beginnen om negen en eindigen om

{==237==} {>>pagina-aanduiding<<}
vier uur, soms wordt het onderwijs ook 's avonds voortgezet; dus, met den rusttijd er afgerekend, zes à zeven uren werktijd per dag. Gedurende dien tijd is de onderwijzer nagenoeg altijd sprekende. Dat gaat tien à elf maanden per jaar en zoo tien, twintig, dertig, veertig jaren door. Wat eene vermoeienis! Wat eene vermoeienis! Wat een ambt! Wie betwijfelt nog, dat het voor den onderwijzer een levenszorg moet zijn, zich van zijn eenig en buigzaam instrument behoorlijk te bedienen, om het in staat te stellen een zoo moeilijken en langen arbeid te doen vol te houden? Wel nu, het is juist de studie van het lezen, die hem leert spreken zonder afmatting.
Voor den leerling is het lezen niet minder een vereischte. Hun voornaamste werk bestaat in het van buiten leeren van lessen en het opzeggen van het geleerde. Hun doel daarbij moet zijn, die lessen zoo spoedig mogelijk te kennen, ze het best mogelijk op te zeggen en ze 't langst mogelijk te onthouden. De leeskunst brengt hen onherroepelijk tot deze drie resultaten. Gewoonlijk gaat het leeren van lessen bij de leerlingen zeer werktuigelijk, zeer machinaal. Tien, twintig malen wordt een zelfde woord herhaald en de eene regel na de andere in de hersens geprent, nagenoeg, zooals een spijker door herhaalde slagen in het hout gedreven wordt. Naar hunne meening is dit de gemakkelijkste methode en dat is hun te vergeven; want zij kennen geene andere: er is hun geene andere geleerd. Veel sneller en met veel meer vrucht leert men echter een stuk van buiten; wanneer men er de regels der leeskunst bij in toepassing brengt, wanneer men het zuiver, methodisch, volgens de wetten der punctuatie leest en den zin van het gelezene begrijpt. Op deze wijze zal elke zin zich juister in het geheugen prenten en het geleerde zal van meer blijvend nut zijn. Het lezen leert begrijpen en het begrijpen is het vereischte om iets te kunnen onthouden.
De leeskunst moet op alles in toepassing gebracht worden. Het is niet voldoende de leerlingen een of ander stuk goed te doen lezen, - men moet van hen verlangen, dat zij geene verklaring geven, dat zij niet antwoorden, dat zij geen werk oplezen, zonder de regels der leeskunst daarbij in acht te nemen. Eenvoudige verhalen, natuurlijke stukken, volkomen binnen het bereik der kinderen, moeten de stof hunner oefeningen uitmaken. Verre van ons is dat openbaar versjes opzeggen, zooals dit vaak op prijsuitdeelingen plaats heeft. Gewoonlijk toch zijn het slechts overgenomen gebaren, aangenomen klanken, geleende gelaatstrekken, die bij het voordragen van een fabel de blijdschap der ouders moeten uitmaken, doch menigeen onwillekeurig doen denken aan die poppen, die papa en mama zeggen. Eerst leere men de kinderen gaan en dan dansen.
Niets mogen ze lezen, zonder het te begrijpen, zonder er volkomen den zin van te vatten, Meer proza dan poëzie. Het lezen

{==238==} {>>pagina-aanduiding<<}
van verzen eischt meer bijzondere hoedanigheden. - Alvorens tot het eigenlijke lezen te kunnen overgaan, moet de leerling reeds eenige taalkennis opgedaan hebben en vooral een goed begrip hebben van de punctuatie. Het lezen met inachtneming der noodige scheidingen is niet alleen noodig om duidelijk te zijn, maar deze plaatsen zijn tevens rustpunten. De komma's en punten zijn stations, waar men nieuwe krachten verzamelt om, evenals de paarden. die eene langen weg te maken hebben, niet uitgeput het einde te naderen, - men houdt er stil om adem te halen. Het is niet mogelijk, goed te lezen, zoo men niet te gelegener tijd weet adem te halen en om dit op het meest geschikte oogenblik te doen, is het noodig, dat men het geleerd heeft. Dit talent is bij vele lezers geheel onbekend. Wanneer wij in het gewone leven ademhalen gaat de lucht ongevoelig en rustig de longen in en uit; maar oefent geen voldoende kracht op onze keel uit, om de snaren der stem in trilling te brengen. Zij blijven stom evenals een piano, die niet bespeeld wordt. Drukken wij echter de lucht met meer geweld in onze keel, dan ontstaat er geluid, gelijk bij eene Eölusharp, wier snaren door den wind in beweging gebracht worden. Maar wat gebeurt er dan? Wij verliezen veel meer lucht, dan bij de gewone ademloozing en het kleine luchtmagazijn zoude spoedig van zijn voorraad ontdaan zijn, zoo het geen nieuwen toevoer kreeg. Kent een lezer nu niet de geschikte oogenblikken om zijn magazijn te vullen, dan zal 't onwillekeurig slechts voor een derde of vierde gedeelte gevuld blijven en hij zal onophoudelijk een kleinen voorraad moeten opdoen, hetgeen zoowel voor den hoorder als voor hem zelven zeer vermoeiend is. Het eerste werk van een goed lezer is, alvorens te beginnen, diep adem te halen, zoodanig dat de longen goed met lucht gevuld zijn en dan zorg te dragen ze zoo weinig mogelijk te laten ontsnappen, ten einde de longen door nieuwe ademhalingen steeds gevuld te houden. Wij moeten 
bekennen, dat dit zeer moeielijk is; doch onmogelijk is 't niet. Er zijn zangers, die hunne ademhalingswerktuigen zoedanig geoefend hebben, dat zij de toonschaal op en af zingen, zonder eenige beweging te bemerken aan de vlam van de kaars, die zij op kleinen afstand voor den mond houden. Een beroemd Fransch tooneelspeler, verklaarde, dat elk artist, die zich door spreken vermoeit, hoe knap hij overigens ook zij, slechts een middelmatig artist is. Nu zal men ons misschien tegenwerpen, dat de kunst van juiste ademhaling wel noodzakelijk kan zijn voor zangers en tooneelspelers; maar dat wij slechts lezers op het oog hebben. Integendeel, de lezer heeft ze meer noodig dan de acteur. Hoe lang en gewichtig de rol van den laatste ook zij, hij spreekt slechts op zijne beurt. Wanneer anderen spreken, rust hij en zelfs zijne gebaren helpen hem, om zijne woorden kracht bij te zetten en ze den waren toon te geven. Maar de lezer is

{==239==} {>>pagina-aanduiding<<}
niet zelden genoodzaakt een geheel uur te lezen en de onbewegelijkheid van zijn lichaam noodzaakt hem, om door zijne stem alleen, aan zijne woorden de noodige kracht te schenken.
Behalve op de ademhaling heeft de lezer nog op andere zaken te letten, en wel in de eerste plaats op de uitspraak.
Van de uitspraak hangt het aangename, het behagelijke van de redevoering of de lezing af. Van groot belang is het derhalve, daarvan de juiste regels te kennen. In onze taal zijn die vrij moeilijk. Een goed voorbeeld en langdurige oefening zijn bijna onmisbaar. Welk onderwijzer heeft niet dikwijls te strijden om van zijne leerlingen de zuivere uitspraak der a en o te verkrijgen en hoeveel moeite kost het niet zelden om behoorlijk het onderscheid te hooren tusschen de letters d en t, f en v, b en p, s en z en zoo menige andere. Niet genoeg kan de aandacht van den onderwijzer op de uitspraak zijner leerlingen gevestigd zijn. Hetzelfde geldt voor den klemtoon. Ook deze baart groote moeilijkheden en wil de lezer niet in eentonigheid vervallen, dan is het zijne zaak om dienaangaande de regels, die in elke goede spraakkunst eene plaats moesten innemen, wel degelijk te bestudeeren. Niet alleen is dit noodig om eentonigheid te vermijden, maar ook voor de duidelijkheid. Aan hoevele zinnen kan niet dikwijls eene verschillende beteekenis gehecht worden, waarvan de juiste alleen door den klemtoon valt waar te nemen.
Onze drie soorten van stemmen de lage, middelbare en hooge, zijn alle drie bij de kunst van lezen onmisbaar; maar het gebruik er van moet verschillend zijn; want hunne kracht is niet dezelfde. De natuurlijkste, buigzaamste en sterkste is de middelbare; uit haar vloeit de uitdrukking der zuiverste gevoelens. De hooge stem oefent meestal eene groote macht uit, terwijl de lage meer effectmakend is.
De twee laatstgenoemde worden het minst gebruikt, terwijl aan de eerstgenoemde, de middelbare stem, het voorzitterschap toekomt.
Dikwijls gebeurt het, dat een lezer eenigszins gejaagd leest, omdat hij òf vreesachtig, òf driftig is òf omdat hij te gauw leest. Het gevolg hiervan is, dat hij stottert. Dit soort van stotteren kan vermeden worden, wanneer men zich er op toelegt langzaam te spreken en slechts dan, wanneer men zich zelven meester en zeker van zijne zaak is. Er zijn voorbeelden van beroemde zangers, die stotterden, wanneer zij spraken, doch geenszins, wanneer zij zongen. Bij het zingen bevonden zij zich op een terrein, waar zij volkomen zeker van hunne zaak waren. De oefening, de gewoonte maakten hen meester van hunne stem en spraak, zoodra de woorden zich met den zang vereenigden.
Om een volmaakt lezer te zijn is veel, zeer veel noodig. Zoude iemand, die door oefening zijne stem aangenaam en buigzaam gemaakt heeft, die de hooge, middelbare en lage stemmen te juister

{==240==} {>>pagina-aanduiding<<}
tijd weet te gebruiken, die ademhaalt en ademloost, zonder dat de hoorder het ziet, wiens uitspraak zuiver en zonder gebreken is, die op de leesteekens let, die de slotlettergrepen behoorlijk doet uitkomen en wiens voordracht noch te gejaagd noch te slepend is, een volmaakt lezer zijn? Neen, hij is niets anders dan een lezer zonder fouten. Hij leest een verslag in eene of andere vergadering, een gewichtig stuk in eene geleerde vereeniging, eene rekening en verantwoording voor de aandeelhouders eener industriëele onderneming, zonder zich zelven of de hoorders te vermoeien! Dat is ontegenzeggelijk eene ware verdienste, doch zij kan slechts gerangschikt worden bij de rubriek nuttige kennis. Den naam kunst kan zij nog niet dragen. Om dien waardig gekeurd te worden moet het lezen zich uitstrekken tot de meesterstukken der groote schrijvers en, als 't ware, de tolk zijn van hun vernuft. In dit geval is zuiver lezen niet voldoende. Die meesterstukken eischen talent. En waarin bestaat dat talent? Welke regels zijn daarvoor gegeven?
Menig geleerde brengt ze tot een enkelen: ‘Men moet lezen, zooals men spreekt.’ Deze regel echter is aan tegenspraak onderworpen. Lezen zooals men spreekt? Maar wie spreekt goed? Bijna altijd spreekt men slecht. De wereld staat eenige onachtzaamheid in het spreken toe; zij duldt niet zelden vrijwillige onregelmatigheden, die bij het lezen voor eene fout zouden gebrandmerkt worden. Spreken zooals men leest gaat voor pedanterie door, terwijl lezen zooals men spreekt allicht volkstaal wordt, die in elke provincie, ja bijna in elke gemeente zijne bijzondere eigenaardigheden heeft. Ware hierin overeenstemming te brengen, kon men die verschillende dialecten tot één vervormen, dan zou er geen regel bestaan, die krachtiger in onze ooren zou klinken dan. ‘Lees, zooals gij spreekt!’ Dit is echter het geval nog niet. Vandaar dat iemand, die ons door zijn gesprek aangenaam en gezellig kan onderhouden, die ons door zijne eenvoudige en natuurlijke taal weet te boeien, niet altijd een goed spreker is. Wil men daarvan voorbeelden, zij liggen in menigte voor de hand. Gaan wij slechts naar de zitting eener rechtbank en luisteren wij naar het pleidooi van een advokaat, dien wij in het dagelijksch leven hebben leeren kennen en die zijn uitgebreide praktijk grootendeels aan zijne aangename en innemende manier van spreken te danken heeft. Is hij daar tegenover de rechters dezelfde persoon? Neen, al zijne hoedanigheden verdwijnen. Hij was natuurlijk, hij wordt gekunsteld; hij redeneerde juist, hij spreekt valsch. Niet bij alle, maar toch bij een groot getal advocaten, kan men van deze waarheid overtuigd worden. En waar is de fout? Zij hebben geen lezen geleerd, zooals dat van hen verwacht mag worden. Rechters, advokaten, procureurs, griffiers, leden van geleerde genootschappen mogen niet terugdeinzen voor de moeielijkheden, die de kunst van lezen aanbiedt.

{==241==} {>>pagina-aanduiding<<}
Het moest eene van hunne hoofdstudiën zijn; want voor hen is 't niet alleen een aangename maar eene onmisbare kunst.
De hoogste trap van volmaking is in het lezen niet gemakkelijk te bereiken. Zeer zelden treedt een spreker voor een talrijk publiek op, die aller goedkeuring wegdraagt en toch wordt er op onze scholen zoo weinig tijd aan het eigentlijke lezen besteed. Vóór zestig jaren was het houden van eene lezing of eene rede in het openbaar eene zeldzaamheid, doch thans is de stem een groote factor, een machtige scheidsrechter in vele levenskwestiën. Iedereen moet tegenwoordig lezen en spreken kunnen; want een ieder kan in de noodzakelijkheid komen, het te doen.
De algemeene beweging der gemoederen vermenigvuldigt zoo zeer de openbare samenkomsten, dat er altijd stof tot redevoeringen en lezingen is. Zoowel de minst ontwikkelde als de meest verlichte kan in de gelegenheid komen om zijne gedachten door woorden te moeten uitdrukken. Voor arbeiders, voor ambachtslieden, voor landbouwers, voor ambtenaren van hoogeren en minderen rang bestaan vereenigingen, waarin zoowel de eerste als de laatste geroepen kan worden om een verslag, een voorstel, eene rekening en verantwoording of wat ook voor te lezen. En wie zal er dan niet op gesteld zijn goed gehoord en begrepen te worden, in plaats van zich belachelijk te maken? De leeslessen, die zij in de school ontvangen hebben, zullen hen in het leven volgen. Als menschen zullen zij zich ten nutte maken, hetgeen zij als leerlingen geleerd hebben. Hunne bekwaamheid in 't lezen zal hen dus in staat stellen, beter hunne plichten als mensch en burger te vervullen.
Ook voor de vrouwen is de leeskunst geen onbeduidend iets. Van nature zijn hare organen buigzamer en beter tot navolging geschikt, dan die der mannen. Het lezen kan zich derhalve met hunne aangenaamste bezigheden, met hunne dierbaarste plichten vereenigen. Wat een genot moet het voor een meisje niet zijn om, door middel van eenige goed gelezen bladzijden uit een mooi boek, een zieken vader, eene troostelooze moeder hun leed te verzachten.
Zoowel het meisje, als den jongen roepen wij toe: Leer lezen, terwijl wij de aandacht onzer onderwijzers op dit leervak al meer en meer hopen gevestigd te zien.
J.B. 1)


    

{==242==} {>>pagina-aanduiding<<}

Naschrift.

Menigeen zal het vorig artikel met weerzin gelezen hebben, of de lezing zelfs niet eens ten einde hebben gebracht in de volle overtuiging, dat dit nu toch eene zaak geldt, die als geheel verouderd achter de bank moet geschoven worden; - ‘het komt er niet op aan, hoe de jongens lezen, als ze het maar begrijpen!’ dat is éen argument en het wel eenige, dat aangevoerd wordt tegen het kunstmatig lezen! ‘Kunstmatig lezen!’ Mijn hemel welk een verouderde voorstelling van 't onderwijs! Dat is immers uit den tijd van Anslijn en daarbij denkt men immers aan Wester, Rijkens, Van Heyningen Bosch en vooral aan Prinsen... aan Prinsen, die in het Gemakkelijk Leesboek durfde schrijven (d.i. overnemen) ‘De wijsbegeerte is als een gerecht kreeften, men kan er lang aan kluiven; maar heeft er weinig voedsel van!’ een volzin, dien onze scherpzinnige Multatulianen voor een genialen inval (of uitval) van den ‘grooten meester’ hielden. ‘Dat Kunstmatig Lezen is voor een tijd van machinaal leeren, van van buiten leeren en dressuur!’ Zoo, zoo! De bovengenoemde namen doen me denken aan den tijd toen men prachtig schreef, keurig las en uitmuntend rekende. Er waren wel scholen, waar het onderwijs niet veel te beduiden had, maar die zijn er nu ook! Thans schrijft men in den regel niet prachtig, leest men niet keurig en wat het rekenen aangaat - ik weet niet of de theorie niet maar al te vaak de practijk overvleugelt. Moet dat goedgemaakt worden door de stukken en brokken halve geleerdheid, die uit allerlei vakken van onderwijs op de school worden gebracht, met allerlei andere zaken die eigenlijk alleen tot de competentie der ouders behooren, dan zou ik de drie 
vakken maar liefst weer in eere hersteld zien; wellicht zou dan het leesboek evenveel en meer geven als thans de zoogenaamde cursussen.
Maar ter zake. De formulen-wereld, waarin wij rondloopen maakt het van buiten leeren een eerste plicht en de examenwoede, die ons verteert, maakt machinale vorming d.i. fabriekmatige productie van naar een bepaald model geknipte knapheid tot volstrekte behoefte.
Zal begrijpen dan niet langzamerhand op den achtergrond treden en gevoel tot de onbruikbare zaken behooren?
Nu is 't een waarheid boven alle waarheden, dat men onmogelijk goed kan lezen zonder te gevoelen en te begrijpen en dewijl het zeer moeielijk is een stuk van eenige diepte volkomen te begrijpen en zich in het stuk geheel thuis te gevoelen, vordert de voorbereiding voor goed lezen, van den leerling (en den onderwijzer) een zeer ingespannen hersengymnastiek, die niet anders dan hoogst gunstig kan werken op de vorming en de ontwikkeling der leerlingen. Wat men oudtijds kunstmatig lezen noemde, moge na-

{==t.o. 242==} {>>pagina-aanduiding<<}


{==t.o. 243==} {>>pagina-aanduiding<<}


{== afbeelding 
	
Proeve uit Merkel's Physiologie der menschlichen Sprache.
==} {>>afbeelding<<}
    


De mensch, die zich tot welzijn der wereld vormt, verdient geacht te worden, ook nog voordat híj diensten bewijst. 
Maar zeg mij toch om Gods wil weet je dan heel niets er van? 
Ha ha! O ho! Vervloekt! Vervloekte rommel Ei ei Dat is prachtig 
Wat? hoe? wie? zoo? Wat blieft? Heb je hem gezien? Wat is dat? 



{== afbeelding 
	
Uit Matth 26.


J.S. Bach.
==} {>>afbeelding<<}
    


Stec-ke dein Schwert an sein - en Ort; 
denn wer das Schwert nimmt, der soll durch's Schwert umkommen. 
O - der mei - nest du, dass ich nicht 
könn - te mei - nen Va - ter bit-ten, dass er mir 
zu - schick - te mehr denn zwölf Le - gio- nen En - gel? 



{==243==} {>>pagina-aanduiding<<}

tuurlijk lezen heeten, in allen gevalle het moet volstrekt goed lezen zijn.
'k Heb twaalf jaar geleden eens eene leesles en eene zangles te Krommeniedijk (geloof ik) bijgewoond en de indruk daarvan is nog niet bij mij uitgewischt en zal dat wel nooit worden. Ik heb niet gehoord of de leerlingen het onderscheid wisten tusschen voornaamwoordelijke bijwoorden en bijwoordelijke voornaamwoorden, of ze de beschaving van Griekenland verklaarden uit de verhouding tusschen kustlengte en oppervlakte of uit wat anders en ik geloof zelfs te durven beweren, dat ze niets wisten van hermaphroditen onder de planten; maar de vaste overtuiging vestigde zich bij mij, dat die leerlingen inderdaad ontwikkeld werden en dat bleek aan de wijze, waarop ze eenvoudige gevoelvolle liedjes zongen en waarop ze uit een boekje van Baarschers (dat voor zulke lessen gemaakt scheen te zijn) stukjes lazen, die alleen goed gelezen konden worden, als men ze begreep.
Het is niet meer ot minder dan waar, dat de meeste leerlingen het zelfs al een beetje dwaas, belachelijk of pedant gaan vinden, in den juisten toon te lezen. Velen gelooven, dat ze het goed zouden kunnen doen, als ze wilden! Ze mogen dat met evenveel recht van het vioolspelen of portretschilderen gelooven. Wie er eens een proefje van wil nemen volge de geannoteerde leeslessen in Merkel's Physiologie der menschlichen Sprache bl. 412-428 en hij zal ervaren, dat de meeste zinnen - ook de allereenvoudigste - niet goed gelezen worden en dat de zin aan duidelijkheid en schoonheid aanmerkelijk wint, wanneer men het notenschrift volgt, dat den waren toon aangeeft. 1) (Zie bijgaande plaat).
Bij de leeslessen komt het echter voor alle dingen op de methode aan. Wie een stuk eenige malen voorleest of wel voordeklameert, voorreciteert of voorgalmt, zal zeker met eenig geduld er in slagen zich door de meeste leerlingen heel aardig te doen naäpen, maar daarom is het bij ontwikkelend onderwijs immers niet te doen?
Aangenomen dat de onderwijzer inderdaad goed leest, dan is het hoogst wenschelijk, dat hij herhaaldelijk stukken voorleest, om te laten hooren, hoeveel een stuk er bij wint, als het goed gelezen wordt, maar ook hoever men het in deze edele kunst wel kan brengen. De eigenlijke oefening voor de leerlingen is echter van geheel anderen aard. Nadat het stuk geheel en al behandeld is, op de wijze, aangegeven in onze artikelen Het onderwijs in de moedertaal 2) kan men op geen betere wijze te weten komen, of de leerlingen werkelijk alles begrepen hebben, dan het door dezen en genen te laten lezen. Alleen zij, die het volkomen verstaan, zullen het goed lezen.

{==244==} {>>pagina-aanduiding<<}

Wie kinderen van verschillende ontwikkeling nauwlettend gadeslaat, zal weldra tot de ontdekking komen, dat de meest en best ontwikkelden het best lezen en in de meest afgeronde zinnen spreken. Voor ieder vak van wetenschap is een afzonderlijk onderzoek noodig, ten einde te bepalen, of de leerling zich een zekere mate van kennis van ieder daarvan heeft eigen gemaakt. Een bewijs, dat de leerling algemeen ontwikkeld is, krijgt men daardoor niet. Eene dwaling, die met den grootsten ijver wordt voortgeplant, doet ons elken dag de zonderlinge mededeeling lezen, in strijd met alle mogelijke begrippen van wiskunde, dat het beoefenen van vele vakken algemeene ontwikkeling geeft d.i. dat de som van eenige deelen van verschillende grootheden éen geheel uitmaakt.
De waarheid is, dat die algemeene ontwikkeling zal zijn verkregen, wanneer inderdaad die verschillende vakken zijn onderwezen en beoefend zonder eenigen smet van specialiteiterigheid (vergeef me het woord!) en dus, dat ze alle onderwezen zijn in hun onderling verband zoo, dat de lessen elkaar steunen en bevestigen in plaats, dat de eene les de andere afbreekt of tegenspreekt. Is het eerste het geval, dan zal ook die algemeene ontwikkeling wel blijken uit een helder en duidelijk begrip van elk stuk, dat men leest en dat wel dadelijk, na de kalme en rustige lezing, zonder dat men daarbij te letten heeft op het sierlijke en smaakvolle van de voordracht, dewijl stem en houding meerendeels niet dan na langjarige en vaak zeer afmattende oefening zoozeer in de macht des sprekers staan, dat hij er vrijelijk over kan beschikken. In geen geval worde daarom het lezen naar den achtergrond geschoven, het is het allernuttigste vak van onderwijs, als de leerlingen namelijk hebben geleerd te verstaan, wat ze lezen. Benjamin Franklin, die zelf met zooveel moeite lezen geleerd heeft, getuigt er van: ‘Toen ik lezen kon, kon ik alles: ik behoefde maar boeken over de verschillende wetenschappen te koopen en die te lezen.’ - Velen onzer denken er, jammer genoeg, heel anders over.
Wie het zoover gebracht heeft, kan zich ook mondeling en schriftelijk nauwkeurig en duidelijk uitdrukken. Sierlijk kan het nu niet altijd zijn, dewijl men door de studie alleen, geen kunstenaars vormt. Wie in juist gebouwde, goed aaneensluitende en in volmaakte orde op elkaar volgende volzinnen kan spreken en schrijven; in den juisten toon en in zuiver accent een boek kan lezen en den inhoud in zuivere taal en zelfgekozen uitdrukking kan navertellen, die is algemeen ontwikkeld.
Het lezen en het opstel zijn naar den achtergrond gedrongen; dat men ze in hun oude waarde herstellen en de school zal er wel bij varen.
A.
d. B.



{==245==} {>>pagina-aanduiding<<}

Officieele opstellen met fouten.

De meeste Nederlandsche wetten zijn in een eigenaardige taal geschreven, die voor den Nederlander eerst verstaanbaar wordt met behulp van een paar vreemde talen. Zelfs onze schoolwetten leveren stof voor eenige honderde cacographieën. Weinig wetten zijn echter in zoo slordig Nederlandsch geschreven als onze Postwet. Vooral geeft deze allermerkwaardigste staaltjes van onbegrepen participiaalconstructies. Om te beginnen draagt het reçu voor postwissels het onderschrift: ‘Dit bewijs is door den afzender te bewaren, om in geval van reclamatie te worden vertoond.’ De bedoeling is, dat het bewaard moet worden, er staat echter, dat het bewaard kan worden.
§ 7 vermeldt, in strijd met de waarheid, dat gefrankeerde brieven ook zonder postzegels kunnen verzonden worden. Het port (voor gefrankeerde brieven) is door middel van op de brieven vast te hechten frankeerzegels te voldoen; d.i. kan voldaan worden, maar volstrekt niet moet; verder zijn op de brieven vast te hechten frankeerzegels niets anders dan frankeerzegels, die op de brieven vastgehecht kunnen worden. Het woord vastgehecht zou afzonderlijke bespreking behoeven. § 15 spreekt van verzendingen, die te beschouwen zijn als monsters van koopwaren; § 19 gewaagt van opgaven, die op het adres te vermelden zijn; in § 20 lezen we: ‘In verhouding tot het gewigt is het navolgende port toe te passen enz.; § 15 spreekt ook van voorwerpen, die ter verzending toegelaten zijn, terwijl de bedoeling blijkbaar is ter verzending toegelaten worden.
Het ergste is, dat die brabbeltaal door de dagbladen overgenomen algemeen gelezen wordt en zoodoende langzamerhand alom bekend en overal aangenomen, de zuiverheid onzer taal grootelijks schaadt. Een keurig staaltje daarvan is het volgende bericht, dat de ronde heeft gedaan door alle dag- en weekbladen:
‘Herhaaldelijk worden voorwerpen op den voet van1 monsters of stalen van koopwaren ter post bezorgd, welke niet als zoodanig2 kunnen toegelaten worden.
1* Om tegen het daarvoor bij de wet vastgestelde verminderde port verzonden te kunnen worden, mogen de stalen of monsters van koopwaren geene eigenlijke3 handelswaarde bezitten.4
Als monsters of stalen van koopwaren zijn dan ook5* enkel te beschouwen5 kleine gedeelten van eene partij koopwaren, welke naar handelsgebruik kosteloos aan de afnemers,6 of ook wel door dezen aan de verkoopers of vorvaardigers worden verstrekt,7 om daarnaar den aard en de hoedanigheid der koopwaren, die aangeboden of verlangd worden, te beoordeelen.
Afgewerkte handelsartikelen in ongeschonden staat,8 welke als zoodanig werkelijk9 waarde hebben, modellen van kleedingstukken

{==246==} {>>pagina-aanduiding<<}
of van andere voorwerpen, zijn van de verzending op den voet van monsters, of stalen van koopwaren, uitgesloten.10
De bedoeling was eenvoudig, te zeggen: ‘Als monsters of stalen van koopwaren worden alleen die artikelen tegen verminderd port verzonden, die werkelijk, naar handelsgebruik als monsters of stalen kunnen gelden en geen handelswaarde hebben.’

1.Op den voet van heeft geen zin; de bedoeling is, dat de voorwerpen (beter artikelen) ter post bezorgd worden, om te worden verzonden volgens het tarief voor monsters of stalen van koopwaren. Het ‘ter post bezorgen’ heeft zeker niet plaats ‘op den voet van’ enz. Ze worden bezorgd precies zoo als dienstbrieven, als drukwerk van buitengewone afmeting, als brieven of pakketten, die te dik zijn om in de bus gestoken te worden.

2.Als zoodanig enz. 't is vrij onzeker, waarop dit woord eigenlijk betrekking heeft; 't heet op ‘monsters of stalen’ maar het kan evengoed op ‘voorwerpen’ slaan.


1*. Om verzonden te kunnen worden, ‘mogen’ lees ‘moeten.’ Tegenover kunnen staat mogen of moeten en willen, het eerste, als kunnen beteekent ‘instaat zijn’, het tweede als kunnen beteekent ‘vergunning hebben’; bijv.: Ik kan wel dansen, maar ik mag niet.


Ik kan wel uitgaan, maar ik wil niet.


Ik kan wèl uitgaan, maar dan moet ik morgen thuisblijven.


Ik kan nu wel uitgaan, maar dan mag ik morgen niet op reis. Dit laatste voorbeeld vertoont ons het woord kunnen tegenover niet mogen; maar dan is kunnen geheel facultatief en dat is het kunnen van de postwet niet. Het is geen vergunning, geen bijzondere welwillendheid: het zijn monsters en dan moeten ze tegen verminderd port worden verzonden, of het zijn geen monsters en dan mogen ze niet tegen verminderd port worden verzonden. Het kunnen in de postwet beteekent mogen en tegenover mogen staat alleen moeten, nl. tegenover mogen = vergunning hebben, bijv.:


Je moogt wel uitgaan, maar dan moet je eerst je werk afmaken, of je moet vóor vieren weer thuis zijn.

3.Die eigenlijke handelswaarde is ‘eigenlijk’ onzin d.i. ‘onzin’; die ‘voorwerpen’ hebben handelswaarde of ze hebben die niet; het woord moet wegblijven. 1)


{==247==} {>>pagina-aanduiding<<}

4.Men kan zeer wel koopwaren bezitten; de koopwaren echter kunnen onmogelijk iets bezitten; lees voor dit woord hebben.

5.Voor zijn te beschouwen leze men moeten beschouwd worden, omdat het eerste alleen zegt wat kan, en de wet bepaalt natuurlijk wat moet. Het woord ‘beschouwen’ is hier echter ook geheel misplaatst. Het hangt immers niet van de zienswijze der ambtenaren af, wat monsters zijn en wat niet; de wet zegt bepaald of moet althans bepaald zeggen: ‘monsters of stalen van koopwaren zijn alleen’ enz.

5*.De woorden ‘dan ook’ hangen geheel in de lucht; wilde men hier volstrekt een woord inlasschen, dan was ‘dus’ of ‘daarom’ hier op zijn plaats.

6.Afnemers is zeker een heel mooi woord; het doet aan steenbakkerijen en veenderijen denken, maar zeker niet aan handelsondernemingen; zeker bedoelt men niet personen, die iemand iets afnemen of iets van eene verzameling voorwerpen afnemen, maar gebruikers, handelaars en derg. Waarom dan die woorden niet gebruikt?

7.Verstrekt is even mooi! Wat mag dit modewoord der administratie wel beteekenen? Is het ‘gegeven’ of ‘gezonden’? Dan moest het er staan.

8.Wat zijn ‘afgewerkte handelsartikelen’? beteekent afgewerkt hier fr. achevé? Zijn dan een paar ongepoetste laarzen of een nog niet gerepasseerd horloge ‘afgewerkt’ of niet?


Ook is die ‘ongeschonden staat’ zeer begrijpelijk. De bedoeling zal wel zijn: ‘Artikelen, geschikt om in den ‘handel gebracht te worden’ maar dat staat er niet. Een partij geknipte maar nog niet genaaide handschoenen zijn geen ‘afgewerkte handelsartikelen’. Ze kunnen zeer goed ‘in ongeschonden staat’ zijn en hebben wel degelijk handelswaarde, al is er geen markt voor. Zullen gemaakte handschoenen zonder knoopjes ‘op den voet van...’ enz. verzonden moeten worden?

9.Het woord ‘zoodanig’ behandelden we boven; hier stippen we alleen aan, dat ‘werkelijk’ hier nog dwazer is dan straks ‘eigenlijk’ - er had behooren gesproken te worden van ‘artikelen, die (wel) handelswaarde hebben.’

10.Uitgesloten heeft hier geen zin; er is geen sprake van een kring, waarbinnen deze en gene wordt ‘toegelaten’ en waarvan anderen worden ‘uitgesloten’, er is sprake van ‘monsters of stalen’

{==248==} {>>pagina-aanduiding<<}
die men al of niet ‘tegen lager port verzendt.’ Jammer, dat dit artikel daarover juist zwijgt.



Men ziet wel, dat vooral in de wetgeving ook het meest overdreven purisme niet schaadt. Hier is de taal allerslordigst en de logische redeneering ontbreekt geheel; een natuurlijk gevolg daarvan is, dat de wet juist niet zegt, wat ze moest zeggen en vertelt wat ze zwijgen kon. Daardoor ontstaan de groote mazen, waardoor de wetsovertreder met zooveel gemak kan heenkruipen.


Een en ander

naar aanleiding van enkele proeven van woordverklaring van de hand onzes geachten medewerkers Dr. Jan te Winkel in ‘de Volksschool.’
We veroorloven ons daaruit enkele zaken over te nemen en er hier en daar onze aanstippingen aan toe te voegen.
Koddig komt van kodde = grap, aardigheid. Het kan samenhangen met queden (spreken) ook quedden waarvan kwedelen, kweelen; oorspr. dus: een aardig gezegde, een kwinkslag. Voor o uit ue vgl. Komen uit kumen en dat weer uit quemen.
Naast queden of quedden staat Eng. to queath waarvan alleen imperf. quoth en als inf. nog in to bequeath = to bespeak dus to queath = to speak = spreken.
Koppermaandag is de 1e maandag na dertienddag of driekoningen d.i. de dertiende dag na Christus' geboorte. Het Eng. heeft twelfthnight; gelijk gevormd met sevennight en forthnight (voor forteenthnight); het gebruik verschilt: we praten van ‘over acht of veertien dagen’ en tellen dus in het eerste geval den eersten en den laatsten dag mede, in het laatste niet. De Franschen zijn in dezen meer consequent met hun ‘dans huit jours’ en ‘dans quinze jours.’
Deze koppermaandag werd oudtijds niet alleen door boekdrukkersgezellen gevierd, het was zelfs een soort nationale feestdag en in Van de Vijver Geschiedenis van Amsterdam vindt men zelfs eene plaat voorstellende den ‘Omgang der Leprozen op Koppermaandag.’ Het woord komt waarschijnlijk van kopperen en dit van kop d.i. beker of nap, dus den pokel of pokaal (van lat. poculum) thans bokaal vroolijk laten rondgaan.
Korselig of korsel (Kil.) wellicht van korre (Eng. curre) cur d.i. wachthond, heemhond; van daar de beteekenis: knorrig, brommig, grommig.
Melodrama is eigenlijk een drama met muziek nl. waarbij de indruk verhoogd wordt door een sleepende muziek bij 't vertoonen

{==249==} {>>pagina-aanduiding<<}
van eene stervensscène, eene woeste muziek bij eene hartstochtelijke scène, een moord of een vechtpartij enz. enz. Deze vertooningen komen gelukkig hoogst zelden meer voor en het woord melodrama komt tegenwoordig voor als de naam voor tooneelstukken waarin onmogelijkheden en onwaarschijnlijkheden gaarne worden opgenomen, mits het stuk schokke, roere, verasse, verbaze. De meer gewone naam voor zulke stukken is: draak.
Ontbijten is eigenlijk ‘beginnen te bijten’ maar beteekende oudtijds ‘spijs en drank gebruiken’ dus was ‘brood ontbijten’ ook ‘brood eten’ en ‘wijn ontbijten’ eveneens ‘wijn drinken.’ Toch komt het ook in de middeleeuwen reeds in de tegenwoordige beteekenis voor.
Rechtvaardig is eigenlijk recht gaande, zooals ook lichtvaardig licht gaande. De rechtvaardige is dus hij, die den rechten weg betreedt, wiens handel en wandel in overeenstemming is met het recht. Vaardig is, evenals vaardij (in koopvaardij) van vaarde afgeleid, dat vroeger reis, tocht, gang beteekende, en gevormd is van den wortel van het werkwoord varen (oudtijds gaan), en den uitgang de (vgl. gebaarden uit gebaren, d.i. zich voordoen, vertoonen). Door afwerping van de e werd de d sluitletter en daardoor verscherpt, zoodat wij tegenwoordig alleen vaart schrijven. Vgl. rijden en rit, mede en met, binden en bint, klandizie en klant, verzadigen en zat, bevorderen en voort. De eigenlijke beteekenis van rechtvaardig komt vooral uit in de uitdrukking rechtvaardig (d.i. recht op rijzend) haar.
Schalk beteekent oorspr. knecht, zooals in de samenstellingen maarschalk (oorspr. paardenknecht, vandaar stalmeester, vervolgens aanvoerder der ruiterij, eindelijk veldheer) seneschalk (oorspr. spijsknecht, later hofmeester, van het Latijnsche coenae, genit. van coena, d.i. maaltijd) en Godschalk. Evenals andere woorden, die oorspr. iets gerings te kennen geven, kreeg het ook al spoedig de ongunstige geteekenis van bedrieger, en als adj. van loos, bedrieglijk. Vgl. boos, oorspr. onbeduidend, zooals nog in de afleiding beuzelen; snood, oorspr. gering; slecht, oorspr. vlak, eenvoudig. Later is de beteekenis van schalk in zoover gewijzigd, dat het alleen kon gebruikt worden voor het geestig of guitig bedrieglijke, en vandaar, dat het nu tamelijk wel met guitig overeenstemt. Wie schalk is, houdt eer iemand voor den gek, dan dat hij hem bedriegt. Daar schalk niet alleen subst. is, maar ook reeds in de middeleeuwen in dien vorm als adj. voorkomt, is het niet noodig een nieuw adj. schalksch te maken, al zou dat ook niet zóó verkeerd wezen, als sommigen wel willen doen voorkomen.
Schermutselen verraadt door de ts zijn vreemden oorsprong. Het is afgeleid van het Italiaansche schermugio, klein gevecht, van schermire, vechten, vanwaar ons schermen.

{==250==} {>>pagina-aanduiding<<}

Scharminkel voor scherminkel, dat weder voor schirminkel staat, is, zooals meermalen is aangetoond, door eene niet zeldzame inlassching van de r, verbasterd uit schimminkel, voor simminkel, dat niets anders is dan het latijnsche simiuncula, aapje. Ter verklaring van het ontstaan der sch uit s heeft Dr. Van Helten in Noord en Zuid II bl. 38 vlg. den invloed aangenomen van het woord schim, waardoor simminkel zoowel van vorm als van beteekenis zou veranderd zijn, en den zin hebben gekregen van een spookachtig en vervolgens van een mager wezen, in welke laatste beteekenis wij het nog maar alleen behouden hebben. Ik geloof, dat Dr. Van Helten zich hier heeft laten verleiden door het West-Vlaamsche scheminkelen, dat ‘ketelmuziek maken’ beteekent, en door hem vergeleken wordt met spoken. Schimminkel echter beteekent nergens schim of spook, en er is niet het minste bezwaar tegen, de beteekenis van mager wezen terstond uit die van aap af te leiden. Eindelijk bewijst het mnl., dat de vorm simminkel reeds tot schimminkel overging, toen het woord nog in de oorspr. beteekenis van aap werd gebruikt. Zie b.v. Van der Naturen Bloeme II 214 en de varianten van II 2806, 2811, 3412, 3432, 3447, 3456; Esopet 52 vs. 3, 5, 31, 33; 54 vs. 17, 36, 37; 66 vs. 1.
Stadkind of Steekind, iemand, die onder voogdij of curateele van stad of staat is geplaatst, zoodat hij niet vrij is in zijne handelingen. Tegenwoordig alleen in de uitdrukking. ‘Hij (of zij) is (of is geen) steekind gemaakt!’ In Schimmel's Kind van Staat wordt de verklaring van den titel duidelijk, door het geen de Prins zegt na de les hem door de Wit gegeven.
Vermaledyen moest eigenlijk maledyen zijn, van lat. maledicere en alleen met het oog op vervloeken met ver samengesteld op dezelfde wijs als veramuseeren, verdistrueeren, vernegligeeren, verassureeren, die alle zonder ver moesten staan. (Vgl. Taal- en Letterb. V. bl. 299-308). De oorspronkelijke vormen zijn reeds transitief zonder ver.
Wispelturig bij Kil. wispelduerigh d.i. gedurig (aanhoudend) wispelend. Dit wispelen komt voor in wispelsieerten thans kwispelstaarten den staart heen en weer bewegen, van houding veranderen; vandaar wispelturig = steeds veranderend, hoogst veranderlijk.
Wittebroodskinderen oudtijds (Ao 1600) kinderen van welgestelde ingezetenen van Amsterdam, die in een ‘geheim Tugthuis’ werden geplaatst, terwijl hunne betrekkingen voor hun onderhoud betaalden. Zij ontgingen dus de schande, naar het spinhuis of rasphuis gezonden te worden, behoefden niet te werken en werden goed onthaald. - Tegenwoordig duidt men er natuurlijk kinderen of menschen mede aan, die het zeer goed hebben en als het ware alleen wittebrood (dus alleen fijnen kost) te eten krijgen. -








{==251==} {>>pagina-aanduiding<<}

Boekaankondiging.

Beknopte Handleiding voor beoefenaars van Stijlleer en welsprekendheid, door Servaas de Bruin. Zutphen, W.J. Thieme & Co.

Dit werkje is naar de schrijver ons verzekert ‘een uitstekend, onschatbaar boekje’ we zijn zoo vrij op dien lof iets af te dingen al ontkennen we niet, dat het wel wat goeds bevat. De schrijver getuigt, dat hij het ‘geheel Hollandsch maakte’, ook dit moeten we tegenspreken; integendeel, de schrijver heeft het bewerkt naar ‘een Fransch boekje, waarvan het titelblad is weggeraakt, zoodat (hij) niet met juistheid den titel kan opgeven’ en het Fransche karakter der oude leerboekjes voor de classe de rethorique is in de meest volmaakte zuiverheid bewaard gebleven. In de dagen van de herleving der rederijkerskamer hier te lande zou een werkje als dit, vol algemeenheden en vol axiomas wellicht met dankbaarheid zijn ontvangen. Thans kunnen we er alleen van getuigen, dat het in onderhoudenden stijl is geschreven en dat de voorbeelden aan Nederlandsche schrijvers zijn ontleend, waardoor de Nederlandsche gebruiker althans naar zijn eigen letterkunde wordt verwezen.
Het boek is een hoogst geschikt middel om de aandacht te vestigen op zaken van gewicht, waarover men in den regel niet denkt, en die het goed zou zijn breedvoerig te bespreken en wetenschappelijk toe te lichten. Dit nu is hier niet geschied. Reeds het eerste voorbeeld (bl. 3) is mislukt: ‘wellustige droefgeestigheid’ is geen ‘bombast’ evenmin als: ‘hij jaagt zijne ijselijke gedachten terug in den nacht des afgronds, waaruit ze zijn voortgekomen’ ook is ‘bombast’ en ‘onzin’ niet hetzelfde, zooals schr. schijnt te meenen; bij bombast en onzin ligt de fout in de gedachte, bij het eerste in de overdrijving, bij het laatste in de verwarring van begrippen, in de aangehaalde voorbeelden zou de tout in de taal moeten gezocht worden. Den dichter dient men toch eenige vrijheid te laten. Veeleer meen ik de wijdloopigheid te moeten veroordeelen, waarmede de schr. betoogt, dat ‘de stijl aan het onderwerp moet passen’ - hij leze Halbertsma's rede over dat onderwerp, als inleiding tot zijne Akad. lessen te Deventer, in den Overijsselschen Alm. voor Oudh. en Letteren.
Daar waar de schr. alleen betoogt, geeft hij goede en nuttige bladz. zoo bijv. bl. 7-12; wat den uitroep over Massillon (bl. 7) rechtvaardigt, is niet na te gaan evenmin als de ‘regelen’ voor de pleitrede (bl. 13) juist daar alleen op de rechte plaats staan. Wat te maken van een zin als: ‘Wat Demosthenes en Cicero onsterfelijk gemaakt heeft, is de kern hunner voordracht.’ (bl. 19). Onbekend met het onderwerp heeft de schr. zich vaak vergrepen, zoo op bl. 24 over ‘het genie eener taal’(!!!). Het boekje is evenmin als ‘rhetorica’ als als ‘poetica’ aantebevelen, smaak (bl. 27) weet de schr. niet van kunstsmaak, kunsttheorie en kunstkennis te onderscheiden; op bl. 29 lees ik zelfs de (Fransche?) bewering: ‘Smaak is slechts het deel geweest van ettelijke volken in Europa.’ Op bl. 32 verwonderen we ons over de volslagen onbekendheid des schrijvers met den hedendaagschen smaak van ons meest ontwikkeld tooneelminnend publiek, terwijl hij toch zoo stellig durft spreken. Dat een lezer ‘ijskoud’ zal blijven bij een beeld aan eene hem onbekende omgeving ontleend, is eenvoudig onwaar: Schiller had nooit de zee gezien toen hij den maalstroom in den ‘Taucher’ beschreef en nooit Zwitserland toen hij den ‘Tell’ dichtte; voelen wij ons niet door spreekwoorden van vreemde volken getroffen, door beelden in de Edda

{==252==} {>>pagina-aanduiding<<}
of den Talmud? Op bl. 36 leeren we, dat geestig, humoristisch en komisch drie namen zijn voor eene zaak, in geillustreerde weekblaadjes en schotschriftjes kon dat er door, in eene ‘Handleiding voor beoefenaars van Stijlleer en uiterlijke welsprekendheid’ zeer zeker niet. Naast Bilderdijk's(?) gezegde (bl. 39) dat een vers(? gedicht!) alleen als improvisatie goed kan zijn, wenschte ik Da Costa's bewering te plaatsen, dat de arbeid des dichters eerst begint, nà de improvisatie, eene bewering gestaafd door het voorbeeld van alle nieuwere dichters, die verschillende bewerkingen en gewijzigde lezingen gaven, even als de schilder, de komponist, de teekenaar zijn kunstwerk blijft wijzigen en verbeteren tot het laatste toe. ‘Over de verschillende soorten van stijl’ wordt niet onaardig gesproken, 't is ook goed, dat er mannen genoemd worden, in wier werken de besproken stijl 't meest voorkomt. Aanduiding der plaatsen mocht echter niet ontbreken. Zoo vertegenwoordigt bijv (bl. 45) Shakespeare den verheven stijl; waar? hij kan elken stijl vertegenwoordigen, als men maar geschikte plaatsen kiest. Op bl. 55 vond ik vis comica of virtus comica vertaald door... ‘kernachtige komiekheid.’ Het best zijn nog de woorden redefiguren behandeld, maar helaas daarop volgt een allertreurigst hoofdstuk over de poezie, waarvan de aanhef ons reeds dadelijk naar wijlen Bodmer en Breitinger terugdrijft met de sinds lang bezweken theorie: dat de poezie eene sprekende schilderij is of eene schilderende taal! Daarop de verklaring, dat wat te onbeduidend is om in proza gezegd te worden, belangrijk genoeg is om (als poezie) te worden berijmd. Op bl. 127 betwijfelt de schr. of ‘Locke en Pascal wel grooter wijsgeeren geweest zijn dan Vader Cats en Joost van den Vondel’ ik betwijfel of eene opsomming der 
onwaarheden in dit boek wel dunner zou worden dan dit boek zelf. Aangaande den tekst der opera's lezen we op de laatste bladz: ‘Deze en al dergelijke ongerijmdheden nemen de toeschouwers niet alleen voor goede munt aan, maar klappen er zelfs voor in de handen’ zoo willen wij met dit boekje niet, liever getuigen we, wat de schr. van den tekst der opéras bouffes getuigt, nl. dat ‘het zonde zou wezen (daarover) hier verder een woord te verspillen.’

Beknopte Geschiedenis der Nederlandsche Letterkunde met een Chronologische tabel der voornaamste schrijvers. Door W.A. Elberts. Zesde vermeerderde druk. Deventer, A.J. van den Sigtenhorst.

Het is al heel wat jaren geleden sedert Dr. Jan ten Brink zijne verpletterende kritiek over een vroegeren druk van dit boek schreef, veel is er sedert aan veranderd en de 77 bladz. groot 8o leveren inderdaad den aanstaanden onderwijzer een klein overzichtje, dat hem een vrij juist denkbeeld geeft van den ontwikkelingsgang onzer vaderlandsche letteren en hem zeker tot gids kan dienen bij het kiezen des schrijvers, die hij zal bestudeeren. Toch geldt dit slechts voor een deel, immers Belgie is zeer onvolledig behandeld en erger - uit beginsel - zijn de nog levende schrijvers niet vermeld, dus geen Conscience, geen Schimmel, geen ten Brink, geen Sleeckx, v. Beers, Alberdingk Thijm, Beets, Hasebroek of ten Kate, geen onzer jongere schrijvers. Eerst de zevende druk zal Cremer noemen! Het argument ‘dat men over een schrijver tijdens zijn leven nimmer een juist en volkomen oordeel vellen kan’ is geen ernstige bestriding waard. Het beeld van het heden teekent zich af in de letterkunde

{==253==} {>>pagina-aanduiding<<}
van den dag en al wilde men alle andere schrijvers ongelezen laten, men moet in allen gevalle de tijdgenooten kennen, opdat men wete, welke de heerschende geest is; opdat men erkenne met welke geestelijke spijze men zich voedt of met welken kost men zich de maag bederft, maar de jeugd moet niet voor alle dingen met kritiek gevoed worden. Kritiek kan in een dergelijk werk grootendeels gemist worden. Laat die, als het noodig is, mondeling worden gegeven en dan met bewijzen en weerleggingen er bij.
De ‘Chronologische Tabel’ kan goede diensten bewijzen, waar men 't geboorte- of sterfjaar van een of ander schrijver, of wel den titel van een of ander werk wil kennen, vooral wanneer men wenscht te weten, waar men meer over dezen of genen kan vinden. De ‘Tabel’ getuigt van veel zorg en arbeid, maar had gewonnen, indien het grootste gedeelte van de kolom ‘Aanmerkingen’ was weggebleven. Als ik van Jacob Geel de mededeeling krijg: - ‘Keurige stijl, zuivere smaak; tintelend vernuft zijn de kenmerken van al wat hij ons heeft nagelaten’ dan kan deze mededeeling den lezer nopen Geel te gaan lezen; maar wat baat het van Clarisse te lezen: ‘zijne leerredenen dragen blijken van genie, van veelsoortige geleerdheid, schrandere opmerkingen en geleidelijke orde.’ Daarentegen zijn karakterteekeningen als bijv. die van Helmers, en Tollens hoogst nuttig voor den lezer, terwijl ze tevens bewijzen hoezeer de schrijver den geest dier mannen volkomen begreep en onpartijdig teekende. Of Messchert echter ‘zoetvloeiend, keurig van uitdrukking en vol gevoel’ is, moet den meesten onzer onverschillig zijn, als hij er niets meer van weet. Ook mededeelingen als bij B. Klijn, ‘Zijne muze heeft wel iets van die van Feith’ en bij Spandau: Spandaus muze heeft veel overeenkomst met die van Tollens’ konden veilig weggelaten worden.
Bij een herdruk worde Van Lennep's eersteling genoemd ‘Het dorp aan de grenzen’ De Genestet's bundel: ‘Laatste der eerste’ en Gorter's werken, na zijn dood uitgegeven vooral niet ‘Een jaar levens van’ maar wel ‘voor de dagbladpers.’ De titel is bij al zijn aandoenlijkheid zeker heel zonderling, maar zóo verbasterd wordt hij leelijk. Halbertsman kan dan meteen weer Halbertsma worden.
De ‘beknopte Geschiedenis’ is zeer bruikbaar, alleen had ik graag een groot aantal onbeduidendheden onvermeld gezien en moest het woord plat minstens honderdmaal zijn geschrapt; de gebruiker zou allicht gaan gelooven, dat we een vlak land en eene platte literatuur hadden. Op bl. 19 meen ik te lezen, dat de Graalroman uit de Arthurromans ontstond; beter was geweest, duidelijk uit een te zetten hoe het wereldlijk en het kerkelijk ridderschap als Arthursage en Gralsage tegen elkaar over stonden, gelijk kerk en wereld steeds in de letteren tegenover elkander staan, evenals Kerk en Staat in de geschiedenis; te meer is dit te verwonderen omdat op bl. 22 zeer juist op 't ontstaan van den Mariadienst wordt gewezen. Welke wijziging in het maatschappelijk leven den ‘seggers, vinders of trouvères’ zulk een goeden ontvangst bereidde, meldt bl. 23 echter niet, terwijl ook aan de kloosterverhalen een nauw noemenswaardig plaatsje is ingeruimd. Meer dan in de meeste handboeken is hier echter, en terecht, nu en dan wat meer ruimte gegeven aan het teekenen van den toestand der maatschappij, jammer dat daarbij soms een vrij ongepaste humoristische toon wordt aangeslagen, bl. 332 ‘den ganschen godewinkel der Grieken en Romeinen’ voor den dichter meer verschooning, voor den godsdienst meer eerbied in een leesboek; op bl. 34 ‘Maria Tesselschade was het huwlijksbootje ingestapt’ bl. 49 ‘genootschap na genootschap verrees er uit den grond; het regende (bl. 50) prijsvragen en medailles,

{==254==} {>>pagina-aanduiding<<}
(id)... waar men zich bezighield met zoo lang aan maat, cadans, rust, caesuur, comma's en punten te likken, totdat er al de geest was uitgelikt.’ Op bl. 74 wordt zelfs van de Gids getuigd, dat dit tijdschrift ‘weldra... alle haar periodieke zusters in de schaduw stelde.’ Eene andere grieve heb ik tegen de preutschheid, die telkens getuigt, dat Breeroo, Starter e.a. veel schoons gaven, maar dat ze nu niet meer gelezen of gedrukt kunnen worden. De ‘Brabbelingh’ kan men ‘kieschheidshalve niet herdrukken;’ jammer genoeg voor onzen onzedelijken tijd:

In woorden zoekt men weer te geven, 
Wat men aan deugd verloren heeft 


getuigde Bilderdijk, en met volkomen recht.
Van den fatsoenlijk vuilen Cats wordt zoo iets niet gezegd. Ook konden we uitdrukkingen als: ‘Van Coornhert's Cort begrip spraken we reeds’ en ‘Van de gezusters Visscher spraken we reeds met een woord’ best missen.
Meer voorzichtig dan scherp heet de Gijsbrecht op bl. 39 ‘een der voortreffelijkste dramatische gedichten onzer letterkunde.’ Dat Vondel's treurspelen van 't tooneel verdwenen, vond zeker zijn oorzaak in de minder algemeene bekendheid met de bewerkte stoffen en de beoogde zinspelingen, de Aran en Titus immers behandelt nauwkeurig den inhoud van den Palamedes en bevat zelfs een vrij groot aantal versregels daaruit; maar 't werd niet als tijdsgedicht verwacht en het trok volk door het bloederig verhaal en de walgelijke bijzonderheden. Dat ‘glazenmaker’ bij Jan Vos heeft evenveel waarde als ‘kousenkooper’ bij Vondel. Jan Vos was een lange reeks van jaren regent van den schouwburg en de huisvriend of althans de huishond van alles, wat aan den Amstel of de Vecht een buitenplaats had. De opeenvolgende richtingen zijn zonder omhaal of vertoon van geleerdheid geteekend en wel op eene bevattelijke wijze. Vooral mag dit gelden van de laatste helft der vorige eeuw. Bij van Alphen mocht er op gewezen zijn, dat zijn kindergedichtjes meerendeels vertaald zijn en als men ze moet ‘beoordeelen naar den tijd waarin ze uitkwamen’ dan diende men te vermelden, dat alle middelen werden toegejuicht, die konden dienen om ‘deugd en godsdienstzin’ aan te kweeken. Een tijd, die kinderen van 4 à 5 jaar 2 of 3 maal per Zondag naar de kerk zag voeren onder de leus: ‘Als je ze er jong niet in brengt, komen ze er niet, als ze oud zijn’ die tijd vroeg niet naar natuur en waarheid, maar naar theorie en conventie en daarmede waren dan Alphen's versjes gered.
Van Helmers levert de schr. een zeer schoone bladzijde, jammer dat die zelfde bladzijde ons te lezen geeft, dat Kinker met Bilderdijk in den Post van den Helicon ‘schertste’ met de dichterlijke voortbrengselen van zijn tijd; dat was wel wat anders en wat meer dan scherts.
Jammer is het verder, dat niet dan een enkele maal en dan terloops de invloed van het buitenland op onze letteren wordt geteekend, liever wordt vermeld. Op bl. 72 wordt in der haast een geheele reeks buitenlandsche schrijvers opgenoemd, maar van ieders afzonderlijk aandeel aan de herleving wordt geen gewag gemaakt. Wat daarna volgt beantwoordt beter aan dien eisch. Een zonderlinge appreciatie vind ik op bl. 74 van de Genestet: men heeft de Genestet naar ik meende, nooit zoo bewonderd om zijn dichterlijke bezieling, maar met moderne godsdienstigheid, huiselijkheid en kinderliefde heeft men in hem bewonderd, den man die zeggen dorst, wat vele nauwelijks durfden denken. Dat het gevoel voor poezie thans nog niet dood is, werd alleen bewezen door dichters, die niet in deze Handleiding vermeld staan.
Alles te zamen genomen geeft dit boek veel goeds, maar zou het te

{==255==} {>>pagina-aanduiding<<}
wenschen zijn, dat de invloed van buiten en de beweging der laatste jaren daarin duidelijk werd geteekend. Werden er dan wat namen weggelaten en werd het geheel zorgvuldig herzien, dan zou de zevende druk een werkje kunnen geven, waaraan inderdaad in ons land veel behoefte bestaat.
Doch behoudens de bovengenoemde aanmerkingen, aarzelen we niet het werkje ook in dezen vorm aan te bevelen.


Gentsche studenten-almanak uitgegeven door het taalminnend studenten genootschap, ‘'t zal wel gaan.’ Twee en twintigste Jaargang 1880. Gent, Boekhandel J. Vuylsteke.

Daar ademt ons uit dezen kleinen almanak een geur van jeugd en frischheid tegen, maar tevens een bij uitstek strijdlustige geest zoo bijzonder passend bij de moedige, veerkrachtige en hoopvolle jongelingschap aan de universiteit. We hebben met genoegen kennis gemaakt met den bundel, die ook aan Noord-Nederlandsche universiteiten vrienden telt. 1)
Een paar goed uitgevoerde portretten, een van prof. Carlier en een van Tony (Bergman) versieren dit jaarboekje. Bij 't laatste schreef prof. Paul Fredericq van Luik met Tony een der warme vrienden van ‘'t zal wel gaan’ een keurige schets. De aanhef eener onvoltooide en onuitgegeven novelle van Tony doet ons hem reeds in zijn vroegsten tijd waardeeren als geestig schrijver.
We kunnen niet elke der bijdragen in het Mengelwerk afzonderlijk bespreken, we kunnen ook niet met zekerheid voorspellen, hoeveel jeugdige schrijvers eenmaal als een van Beers, Bergmann, Conscience, de Cort of Sleeckx, Snieders, Zetternam zullen schitteren, maar als men ons naar de toekomst van de hedendaagsche Vlaamsche letteren vraagt, dan kunnen we met het oog op dit jaarboekje, eerder dan met het oog op de maandelijksche boekenmarkt, met de hand op het hart getuigen: ‘'t zal wel gaan.’


Broekhuizen's Gedichten. 2e Aflevering van de Studiën en Schetsen van Nederlandsche Letterkunde door Dr. H.E. Moltzer Hoogleeraar te Groningen. Haarlem, de Erven F. Bohn.

Meer goed dan van de 1e afl. kan ik onmogelijk van deze tweede zeggen en ijverig raad ik tot kennismaking aan. Broekhuizen behoort niet tot de dichters die algemeen gelezen worden en ik geloof niet, dat zeer vele lezers van deze studie dadelijk zullen zoeken op de eene of andere bibliotheek 's mans gedichten machtig te worden, maar wel geloof ik, dat tal van belangrijke waarheden en juiste opmerkingen den lezers zullen bijblijven en dat deze tot juister beoordeeling van andere gedichten zullen leiden. De eigenaardige wijze van behandeling, die prof. Moltzer met den in menig opzicht hem in den geest verwanten prof. Lulofs, aan dezelfde Groninger school, gemeen heeft, is oorzaak dat men over Broekhuizen lezende tevens Vondel, Hooft, Huyghens e.a. beter leert kennen m.a.w. dat het bespreken van den dichter en diens werken aanleiding geeft tot het behandelen van tal van nuttige zaken en het vermelden van personen, die het goed is, bij verschillende gelegenheden te ontmoeten.



{==256==} {>>pagina-aanduiding<<}

Groeien en Bloeien. Gedichtjes voor huis en school door D. de Bruin Jr. Kampen, Laurens van Hulst.

Eenvoudige natuurlijke kinderrijmen, zoetvloeiend, bijna om ze van zelf te gaan zingen; keurig uitgevoerd (alleen 't papier moest witter zijn) kort, levendig, vol afwisseling en alles uit den kring, dien kinderen alle kennen, dat alles doet me gelooven: dit bundeltje van 82 bladz. a f 0.30 moet in den smaak der kleinen vallen, moet een plaatsje innemen naast het beste, wat Gouverneur ooit in dit soort heeft geschreven.


De Bibliotheek voor school en volk onder redactie van W.P. Wolters,

waarvan Henri J. Stemberg te 's-Gravenhage de uitgave ondernam is zeker eene der gelukkigste gedachten uit den laatsten tijd door uitgevers verwezenlijkt. Als men waarlijk een vers of een prozastuk genieten zal, dan moet men, zonder dat daarbij finantiëele berekening te pas komt een exemplaar kunnen ter hand nemen, waar men zich ook bevindt, te huis of op reis, men moet er ook desnoods een kunnen verliezen, en vooral de onderwijzers op hoogere, middelbare en lagere scholen moeten door geen geldelijk bezwaar worden teruggehouden, om bij hun onderwijs de kennismaking met een werk van den een of anderen dichter of prozaschrijver aan te bieden of te eischen.
De ‘Bibliotheek voor School en Volk’ zal verschijnen in deeltjes van plm. 2 à 3 vel in kl. 8vo formaat. No. 1 bevat bij uitzondering vier vel.
Ieder deeltje is afzonderlijk verkrijgbaar.
In de eerste vijf deeltjes zullen o.a., verschijnen:
No. 1. H.J. Schimmel, Een Zestiende eeuwer.
No. 2. A. v.d. Hoeve, Trekken uit het werkelijk leven.
No. 3. Mevr. Bosboom-Toussaint, Een Alkmaarder te Praag.
No. 4. H.J. Schimmel, Een bijzonder onderhoud.
No. 5. De Oude Heer Smits:

Een concertstuk.

Een poppenkast vertooning.

Een eerste mijmering.

Een jongeluipartij.

Over de belangrijkheid van de nietigheid.


Prijs van elk deeltje f0,30. Bij inteekening verbindend voor 5 deeltjes is de prijs slechts f0,25 per deeltje.
we twijfelen niet, of deze uitmuntende onderneming zal algemeen ondersteuning vinden. De juweeltjes onzer letterkunde krijgen we tot geringen prijs; het papier is goed, de druk helder. In honderd gevallen kan en moet het leesboek in de hoogste klasse vervangen worden door eenige deeltjes dezer bibliotheek, gelijk bijv. voor het Duitsch aan de H.B. de enkele nummers der Universal-bibliothek à f 0.30 in de hoogste klassen bijna overal het leesboek vervangen.



Errata.

Bl. 225 reg. 13 v.o. staat zeer lees geen.
Bl. 235 reg. 17 v.o. staat, zooals blijkbaar de beteekenis is lees. Zoo is blijkbaar de beteekenis.






{==257==} {>>pagina-aanduiding<<}

Proeve van eene behandeling en verklaring van Nederlandsche woordfamiliëen.

Inleiding.

‘De Nederlandsche woordafleidkunde is eene allerbelangrijkste wetenschap. Zij maakt ons met het kunstig samenstel der taal bekend. Zij doet ons de verwantschap van een aantal woorden, en den band, die de meeste talen meer of min met elkander verbindt, opmerken. Zij verspreidt daardoor licht over den oorsprong der volken. Zij strekt tot eene fakkel bij verschillende betwiste punten van spelling, spraakleer, enz. Zij vergewist ons van de ware en oorspronkelijke beteekenis van vele woorden, die thans voor een' onkundige iets duisters hebben.’ (Lulofs, woordafleidkunde).
Deze woorden van den voortreffelijken taalkundige, mr. B.H. Lulofs, maak ik gaarne tot de mijne. Om de juiste beteekenis van onzen rijken woordenschat in een helder licht te plaatsen, is woordafleiding noodzakelijk.
Een klein voorbeeld slechts zal dit aantoonen. In een werkje over de Synoniemen, dat veel verdienstelijks bevat, las ik onlangs: Bewaren ‘om iets heen waren’. De onjuistheid hiervan ligt voor de hand. Waren toch bet. tegenwoordig ‘spoken, ronddwalen, hier en daar verschijnen’, en ‘beschermen’. In geene dezer beteekenissen gaat dus de verklaring op. Noch ‘om iets heen dwalen’, noch ‘om iets heen beschermen’ (het laatste levert zelfs geen zin op), drukt uit, wat het woord bewaren bedoelt. De woordafleidkunde leert ons echter, dat waar ‘zorg’ beteekent, en dat bewaren derhalve niets anders is dan ‘zorg omtrent (be) iets toonen’.
Woordafleiding is noodzakelijk. Toen ik mij neerzette, om het eerste gedeelte te schrijven van hetgeen ik mij voorstel in dit tijdschrift te leveren, n.l. ‘Nederlandsche woordfamiliën’, was dit mijne eerste gedachte. Bedoel ik daarmede ‘een zoogenaamd jacht maken op woorden, die aan denzelfden stam ontleend zijn’? Verre vandaar, geachte lezer; ik weet, hoe gevaarlijk het is zich daaraan te wagen. Het is zoo verleidelijk, op den klank afgaande, een woord, waarin men, met een weinig verbeelding begaafd, de hoofdbeteekenis van den stam, dien men behandelt, meent te vinden - het is zoo verleidelijk, zeg ik, zulk een woord ondoordacht te plaatsen, waar het niet behoort. Ik meende mij dus, wat etymologie betreft, te moeten houden aan de meening van erkende taalgeleerden, waaronder ik in de eerste plaats reken: Prof. de Vries, Prof. Cosijn, dr. de Jager en Grimm. Aan hetgeen deze geschreven hebben ben ik hoofdzakelijk den inhoud mijner woordfa-
{==258==} {>>pagina-aanduiding<<}
miliën verschuldigd. Ofschoon gedachtig aan het ‘quandoquidem et dormitat, enz.’, geloof ik deze geleerden, en andere, die in hunne voetstappen treden, veilig als gids te kunnen beschouwen. Evenwel niet zonder een zelfstandig oordeel te vellen, en hunne meening aan een nauwgezet onderzoek te hebben onderworpen. ‘Maar de etymologie wijst slechts het hoofddenkbeeld aan, niet de fijnere schakeeringen. De beteekenis der woorden is, evenals het volk, aan vele veranderingen onderhevig.’ Ook hiervan ben ik overtuigd en ik heb er rekening mede gehouden. Ik heb daarom, zooveel mogelijk, die verandering aangegeven, en de wijze medegedeeld, hoe die verandering in haar werk is gegaan. De lezer oordeele zelf.
Het is wellicht niet ondienstig hier op eenige voorbeelden te wijzen, die voor de hand liggen: Een schobbejak was in de middeleeuwen ‘een gemeen soldaat, die een jak van schubben droeg, in tegenstelling van een ridder, die in een harnasch van metalen platen gehuld was’; schilderen was vroeger slechts ‘het bemalen van een schild of wapenbord’; een lot is oorspronkelijk ‘een takje’, en beteekende later, omdat men met kleine takjes of rijsjes lootte ‘het takje, dat uit een bundel getrokken werd’; zolder beteekende ‘plat dak’ [uit het Lat. solarium ‘plaats, die door de zon beschenen kan worden’]. - Bij eenig nadenken ziet men terstond, dat al deze woorden hunne tegenwoordige opvatting aan de algemeenmaking of verruiming van het oorspronkelijk begrip te danken hebben.
Stad was in de middeleeuwen ‘plaats’ (vgl. stadhouder en besteden, eig. ‘op de plaats brengen’); gaar was ‘gereed’; dichten (van dictare ‘dicteeren’) bet. oorspronkelijk ‘vóórzeggen, wat een ander schrijven moet’ en bij uitbreiding ‘schrijven’. - Beperking, inkrimping van het begrip is hier de grond der verandering.
Rijk was vroeger ‘machtig’, sparen ‘toeven’; ophemelen [van heim in ‘geheim’] is oorspr. ‘wegbergen’, en bij uitbreiding ‘schoonmaken, versieren, mooi maken’ (door het overtollige weg te nemen); gespuis [uit gespons, evenals Muiden van monden] beteekende ‘verloksel’, en kwam van spanen (spoen, gespanen), dat den zin had van ‘uitlokken’. - Het ligt voor de hand dat men hier door vergelijking tot de tegenwoordige opvatting kan geraken.
In ‘begrijpen, bevatten, verklaren, toelichten, hardnekkig, baloorig, halsstarrig, schoorvoetend (met schuine voeten gaande, beeld van iemand, die een berg bestijgt), slabbakken (met slappe hakken gaan) en vele andere, is het begrip van het zinnelijke op het geestelijke overgedragen.
Bij andere woorden is een bestanddeel weggevallen: ‘Kwik (kwikzilver ‘levend zilver’), wijf (wijfman ‘sluiermensch’), kroeg (kroeghuis ‘bekerhuis), mol (molwerp ‘zandopwerper’), winkel (winkelhuis ‘hoekhuis’), enz.

{==259==} {>>pagina-aanduiding<<}

Bij zeer vele woorden en uitdrukkingen is men door misverstand tot de hedendaagsche opvatting gekomen. Daardoor onderging ook de vorm vaak aanmerkelijke veranderingen. Zoo zegt men thans: Het riekt naar de mosterd voor het oorspr. ‘mutsaard’; van den os op den ezel springen voor ‘van den ors, enz.’ (ors = ros, paard); in de waagschaal stellen voor ‘in de weegschaal’, omdat wij aan dit woord het begrip wagen ‘durven’ verbonden. Zoo schrijft men ijselijk voor ‘eiselijk’, omdat men de oorspr. bet. ‘vreeselijk’ (van agis ‘vrees’) uit het oog verloor.
Bij woorden, wier grondbegrip eene dubbele opvatting had, trad door verloop van tijd één der beide beteekenissen op den voorgrond: Zoo was stinken ‘prikkelen’, en van den neus gezegd ‘ruiken’; havenen was oorspr. ‘behandelen’; grijnen beteekende ‘het vertrekken van het gelaat’, enz.
Doch genoeg om aan te toonen, dat etymologie alleen niet voldoende is om tot eene juiste woordenkeus te geraken. De oorspronkelijke opvatting te vergelijken met de tegenwoordige; nauwkeurig te overwegen of men langs een geleidelijken weg van het eene tot het andere kan komen; en bovenal, de geschiedenis der taal door alle eeuwen heen, waar te nemen, dit alles is een vereischte voor hem, die zich met het rangschikken der woorden wil bezighouden.
Nog meer. Ook het gebruik heeft zijne rechten. De spreektaal is het eigendom van het volk; de schrijftaal der beschaafden. Verkeerde opvattingen van beiden; de voorliefde, die zoowel het volk als de geleerden voor sommige woorden en uitdrukkingen koesterden, al druischte het gebruik daarvan ook tegen de geschiedenis der taal in; het gezag van sommigen, die door hunne veelschrijverij langzamerhand als toongevers werden beschouwd; het misbruik, dat van dit gezag dikwijls werd gemaakt; dit alles en nog veel meer maakt ‘eene oplettende waarneming van de taal, zooals die gesproken en geschreven wordt’ noodzakelijk.
Wij hebben dus de volgende grondslagen: Etymologie, de geschiedenis der taal en het gebruik. Deze drie zaken moeten hand aan hand gaan. Het ééne zonder het andere leidt tot dwalingen, en waar het ééne te kort schiet, komt het andere te hulp.
Vooral bij eene behandeling der Synoniemen is deze bazis noodig. Zulk eene taak is echter niet gemakkelijk, en menigeen, die zich op dit glibberige pad heeft begeven, is dan ook uitgegleden. ‘Weiland en Landré’ is verouderd; indertijd was hun werk zeer bruikbaar. Dat van ‘Bruining’ heeft weinig waarde. De proeven van ‘Nassau’ zijn niet onbeduidend; evenmin die in de spraakkunst van ‘Mulder’. ‘Hendriks’ heeft dezer dagen ‘eene proeve van een woordenboek van Nederl. Syn.’ in het licht gegeven, die zeer veel goeds bevat, doch hier en daar zwak en onvolledig is. Een goed en volledig woordenboek ontbreekt nog.

{==260==} {>>pagina-aanduiding<<}

Met opzet doe ik in mijne ‘woordfamiliën’ de Synoniemen op den voorgrond treden. Niet omdat zij alle goed zijn; maar om gelegenheid te geven ze goed te maken. Gedachtewisseling in dit tijdschrift komt mij te dien einde nuttig en gewenscht voor.
In Frankrijk, waar de mannen dor ‘Academie’ zich van het oppergezag der taal hebben meester gemaakt, en bij iederen twijfel slechts hun machtwoord hebben te spreken, is de leer der Synoniemen slechts eene les, die van buiten geleerd moet worden. Die dus het sterkste geheugen heeft is er het beste in thuis. Te onzent, waar bijna jaarlijks de eene of andere wijziging in het gebruik der woorden plaats vindt; waar ieder Nederlander in de geschiedenis der taal een woordje heeft mee te spreken; waar van gezag geen sprake kan zijn; waar dus elke opmerking, hoe gering ook, hare waarde kan hebben; bij ons zeg ik, kan het niet anders dan hoogst voordeelig zijn, wanneer er op dit gebied samenwerking plaats heeft.
Over het doel van mijne woordfamiliën behoef ik niet verder uit te weiden. Gedeeltelijk is dit reeds in hetgeen voorafgaat gezegd, gedeeltelijk moet dit blijken uit het gebruik.
De wijze van samenstelling zal duidelijk worden uit de behandeling.

(Be)ginnen.


Be)ginnen, (be)gon, (be)gonnen, overgankelijk en niet-overgankelijk sterk werkwoord, behoorende tot de eerste klasse der uit wortels voortgekomen verba; wortel gann, die zich kenmerkt door eene korte a, gevolgd door een dubbelen vloeienden medeklinker. Oudtijds begin, began, begonnen. Naar analogie van konst (voor konde), dat nog bestaat in ons kost, ontwikkelde zich reeds vroegtijdig naast begon de vorm begonst; een vorm, die door den onbeschaafde nog vaak gebezigd wordt (nam, begost).


Beginnen is samengesteld uit het voorvoegsel be en ‘aan’ ginnen ‘snijden, splijten’; vgl. ontginnen. ‘Iets aansnijden’ is = ‘met het nuttigen van iets een aanvang maken’; van daar, bij uitbreiding, in 't algemeen = ‘een aanvang met iets maken.’


Syn.: Aanbreken, aanvangen, aanheffen. Beginnen, aanvangen en aanheffen zijn van dezelfde beteekenis; beginnen is echter wat deftiger in het gebruik dan aanvangen, en aanheffen wint het in deftigheid van beide. Alle drie werkwoorden zijn trans. en intrans. ‘Het feest is begonnen en aangevangen; een lied is begonnen, aangevangen, maar het liefst aangeheven.’ In aanvangen en aanheffen ligt het zinnelijke ‘vangen, grijpen’ ten grondslag, in beginnen het denkbeeld ‘aansnijden’. Aanbreken, van

{==261==} {>>pagina-aanduiding<<}
een oorspr. ‘breken’, ‘schijnen’ beteekent ‘beginnen te schijnen, zich te vertoonen’: ‘De dag breekt aan; het uur van den strijd is aangebroken’. Intrans. wordt het uitsluitend van den tijd gebruikt (vgl. het Eng. the break of day).


Aanmerking. De overgang der beteekenis van insnijden tot aanvangen heeft niets vreemds; men denke aan het fransche entamer (van en ‘in’, en het Grieksche woord temno, dat ‘ik snijd’ beteekent) ‘commencer’. Bij vele werkzaamheden heeft dan ook inderdaad het beginnen plaats door snijden; men denke slechts aan het eten van vleesch, van een appel. Dit laatste komt nog sterker uit in het Spaansche empezar (letterlijk ‘in stukken snijden’), beginnen.


Men vergelijke verder ons heeten ‘bevelen’, en heeten ‘noemen’ of ‘genoemd worden’, die met caedere ‘snijden’ in verband staan. De gewoonte onzer voorouders om namen, enz. in te kerven, verklaart die beteekenis; men gaf namelijk een bevel, door het in hout te snijden; onthield een naam op de zelfde wijze. Ik heet ‘noem’ u, bet. dus ‘ik snijd u, d.i. uw naam in het hout’. (? Red.) De Eng. hebben nog to write, ons ‘rijten.’ De Goten gebruikten echter voor schrijven meljan, d.i. ‘malen’.



Beginner, begin, in den beginne (oude datiefvorm, geregeerd door het voorzetsel in), beginneling.

Beginsel 1. aanvang: ‘Alle beginsel is moeielijk’; 2. grondslag: ‘De eerste beginsels (of beginselen) eener taal’; 3. stelregel: ‘Een strijd van beginselen (nooit beginsels); iemand van goede, edele beginselen’.


N.B. Aanbegin is een germanisme, tenzij men aanneme, dat er in onze oude taal, evenals nog in het Hd., een ww. aanbeginnen bestaan heeft. Dit is intusschen wel mogelijk; te meer, daar aanbegin reeds in de 14e eeuw voorkwam, o.a.: ‘Voir al die werelt aanbegin’, Oudvl. Ged. III. 120. In de 16e en 17e eeuw was het woord zeer in zwang: ‘Van den eersten aanbeginne der kercken’ (Marnix); ‘dat Godt van den aanbeginne gedaan hadde’ (Ps. 106; 13), ‘een inganc of éen aenbegin’ (Bed. v.d. Misse). Thans is het woord ongebruikelijk; wij zeggen ‘begin’. In den kanselstijl komt aanbegin nog enkele keeren voor.



Oorsprong (lett. ‘uitsprong, het ontspringen’) is een allegorisch woord, ontleend aan eene rivier, die uit de rotsen te voorschijn springt. Het komt met begin in beteekenis overeen, maar is deftiger. Ontstaan ziet op de geboorte. ‘God is de oorsprong van alle dingen’. ‘De mensch heeft zijn ontstaan aan God te danken’. ‘Hoe zijn alle dingen ontstaan d.i. geschapen’? Een ander deftig woord voor begin is wording, dat het meest met ontstaan overeenkomt. Bron is de plaats, waar het water boven de oppervlakte der aarde ontspringt; wel, waar het beneden de oppervlakte uit den grond komt. De gezamenlijke bronnen vormen den oorsprong eener rivier. Fig. is oorsprong eene meer verwijderde aanleiding dan bron.

Ontginnen, eig. aansnijden, opensnijden, opensplijten. Oudtijds was

{==262==} {>>pagina-aanduiding<<}
ontginnen ‘verbreken, verwoesten’: 't Palais ontginnen, ‘het paleis verwoesten’; ‘castel ontgonnen = verwoeste burg’.


Beteekenis: 1. aansnijden (een brood, enz.); 2. beginnen er van te gebruiken; 3. beginnen te bebouwen (van een braakliggend land); 4. de delfstoffen uit iets te voorschijn halen: ‘Een mijn ontginnen’; 5. (fig.) aanvangen, beginnen. Bet. 1, 2 en 5 is verouderd.


In al deze beteekenissen ligt het snijden of splijten ten grondslag. Zoo bet. een land ontginnen ‘er met de ploeg doorheen snijden’; een mijn ontginnen ‘met de bijl opensplijten om er de delfstoffen uit te halen’, enz.



Ontginner, ontginning.




Belgen.


Belgen (balch, gebolgen), oudt. sterk werkwoord, behoorende tot de 1e klasse der uit wortels voortgekomen werkwoorden. Stam balg, die zich kenmerkt door eene korte a en twee daarop volgende medeklinkers, waarvan de eerste een vloeiende en de tweede een vaste is. ‘Dies balch hem God uptie creaturen’, Spiegel Historiael I, 15 vs. 18. Het werkw. luidde vroeger hem belgen.


Thans wordt het zwak verbogen: belgen, belgde, gebelgd; de vroeger sterke vervoeging blijkt echter nog uit het adjectief (oorspr. participium) verbolgen.


Oorspronkelijke beteekenis: doen ‘opzwellen, opblazen’.


1. (wederk.) zich boos maken; 2. (niet-wederk.) toornig maken: Het belge u niet; ik ben er gebelgd over’.


Syn.: Belgen, vergrammen, verstoren, vertoornen. -


Verstoren (vroeger hem storen) is zwakker dan belgen en dit laatste heeft weer minder kracht dan vertoornen en vergrammen. Verstoren bet. ‘storen in de goede luim, uit het humeur brengen’. In den zin zich boos maken (zich belgen) is belgen verouderd en dus niet aan te bevelen. Vergrammen is die graad van ‘toornig maken’ of ‘toornig zijn’, die iemands gelaatstrekken ontsiert; vandaar: Een grimmig gelaat. Vertoornen (toren oorspr. = verdriet) is ‘boos maken door het verdriet, dat men iemand aandoet’. Toorn kan iemand goed staan, gramschap nooit. Belgen (vgl. de oorspr. bet. ‘doen opzwellen, opblazen’) bet.: ‘nijdig maken’.

Belgziek, -ziekte, -zucht (zucht van ‘zoeken’, dus = begeerte), -zuchtig.

Verbolgen, oorspr. verl. deelw. van verbelgen (eene samenstelling als verbazen, vertoornen, enz.), uit ver, dat hier het begrip van

{==263==} {>>pagina-aanduiding<<}
werkw. versterkt, en belgen. Verbelgen beteekende oudtijds ‘iemand in den toestand van toorn brengen’; verbolgen is dus ‘vertoornd’, hoofdzakelijk gebruikt van personen; overdrachtelijk wordt het ook van zaken gebezigd, vooral van de zee, in den zin van ‘onstuimig’. ‘De verbolgen baren’.

Verbolgenheid. Syn.: Drift, boosheid, gramschap, grimmigheid, toorn, oploopendheid, opvliegendheid, wrok, nijdigheid. Drift (van drijven) ziet op iemands hartstocht (een driftig man), en komt het meest met oploopendheid en opvliegendheid overeen; de laatste woorden bet. ‘de eigenschap om spoedig boos te worden’. Opvliegendheid omsluit het denkbeeld ‘snel, spoedig’ in hoogere mate, dan oploopendheid. Wrok is ‘eene blijvende gramschap, die voortspruit uit wangunst of nijd.’ Wrok is de voortdurende toestand van nijdigheid. (Over toorn, gramschap, verbolgenheid en verstoordheid, zie onder belgen).

Baldadig (van bal ‘boos’ en daad), boosaardig, van nature slecht. Baldadiglijk, -heid.

Baloorig, ‘ontevreden, in een kwade luim’. -heid

Balsturig, lett. ‘slecht te sturen’, ‘vandaar; koppig, hardnekkig, halsstarrig (stijf van hals).’ Het - lot, bet. ‘tegenspoed’. -heid.

(Balemond), oud woord, dat 1. ‘slecht de zaken van een minderjarige besturen’ beteekende, en 2. ‘een slecht voogd afzetten’.

Balg, het opgeblazen gedeelte van iemands lichaam, dus 1. buik, (ook lichaam in het algemeen); 2. hetgeen den buik, het lichaam omspant, derhalve ‘de huid’, vooral van dieren; 3. iedere zak, die van huiden vervaardigd is; vgl. blaasbalg, het bekende werktuig, dat dient om het vuur aan te blazen, vooral gebruikt door smeden; ook het werktuig, dat aan orgels bevestigd is om wind in de pijpen te brengen. 't Luidt dus niet, gelijk sommigen willen en ook zeggen ‘balk’, naar de balken, waarop door den orgeltrapper getrapt wordt.


In het Got. was het woord balgs algemeen: Een matibalgs beteekende ‘knapzak’; een leeren zak om wijn in te bewaren heette bij hen eveneens balgs.




Beren.


Beer, bar, geboren, overgankelijk, sterk werkwoord, behoorende tot de 2e klasse der uit wortels voortgekomen werkwoorden. Wortel bar, die zich kenmerkt door eene korte a en een daarop volgenden vloeienden medeklinker. Beren zelf is verouderd en slechts overig in afleidingen en samenstellingen.

Geboren (van geberen; ge- is versterkend partikel), eig. ‘gedra-
{==264==} {>>pagina-aanduiding<<}
gen’; of ‘voortgebracht; Hoofdzakelijk gebezigd van menschen en dieren; in hoogeren stijl evenwel ook op onstoffelijke dingen toegepast: ‘Eer de bergen geboren werden,’ Ps. 90:2. Bij uitbreiding beteekent het deelwoord geboren: ‘Door zijn aanleg voor een vak ofwerkkring bestemd zijn’, bijv.: ‘Hij is dichter, predikant, advokaat geboren’.


Als bijvoegelijk naamwoord dient geboren 1. als bepaling van den naam van een volk, stad enz., om aan te duiden, dat de bedoelde persoon tot dat volk of tot die stad behoort: ‘Ik ben een geboren Amsterdammer’; 2. als bepaling bij een zelfstandig naamwoord, dat aanduidt, wat de bedoelde persoon door eigen aanleg is: ‘Hij is een geboren dichter’.


Met den helm geboren zijn = tot geluk geboren zijn (volgens het bekend bijgeloof, van iemand, wiens hoofd, bij de geboorte, met een helm ‘vleeschachtig omhulsel’ bedekt is). Uit stof geboren zijn, volgens de bijbelsche voorstelling, dat de eerste mensch uit stof geschapen is; de uitdrukking beteekent dan ‘sterfelijk, vergankelijk, stoffelijk zijn’. Uit het vleesch geboren zijn, het tegenovergestelde van uit den geest geboren zijn, d.i. ‘niet wedergeboren zijn’ tegenover ‘wedergeboren zijn’. Gewonnen en geboren (gewonnen van het verouderde gewinnen ‘verwekken’: En Abraham gewon Izaäk, enz.). Gewonnen en getogen (verl. deelw. van het oude tiën ‘trekken’, als deelw. met de beteekenis ‘opgevoed’).


Spreekw.: Een dichter wordt niet gemaakt, maar geboren, vertaling van het Latijnsche: poëta nascitur, non fit.

Aangeboren, blind-, een- (theologische term, eig. een germanisme; Men wil onderscheid zien tusschen dit woord en het Nederlandsch gevormde eenig-, eerst-), hoog- (titel van graven en gravinnen), hoogedel- (titel van hoogen adeldom), hoogwel- (titel van barons, baronessen, jonkheeren en jonkvrouwen), jong- (syn. met pasgeboren), jongst- (syn. met laatstgeboren), laag- (in een lagen stand), nieuw-, on-, oudst-, vrij-, weder- (fig. d.i. in geestelijken zin, naar de beeldspraak, waarvolgens de mensch zijne zondige natuur aflegt, en, door een nieuw schepsel te worden, een beter leven leidt; ook wederom-), weledel- en wel- (titels).

Geboorte (uit geboor + het suffix de, met verscherping van den eindconsonant d tot t), 1. het ter wereld komen; 2. de rang of de plaats, die iemand in de maatschappij inneemt; 3 = wettige geboorte, of goede, edele, aanzienlijke geboorte; 4. (fig.) de levensloop van de geboorte af; 5. (overdrachtelijk, van zaken) het ontstaan.


Voorbeelden: 1. Het uur der geboorte; 2. van aanzienlijke, burgerlijke geboorte; een Amsterdammer van geboorte; 3. hij is van geboorte, zonder geboorte, van geene geboorte; 4. het rad

{==265==} {>>pagina-aanduiding<<}
van geboorte; 5. die onderneming is nog in de geboorte; iets in de geboorte smoren.

Synoniemen van 1.: Wording (in verheven stijl), ontstaan. Van 2.: Stam, dat op den oorspronkelijken stichter wijst; afstamming, verbinding met den stam door alle daartoe behoorende leden; afkomst, met betrekking op de voorouders en hun toestand. Van5.: Wording.

Geboortig, zekere geboorte hebbende in betrekking tot eene plaats, bijv.: ‘Geboortig van Parijs’. Synoniem: afkomstig (wanneer een der voorvaderen daar geboren is).


Aanmerking. Verouderd is geboortig in den zin: zekere geboorte hebbende in betrekking tot een stam of tot een geslacht, bijv.: ‘Geboortig uit een edelen stam’; waarvoor liever: ‘Geboren, enz.’ 1)


Voorbeelden: Iemand is van Parijs geboortig of afkomstig, maar uit een edel geslacht geboren of voortgesproten. Deze wijn is afkomstig uit X.

Geboorteakte, -dag (met het syn.: verjaardag), -dicht (-gedicht), -dorp, -engel (met de syn.: genius, geleigeest), -feest (met het syn.: verjaarfeest), -feestdag (dichterlijk), -gouw (de gouw, waar iemand geboren is), -groet (syn.: -zang, -lied), -grond (syn.: vaderland of vaderstad), -halster (een striktouw, dat men om den hals van een nog ongeboren veulen bevestigt, om de geboorte te bevorderen), -heilige (vroeger -heilig), -jaar, -land, -licht (syn.: levenslicht), -penning (gedenkpenning van iemands geboorte), -plaats, -plek (dichterlijk), -sonde (stift met een oog, waardoor men den geboortehalster steekt), -stad, -ster, -stond, -streek, -tijd, -uur, -vlies, -water, -wensch (syn.: verjaarwensch, gelukwensch, zegenwensch, heilwensch), -zang, -zon, (dichterlijk voor geboortedag).

Eerstgeboorte, hoofd-, kop-, weder-, na- (sponsachtig lichaam, dat na de geboorte ontlast wordt).

Ontberen (van ont en beren, in den zin van ‘zich dragen, eene zekere richting nemen’) beteekent oorspronkelijk: ‘Zich weg begeven van, ophouden met, laten, nalaten’. Hieruit ontwikkelde zich de tegenwoordige beteekenis: ‘Niet, bezitten’, d.i. ophouden met iets te bezitten; meestal: ‘Diep gevoelen, dat men iets mist’.

Syn.: Missen, gew. ‘gevoelen, dat men iets kwijt is’; vermissen, met ietwat sterkere beteekenis dan missen. In ontberen ligt vaak nog het denkbeeld ‘door eigen schuld’; het wordt gebruikt ten aanzien van dingen van groote waarde: ‘Dat ik thans uwe hulp moet ontberen brengt mij tot wanhoop’. Derven ziet op de eerste behoeften des levens: ‘Het noodige derven’. Fig. gebruikt heeft derven minder kracht dan ontberen: ‘Zijne hulp te moeten derven is eene zware beproeving voor mij’. Kwijt zijn is eenvoudig ‘verloren hebben’, somtijds tot groot genoegen van den

{==266==} {>>pagina-aanduiding<<}
betrokken persoon: ‘Eindelijk ben ik dien lastigen man kwijt’.

Oorbaar, dat letterlijk ‘hetgeen men uit iets draagt’ beteekent, dus ‘voordeel, nut’; thans alleen adjectief, in den zin van ‘nuttig’ en ‘betamelijk’.

Orberen en verorberen ‘nuttigen’.

Syn.: oorbaar, ge- of veroorloofd, nuttig, voordeelig. Veroorloofd is oorbaar, in betrekking tot het verlof, dat men ergens toe heeft; nuttig en voordeelig, in betrekking tot het nut of voordeel van iets; nuttig wordt van geestelijk-, voordeelig van stoffelijk voordeel gebezigd. Betamelijk is oorbaar ten opzichte der welvoegelijkheid. Welvoegelijk, gepast, passend: De drie laatste woorden komen met betamelijk overeen, ofschoon welvoegelijk meer op de goede zeden ziet, en passend en gepast op het gebruik en de gewoonte.

Baren (van baar ‘het dragen’ en bij uitbreiding ‘het voortbrengen’) 1. ter wereld brengen; 2. (fig.) veroorzaken: ‘Die zaak baart mij verdriet’.


Spreekwijze: De tijd baart rozen, d.i. ‘mettertijd komt alles te recht.’

Baring, barensnood, barensweeën.

Baar, het dragende. In het algemeen Iets, waarmede men draagt; in het bijzonder: Het werktuig waarop een lijk gedragen wordt (oudtijds bare, van daar in baren leggen ‘op de baar leggen’, in baren liggen, gebaert zijn, e.a.).


Het afgeleide werkwoord baren ‘op de baar leggen’ is verouderd. De thans daarvoor gebruikelijke woorden zijn reeuwen (van ree ‘lijk’, vgl. reeroof) en afleggen (een lijk -).



Baarkleed (syn. lijkkleed), draagbaar, lijkbaar, baarmoeder.

Baar (als achtervoegsel), oorspr. een woord op zich zelf (zie het vorige baar), dat ‘dragend, voortbrengend’ beteekende. Als achtervoegsel duidt het, door verruiming van het begrip, ‘de geschiktheid tot of de geaardheid van het dragen’ aan. Deze kan zoowel op iets bedrijvends als op iets lijdends betrekking hebben. Vruchtbaar ‘vruchtdragend’, d.i. geschikt tot het dragen van vruchten. Voelbaar ‘het gevoeld worden dragende’, d.i. geschikt om gevoeld te worden.


Soms gaat het denkbeeld moeten gepaard met het lijdend begrip, dat in samenstellingen als voelbaar (werkw. stam + baar) ligt opgesloten: Strafbaar ‘dte of dat gestraft moet worden’.

Beer (meerv. beren), stut, muurstut (drager van een muur).

Berrie (syn. van baar), instrument om te dragen.

Beuren. Zwak werkw., als afgeleid van beur (uit böri) ‘optilling’. 1. Omhoog lichten; 2. ontvangen (geld voor iets opnemen en wegdragen); 3. (somtijds) voor gebeuren; dit laatste in volksstijl.


Syn.: Tillen, van zwaardere voorwerpen; lichten (van een

{==267==} {>>pagina-aanduiding<<}
schip), naar boven doen gaan, door den last te verminderen, zie bording.


Overdachtelijk wordt slechts tillen gebezigd: Eene zaak zwaar tillen. Aan iets tillen (zich met iets bemoeien).

Gebeuren. In vereeniging met ge- nam het grondwoord beuren eene mediale beteekenis aan. Zooals dit bij vele andere werkwoorden het geval is, dient het voorvoegsel ge- ook hier om den figuurlijken zin van het simplex te voorschijn te roepen (vgl. dragen en (zich) gedragen, e.a.). Gebeuren beteekent dus ‘zich verheffen en daardoor te voorschijn treden’. Hieruit ontwikkelde zich de 1e beteekenis: voorvallen, geschieden’: ‘Het zal niet meer gebeuren. Het is nu eenmaal gebeurd’, enz. 2. Toevallen, ten deel vallen: ‘Dat zal u gebeuren’. Mocht het mij eens gebeuren. 3. Uit de laatste beteekenis ontwikkelde zich de vroeger gebruikelijke en thans verouderde ‘passen, betamen, voegen: ‘Als deen den anderen niet en starct Mit rechter trouwe, die daer gheboirt (d.i. past).’ Deze laatste bet. is in het Hoogduitsch veel meer op den voorgrond getreden dan bij ons (gebühren).

Synoniemen van 1.: Gebeuren, geschieden, voorvallen, plaats grijpen, plaats vinden, zich voordoen. - Gebeuren en geschieden komen in beteekenis overeen; het laatste behoort echter tot de schrijftaal, het eerste tot de spreektaal. Voorvallen wordt gebruikt van gebeurtenissen, die zich onder zekere omstandigheden aan iemand voordoen, en wordt dus toegepast op zaken, die binnen den kring onzer waarneming vallen en in onze omgeving geschieden. Plaats hebben bezigt men, als men aan een feit in de reeks der gebeurtenissen eene plaats toekent; het bet. derhalve ‘werkelijk gebeuren’. Plaats grijpen omvat het denkbeeld ‘snel of onverwacht’. Plaats vinden wordt minder gebruikt dan plaats hebben, doch komt er in beteekenis mede overeen.


Een ongeluk gebeurt, geschiedt, valt voor, heeft plaats; een veldslag, een huwelijk, een feest heeft plaats (wordt tot werkelijkheid); een oproer, eene muiterij grijpt plaats (onverwacht, zonder dat men het vermoedde).

Syn. van 2.: Gebeuren, overvallen, overkomen, te beurt vallen, ten deel vallen, zich voordoen. - Gebeuren wordt in ruimeren zin gebruikt voor alle lotgevallen, die iemand in zijn leven ondervindt; overkomen doelt op gebeurtenissen van noodlottigen aard. Te beurt vallen komt met gebeuren overeen; maar behoort zoowel tot den hoogeren- als tot den gemeenzamen stijl, terwijl gebeuren alleen tot den hoogeren stijl behoort. Ten deel vallen wordt in tegenoverstelling van gebeuren, te beurt vallen en overkomen slechts van stoffelijke zaken gebezigd; het denkbeeld deel, aandeel in de eene of andere zaak, ligt hier tot grondslag. Valt iets door het lot aan iemand ten deel, dan gebruikt men meestal

{==268==} {>>pagina-aanduiding<<}
toevallen. Overvallen komt met overkomen overeen, doch met de bijgedachte ‘plotseling’. Zich voordoen sluit het denkbeeld ‘onverwacht’ of ‘toevallig’ in zich, en wordt slechts van abstrakte substantieven gebezigd. Bijv.: Eene onderscheiding gebeurt iemand of valt hem te beurt; eene prijs valt den overwinnaar ten deel of toe; een ongeluk overkomt iemand; plotseling overvalt ons eene beroerte, een schrik, enz.; eene schoone gelegenheid, waarop wij niet durfden rekenen, doet zich voor; onverwacht doet zich eene schuilplaats aan ons voor.


Opmerking. Sommige staande uitdrukkingen komen altijd met gebeuren voor, bijv.: Het gebeurde vergeten (waar men nooit het geschiede gebruikt. Dit laatste komt trouwens nimmer voor; men zegt: Hetgeen geschied is, liever: Hetgeen gebeurd is). Daarentegen zegt men steeds: ‘Gedane zaken nemen geen keer’, in plaats van gebeurde, omdat inderdaad in dezen zin het begrip doen op den voorgrond moei treden, wat in ‘het gebeurde vergeten’ niet het geval is. Het gebeurde is hier: ‘Wat van weerszijden gedaan is’.



[Gebeurte, verouderd, uit gebeur met het achtervoegsel te]. De oorspronkelijke beteekenis is ‘het gebeuren, het plaats grijpen’; maar daar de voorvallen in het leven gedurig terugkomen en elkander onophoudelijk afwisselen, hechtte men aan gebeurte, door verloop van tijd, den zin van ‘den geregelden gang der elkander afwisselende gebeurtenissen’: ‘Het heeft al zijn gebeurt’ (Heynsius).


Evenals bij geboorte oudtijds vaak het voorvoegsel ge- wegviel, is dit bij gebeurte regel geworden, en wij kennen slechts het kortere

Beurt. In de uitdrukking te beurt vallen ligt nog de werkelijke zin van dit woord, n.l. ‘het geschieden, de gebeurtenis valt iemand toe, wordt iemands deel’. Bij uitbreiding, in betrekking tot een bepaalden tijd, ontstond de beteekenis ‘afwisseling’. Het is mijne beurt d.i. ‘de tijd voor het gebeuren is nu aan mij gekomen’. Vandaar de uitdrukkingen:

Bij beurten, beurtelings, beurt om beurt, beurtwisseling ‘het wisselen der gebeurtenissen’, en de spreekw.: Eene geduchte beurt krijgen ‘beknord worden’.

Gebeurlijk (dichterlijk), van gebeuren met het achtervoegsel -lijk in actieve opvatting: ‘kunnende gebeuren’. Gebeurlijke zaken. In den zin van ‘passend, behoorlijk’ is gebeurlijk verouderd.


Syn. mogelijk, dat in gewonen stijl het gebruikelijke woord is.

Gebeurlijkheid (dichterlijk), met het syn. mogelijkheid.

Gebeurtenis, uit het deelwoord gebeurd en nis, met verscherping der d tot t en inlassching der onduidelijke letter e.


Syn. Gebeurtenis, voorval, feit, toeval, geschiedenis. - Gebeurtenis: voorval = gebeuren: voorvallen. Een voorval valt bin-
{==269==} {>>pagina-aanduiding<<}
nen den kring van onze waarnemingen, en wordt gezegd van hetgeen wij zelf ondervinden. Gebeurtenis wordt van meer belangrijke zaken gebezigd: ‘Tot de groote gebeurtenissen der wereld behoort de Fransche revolutie’.

Feit komt met gebeurtenis overeen, doch geldt vooral van historische gebeurtenissen. ‘De feiten en jaartallen der vaderlandsche geschiedenis’. Toeval is eene gebeurtenis, die tegen onze verwachting of zonder eenigen invloed van buiten plaats grijpt. ‘Dat ik hem juist toen ontmoette, was een gelukkig toeval’. Geschiedenis is de aaneengeschakelde rij van gebeurtenissen, voorvallen, feiten. ‘De Fransche geschiedenis’. ‘Zijne lotgevallen vormen eene treurige geschiedenis, die ik later wel eens zal vertellen’.

Gebeurtenisvol, rijk aan belangrijke voorvallen, gebeurtenissen.

Opbeuren: 1. Iets, dat gevallen is, oprapen, oprichten (gemeenzaam en weinig in gebruik); 2. (fig.) moed inspreken, tot vroolijkheid stemmen, redden; 3. een gedeelte der huurpenningen vóór den tijd innen.


Syn. van 1.: Opbeuren, optillen, oplichten, oprapen, opheffen, ophelpen, opnemen, oprichten, optrekken, ophalen. - Opbeuren en oprapen worden gebezigd van iets, dat gevallen is, het laatste van zeer lichte voorwerpen (een speld, een stuk geld); optillen wordt gebruikt van zwaardere voorwerpen. Oplichten komt met opbeuren en oprapen overeen, doch mist het bijdenkbeeld, dat het voorwerp eerst gevallen is of behoeft te liggen; het lichaam, dat opgelicht wordt, bevindt zich in zijn natuurlijken stand. Opheffen heeft even als opbeuren en oprapen het begrip: ‘Opnemen van iets, dat gevallen is en niet al te zwaar is. Oprichten is ‘iets, dat gevallen is overeind plaatsen, in den eersten stand terugbrengen’. In optrekken en ophalen staat het begrip trekken en halen op den voorgrond; men onderstelt hierbij eene voortdurende beweging naar boven, die veroorzaakt wordt door aan een koord of touw te trekken. Ophelpen is ‘iemand opbeuren, die op den grond ligt en zelf reeds poogt op te staan’.


Syn. van 2.: Opbeuren, opvroolijken, vertroosten, bemoedigen, redden, ophelpen, oprichten. - Opbeuren is het algemeene woord voor opvroolijken, vertroosten en bemoedigen; de drie laatste woorden moeten respectievelijk gebezigd worden, naarmate de persoon, die opgebeurd wordt, zijne vroolijkheid heeft verloren, het vertrouwen heeft laten varen of den moed heeft laten zakken. Ophelpen wordt van stoffelijke hulp gebruikt; men helpt iemand op, die zelf reeds tracht uit zijn ongelukkigen toestand te geraken; m.a.w. ophelpen is ‘de behulpzame hand bieden’. Redden beteekent ‘iemand uit verval, uit ongelukken trekken, door hem de behulpzame hand te bieden of door hem met raad en daad bij te staan; het komt dus het meest met ophelpen overeen;

{==270==} {>>pagina-aanduiding<<}
doch bij redden wordt de zinkende toestand als erger voorgesteld dan bij ophelpen. Oprichten komt dicht bij vertroosten en bemoedigen, doch is zeer weinig in gebruik.


Voorbeelden: Een gevallen kind opbeuren, opheffen; een gevallen grijsaard oprichten, weder in zijn natuurlijken stand plaatsen (het kind kon zelf niet opstaan en wordt dus geheel opgeheven; de grijsaard helpt zich gedeeltelijk zelf, maar zijne stramme leden veroorloven hem niet overeind te komen; hij wordt dus door een ander opgericht); een gevallen speld wordt opgeraapt; het deksel wordt opgelicht van de pot (waarop het zich vóór de handeling van het oplichten in zijn natuurlijken stand beyond); een kleed wordt opgenomen (van zijne plaats weggenomen zonder veel beuren of tillen); een gewicht van honderd pond tilt men op, een buitengewoon sterk mensch kan het echter met het grootste gemak oplichten. De visschers halen hunne netten en simmen op, terwijl de huismoeder de gordijn optrekt of ophaalt om meer licht in de kamer te krijgen. Na de dekens opgelicht te hebben, neemt de moeder haar zuigeling op; de vader helpt inmiddels zijn gevallen zoontje op (dat reeds spartelt om zelf op te komen).


Zijne woorden beurden dien man op en vertroostten hem. Ik heb den ongelukkige wat opgevroolijkt, en bemoedigd verliet hij mij. Wij moeten dien armen man wat ophelpen, anders zal hij spoedig niet meer te redden zijn. Wat zal hem in zijn ongeluk opbeuren, bemoedigen, vertroosten?

Opbeuring, vertroosting, bemoediging: ‘Hij heeft wat opbeuring noodig’.

Verbeuren, 1. Van de eene plaats op de andere dragen; 2. (fig.) verliezen; 3 (met zich) te sterk beuren, en zich daardoor bezeeren, waaruit in fig. zin de veroud. bet. ‘misdoen’ voortkwam.


Voorbeelden: Eene tafel verbeuren. Iemands hulp, achting verbeuren. Er is niet veel aan verbeurd. Een pand verbeuren (schuldig zijn en dus ‘verliezen’); het bekende gezelschapsspel noemt men: ‘pand verbeuren’ (zonder het artikel).

Syn. van 1.: Vertillen, verplaatsen, verzetten, verleggen. - Vertillen wordt van zwaardere voorwerpen gebezigd dan verbeuren; verzetten en verleggen geschieden insgelijks door omhoog beuren, maar verzetten wordt uitsluitend gezegd van voorwerpen die staan, terwijl men verleggen van liggende voorwerpen gebruikt; de beide laatste woorden beteekenen hoofdzakelijk ‘wegzetten en wegleggen wat in den weg of verkeerd staat’. Verplaatsen heeft betrekking op de plaats, die een voorwerp in de ruimte inneemt en wordt dus uit den aard der zaak van dingen gezegd, die een grooteren omvang hebben. In verbeuren en vertillen treedt de handeling van het beuren, het omhoog heffen op den voorgrond,

{==271==} {>>pagina-aanduiding<<}
in verplaatsen, verzetten, verleggen staat het begrip ‘vooruit bewegen, van de plaats bewegen’ voorop.

Voorbeelden: Help mij die kist verbeuren, vertillen, ik wilde haar gaarne verplaatsen. Deze winkel is verplaatst naar No. 5. Verzet uw hoed, hij staat verkeerd. Deze tafel moet verzet worden en die boeken moeten verlegd worden.

Syn. van 2.: Verbeuren, verliezen, verspelen. Verbeuren is verliezen door eigen schuld; verliezen heeft plaats door omstandigheden buiten den verliezer. Verspelen drukt sterker dan verbeuren, verliezen door eigen toedoen uit; het denkbeeld spel staat hier voorop. Men gebruikt het van iemand, die op eene lichtvaardige en roekelooze wijze met het verlorene heeft omgegaan.


Voorbeelden: Iemands achting verbeuren door wangedrag, verspelen door ondankbaarheid en herhaald misbruik zijner goedheid.

Verbeurte, syn.: verlies. Verbeurbaar, 1. geschikt om opgetild te worden; 2. geschikt om verbeurd verklaard te worden.

Verbeurdverklaren, in beslag nemen, aan de schatkist doen vervallen. -ing. Verbeurd heeft hier de overdrachtelijke beteekenis ‘verloren tengevolge van straf’. Verbeurdverklaren is dus letterlijk: ‘verklaren, dat iets voor den persoon, wien het eerst toehehoorde, verloren is, en aan den Staat ten deel zal vallen’. Omdat verbeurd hier in overdrachtelijken zin gebezigd is, behoort het genoemde werkwoord tot de oneigenlijk samengestelde, en het moet dus aaneengeschreven worden, zoo vaak verbeurd aan verklaren voorafgaat.


Syn.: Aanhalen, het bastaardwoord confisqueeren en de uitdrukking gerechtelijk in beslag nemen.

Beurtman (overdrachtelijk voor beurtschip), -schipper, -zang (-gezang).

Voorbarig, afgeleid van het oude adjectief voorbaar [uit voor en den uitgang baar], voornaam, aanzienlijk, eig.: ‘Wat zich vooraan draagt’, dus ‘de eerste, de voorste’. Voorbarig zijn is dus ‘de voorste, de eerste zijn, zich vooraan stellen’. Het wordt tegenwoordig slechts in ongunstigen zin gebezigd, wat met voorbaar niet het geval was.


Een voorbarig man ‘een man, die zich te veel op den voorgrond plaatst’. Eene voorbarige ijver ‘eene te groote, dus ongepaste ijver’. Een voorbarig kind ‘een kind, dat voor zijn leeftijd te veel ontwikkeld is’.


Syn. Onbedacht, onberaden, onbezonnen, welke drie woorden een climax vormen.


Aanm. In de beteekenis van ‘wakker, kloek’ is voorbarig niet meer in gebruik.

Voorbarigheid, -lijk.

Gebaren (zich -), den schijn aannemen van, zich houden. Evenals uit ‘dragen’, ‘zich gedragen’ ontstond, in den zin van

{==272==} {>>pagina-aanduiding<<}
‘zich houden’, kwam van baren ‘dragen’, zich gebaren in bovengenoemde beteekenis. Hij gebaarde zich doof ‘hij hield zich doof’. Hij gebaarde van niets ‘hij liet er niets van blijken’. In de laatste uitdrukking is zich weggelaten, ofschoon het in de beteekenis ligt opgesloten. In Noord-Nederland is dit werkw. weinig in gebruik, in Zuid-Nederland destemeer.

Gebaar, de beweging van het lichaam of van een zijner deelen, om de gemoedsstemming aan te duiden. Houding en gebaar ‘de houding en beweging van het lichaam’. Sprekende gebaren ‘bewegingen, die duidelijk de bedoeling uitdrukken’. Een gebaar van afgrijzen, van schrik, enz. Breien is maar handgebaar, spreekw., dat overeenkomt met ‘men kan breien en praten tegelijk’.


Syn. van gebaar zijn geste en mine (beide bastaardwoorden).


Aanm. Gebaar had vroeger nog de beteekenis: ‘uiterlijk voorkomen, zonder het bijdenkbeeld beweging’. In dezen zin is het echter verouderd.

Gebaarde, van gebaren met het achtervoegsel -de, syn. van gebaar, voor zooverre dit laatste in de tegenwoordige, concrete opvatting gebruikt wordt. Het onderscheid bestaat slechts in het gebruik. Gebaar komt voor in hoogeren- en lageren stijl, zoowel als in de taal van het dagelijksch leven, terwijl gebaarde het uitsluitend eigendom is van den hoogeren stijl.

Gebarenkunst, -spel, -speler (tooneelist), -taal (= het bastaardwoord mime).

Bore of bor, in verband met beuren, was een woordje. dat in het Middelned. vaak voorkomt. Het bet. ‘hoog, veel’, en met het ontkenningspartikel ‘niet veel’. Zoo leest men in den Walewein:



‘Men brochte hem ten andren daghe 
Broot ende water, ende bore wat (d.i. ietwat).’ 


En in Maerlant, Leven van St. Franciscus:

‘Want het onbekende persone 
Waren ende ne bore scone (= niet zeer schoon).’ 


De volgende woorden moeten wel onderscheiden worden:

Gebaar van baren ‘schreeuwen, levenmaken.

Gebaar, zie boven, van baren ‘dragen’.

Baar in openbaar (= open en bloot) van baar (in barrevoets) = bloot.

Baar, achtervoegsel, (zie boven).




Bergen.


Berg, borg, geborgen, overgankelijk sterk werkwoord, behoorende tot de eerste klasse der uit wortels voortgekomen werkwoorden; wortel barg, die zich kenmerkt door eene korte a, gevolgd door twee medeklinkers (vloeienden + vasten).

{==273==} {>>pagina-aanduiding<<}
Dat bergen reeds vroeg de neiging vertoonde tot de zwakke vervoeging over te gaan blijkt uit den Staten-Bijbel: ‘Doe verbergde sich Adam’.


Oorspronkelijke beteekenis: Verbergen, in veiligheid brengen. Tegenwoordig:

1.Wegleggen (van zaken) om ze later gemakkelijk terug te vinden, om opruiming te houden; hoofdzakelijk van gereedschappen, als men ze niet meer noodig heeft. Bijv.: Zijne boeken, het speelgoed, de kleederen bergen; de gereedschappen zijn netjes geborgen. In den zeeterm: De zeilen bergen, heeft bergen niet meer de beteekenis van ‘wegleggen’, maar die van ‘reven, inhalen’.

2.In veiligheid brengen: Het lijf bergen, d.i. zijn leven (lijf = leven, vgl. het eng. life, lijfsgevaar, e.a.) in veiligheid brengen; hij is geborgen, d.i. voor de toekomst verzekerd; zich bergen; ik heb het geld goed geborgen, d.i. in veiligheid gebracht, zoodat niemand het kan vinden.

Syn. van 1.: Bergen, wegleggen, wegbergen, opruimen. In bergen en wegbergen is meer dan in wegleggen het begrip opgesloten ‘aan iemands oog onttrekken’, zoodat de oorspronkelijke beteekenis ‘verbergen’ er altijd in blijft doorschemeren. In het dagelijksch leven echter worden deze werkw. gewoonlijk geheel in denzelfden zin van ‘wegleggen’ gebezigd. In opruimen ligt het begrip ‘ruimte, orde maken, door het overtollige op zijne plaats te leggen’.

Syn. van 2.: Bergen, redden, bewaren, behouden. Bergen is in veiligheid brengen door te verbergen; redden is ‘uit gevaar trekken, ook zonder eene veilige schuilplaats te verleenen’; in bewaren staat het begrip ‘waar’ d.i. ‘zorg’ op den voorgrond; door voortdurend iets in veiligheid te houden bewaart men het; behouden verschilt van bewaren, doordat het eerste het gevolg is van het tweede.


Bijv.: Berg u! d.i. maak u uit de voeten; in dezen zin is bergen ver van de oorspronk. bet. afgeweken. Beter is het dus, deze uitdrukking te vervangen door red u! Zijne gezondheid bewaart men door zich in acht te nemen. Tengevolge van het in acht nemen der gezondheid, behoudt men die.







Berggeld, -loon (loon voor den strandvonder).

Borg, 1. de persoon, die zich voor een ander verantwoordelijk stelt; 2. het onderpand, dat men stelt tot bevestiging van eene geslotene overeenkomst.


Voorbeelden: Ik ben er u borg voor ‘ik stel mij zelven daarvoor verantwoordelijk’, een borg stellen ‘een persoon voor iets verantwoordelijk stellen, of een pand geven tot bevestiging van een gesloten verdrag.’

{==274==} {>>pagina-aanduiding<<}
Als godsdienstterm is Borg de naam van Christus, die zich verantwoordelijk stelt voor den zondaar.


Syn.: Gijzelaar (oudtijds ghijsel), de persoon, die, vooral in oorlogstijd, gegeven of genomen wordt, als onderpand eener overeenkomst. Middelaar (als godsdienstterm), naam van Christus, die, als tusschen God en den mensch geplaatst, door borgstelling verzoening te weeg brengt.


Bemiddelaar beantwoordt aan middelaar in beteekenis, doch wordt slechts in het dagelijksch leven gebruikt. Borgsteller komt met borg, in de 1e opvatting, overeen.

Borgen, 1. verantwoordelijk zijn, bijv.: Wat borgt mij uw goed gedrag; 2. (in ergeren zin) eene zaak geven op krediet (het krediet, d.i. het goed vertrouwen op iemands eerlijkheid is dan het onderpand voor de latere betaling); 3. Iets nemen op krediet.


Syn. van 1.: Instaan voor, goed voor iets zijn, goed spreken, borg blijven, borg staan.


Borgen in de eerste beteekenis is zeer weinig in gebruik, nauwelijks meer dan in de uitdrukking: wat borgt mij? Men bezigt daarvoor: instaan voor iemand of iets, borg blijven, borg staan, borg zijn. Instaan voor is allegorie, ontleend aan het beeld: ‘Voor (in de plaats van) iemand staan, als hij zich aan zijne verplichtingen onttrekt’, het beteekent dus: ‘Op zijn eigen vertrouwbaarheid wijzen ten gunste van een derde’. Borg staan komt het meest met instaan overeen: In beide treedt de persoon op den voorgrond. Borg blijven is sterker dan borg staan; de persoon, die borg blijft kan, als het noodig is, tot verantwoording of tot betaling opgeroepen worden. Borg staan geschiedt mondeling, borg blijven schriftelijk. Goed spreken verschilt van borg blijven slechts in het gebruik, het eerste wordt alleen in gemeenzamen stijl gebezigd; in beteekenis komen beide uitdrukkingen overeen. Goed zijn (voor iets) heeft, in tegenoverstelling van het hoogduitsche gutsein, te onzent slechts de beteekenis: ‘De geschiktheid bezitten om te betalen’; het komt dus met de overige woorden niet geheel overeen, en wordt alleen van zaken gebezigd: ‘Hij is er goed voor’, d.i. hij kan het betalen.


Voorbeelden: Ik sta u voor de waarheid daarvan in, d.i. de geloofwaardigheid van mijn persoon is u borg voor de waarheid. Ik sta u borg, dat hij betalen zal, d.i. ik, die vertrouwen verdien, verzeker u, enz. Ik blijf borg voor de som, die X. u schuldig is, d.i. door mijne handteekening verklaar ik voor X. te zullen betalen, in geval hij in gebreke blijft. Ik heb goed gesproken voor dien schuldenaar (gemeenzame stijl).


Syn. van 2.: Borgen, leenen, poffen, voorschieten.


Leenen: Iets tijdelijk ten gebruike afstaan of nemen; dit kan 1e kosteloos geschieden, nam. onder de voorwaarde, later òf het

{==275==} {>>pagina-aanduiding<<}
geleende zelf terug te geven of te krijgen, òf dezelfde hoeveelheid van dezelfde waar; 2e tegen betaling van eene vergoeding, die men interest noemt. Bij borgen stelt men zich voor, de waarde der gegeven of gekregen zaak later door geld vergoed te krijgen of te vergoeden. Poffen is de volksterm en wordt gebezigd voor ‘borgen van zaken, die geringe waarde hebben’. Voorschieten wordt van kleine sommen gelds gebruikt en behoort eveneens tot den stijl van het dagelijksch leven.


Voorbeelden: Leen mij een paar dagen uw jas; een paar lood koffie leenen en een ons koffie borgen (het eerste moet in den vorm van koffie, het tweede in dien van geld teruggegeven worden); geld leenen op woeker; hoeveel wilt gij mij hierop leenen? Schiet mij een paar gulden voor (hierin ligt oorspr. het denkbeeld ‘vooruit betalen’ opgesloten).


Opmerking. Beleenen is van leenen onderscheiden; het eerste beteekent: ‘iets aan een ander afstaan voor geld, onder voorwaarde, dat men, binnen een bepaalden termijn, het geld met eenige verhooging zal terug geven’, eig. ‘op (be) iets (geld) leenen’. Leenen heeft alleen betrekking op het geld, dat men in gebruik neemt, beleenen op het voorwerp, dat men tot onderpand geeft. Men beleent een horloge of leent geld op een horloge.


Spreekwoorden van borgen zijn: Borgen is niet kwijtschelden, eig. ‘iets op krediet verkoopen is niet schenken’, fig.: ‘uitstellen is niet afstellen’. Borgen baart zorgen; van borgen in de eerste beteekenis: ‘Voor een ander borg blijven, brengt ons zelven vaak in moeielijkheid’; of, van borgen in de tweede beteekenis: ‘Op krediet verkoopen of koopen geeft beide zorg, het eerste hoe men zijne waren betaald zal krijgen; het tweede, hoe men de hoog opgeloopen rekening zal betalen.’)

Borger (van borg + het achtervoegsel aar, met wijziging van aa tot den onduidelijken klinker), 1. de persoon, die op krediet geeft of neemt; 2. (verouderd) = burger (zie aldaar).

Borgsteller, - ing, borgtocht (Syn. pand), borgtochtelijk (onder borgstelling). Een borgtocht stellen ‘door geld of met zijn persoon borg blijven’; onder borgtocht ontslaan ‘voorloopig op vrije voeten stellen tegen borgtocht’.

Burg, van bergen in de oorspr. beteekenis ‘in veiligheid brengen, bescherming verleenen’, vandaar: Versterkt verblijf, dat veiligheid schenkt. Bij de Goten was baurgs ‘stad’, in de middeleeuwen echter kromp dit begrip ineen tot ‘versterkt ridderverblijf’; bij de opkomst der steden verruimde zich de opvatting weder, gelijk blijkt uit burger en burgemeester.


Wat men in de middeleeuwen onder burg verstond blijkt uit 1)

{==276==} {>>pagina-aanduiding<<}
de volgende beschrijving in den Ferguut: ‘Husinghe op ene roetsche (rots, roche), al omme gestaect met groten ende met langen bomen. Ene hoghe torre stont ane deen ende.’

Syn.: Burg, kasteel, slot, vesting. Kasteel (van castellum uit den wortel kat of kas, die nog in keten en kasa opgesloten ligt) is tegenwoordig ieder groot heerenhuis, door een gracht omgeven. Burg veronderstelt iets sterkers dan kasteel, en heeft het bijdenkbeeld ‘op een berg of hoogte gelegen’. Slot (van sluiten), een omsloten gebouw, wordt evenals kasteel van ieder aanzienlijk gebouw gezegd, dat nog de kenmerken van versterking draagt. Vesting (van vast ‘stevig’ is eene door kunst versterkte plaats, die bestemd is in oorlogstijd den vijand tegen te houden.


Burg wordt dus gebezigd van hooggelegen, versterkte gebouwen, tegenwoordig slechts van ruïnen: De burg te Leiden, e.a.


Kasteel en slot worden dooreen gebruikt; men zegt zoowel ‘het slot te Zeist’ als ‘het kasteel te Zeist’. De heer van een kasteel heette vroeger kastelein, die van een slot slotvoogd. 1)

Burgbewoner. Burger (oudt. poorter, van port ‘stad’), 1. ieder, die het burgerrecht fn eene gemeente heeft; 2. niet adellijke, behoorende tot den derden stand; 3. ieder, die zich in een goeden maatschappelijken toestand bevindt, dus tegenover den ‘geringe’; 4. tegenstelling van boer; 5. lid eener corporatie; 6. tegenstelling van allerlei corporaties; 7. (in het algemeen) inwoner eener plaats, lid van een staat, of bewoner van een groot geheel.


Voorbeelden: Een Atheensch burger; sociëteit voor adellijken en burgers; hij is een flink burger (een welgesteld man); komt binnen burgers en boeren! De gewapende burgers (schutters); staatsburger; studenten- en burgersociëteit; militairen en burgers vochten;


Zegswijze: Hij is er poorter en burger, d.i. ‘hij is er geheel thuis’.

Burgemeester, hoofd eener gemeente, oudt. bij Hooft ‘romeinsch consul’. Eens burgemeester blijft burgemeester, d.i. ‘wie eens een goeden naam heeft, behoudt dien. Daar zal ik geen burgemeester van worden; d.i. ‘niet rijk van worden.’ -lijk, -schap, -sambt, -sbuik (fig. voor een dikken buik), -skamer -splaats (de eerste plaats).

Burgerachtig, oorspr. als een burger, en bij uitbreiding ‘plomp, niet beschaafd’. (Men vergelijke denzelfden overgang in het oude dorper en het fransche vilain (van villanus, evenals urbain

{==277==} {>>pagina-aanduiding<<}
van urbanus; beide bet. oorspr. ‘dorpbewoner’, en werden later scheldnamen; dorpers en doren beteekende in de taal der ridders, d.i. in de riddergedichten ‘lomperds en dwazen’). Burgerlijk, 1. tot den burgerstand behoorende, met dien stand overeenkomende; 2. de plaats betreffende, die ieder lid in een geheel inneemt; 3. algemeen geldend; 4. eenvoudig.


Voorbeelden: Het register van den burgerlijken stand; de burgerlijke maatschappij; de burgerlijke dood (rechtsterm); de burgerlijke beleefdheid (de algemeen geldende); hij leeft zeer burgerlijk (eenvoudig).

Burgerdracht (gewone kleeding), -deugd, -eed, -feest, -gasthuis, -hoogmoed, -huis, -jongen, -ijver, -keuken (eenvoudige, voedzame kost), -kind, -klasse, -kleeding, -kost, -krans, -kroon, -krijg, -leven, -lieden, (-lui, -luidjes), -macht (landweer), -man, e.a.

Burgers, burgerij, burggraaf (Oudadellijke waardigheid, minder dan graaf of gravin).

Voorburg, bolwerk, versterkt buitenwerk; naam eener plaats, die als voorstad van eene grootere stad gelegen is.

Herberg (samengesteld uit her, heer ‘leger’ en berge ‘bergplaats’) oorspr.: ‘Plaats tot oponthoud van vreemden, tegen of zonder betaling; 1. huis, waar sterke drank getapt wordt; 2. (in het algemeen) huisvesting.

Syn.: Herberg, logement, koffiehuis, kroeg, slaapstee, bierhuis, slijterij. Herberg is de algemeene en oorspronkelijke naam; de eenvoudige man bezigt steeds dit woord, terwijl de meer ontwikkelde van de overige namen gebruikt maakt, naar mate zijne bedoeling is. In een logement wordt een langduriger verblijf aan vreemden verschaft dan in een koffiehuis, waar men gewoonlijk slechts eenige oogenblikken vertoeft om zich te verkwikken. Een kroeg is een koffiehuis van de minste soort (ontstaan uit kroeghuis ‘bekerhuis’); een slaapstee is een logement voor geringe lieden. Een bierhuis (ook knijp, Hd. kneipe) is eene gezellige plaats van bijeenkomst, vooral 's avonds, waar goed en goedkoop bier verkocht wordt. Eene slijterij, huis waar men drank verkoopt, zonder de gelegenheid, dien op de plaats zelve te gebruiken. Eene uitspanning (in Friesland en Groningen doorrit, d.i. ‘doorrijdstal’) is een herberg, waar gelegenheid is tot stallen, hoofdzakelijk bezocht door buitenlui.


Men heeft daarenboven nog wijn-, room-, melk-, chocoladehuis, enz.; in de taal der afschaffers bestaat ook het woord jeneverhuis, welk woord door de verbruikers van dien drank om de kakofonie (slechten klank) wordt vcrmeden. Wijnhuis is de Amsterdamsche benaming voor kroeg. Café is het nec plus ultra van alle mooie namen.



Herbergen, herbergzaam (gastvrij), herbergier, herberging; dorpsherberg, stadsherberg, e.a.


{==278==} {>>pagina-aanduiding<<}

Halsberch (verouderd), maliënkolder, harnasch, waarin men zijn hals (lijf) bergt. Maliïn zijn ringen; Fr. Mailles; staat eveneens met ook het woord maliebaan d.i. ‘baan’, waar wapenoefeningen plaats dit werkw., in zijne oorspronkelijke beteekenis, in verband. Onze voorouders zagen in hooge plaatsen de beschutting des lands. Eene hooge plaats noemden zij ‘berg’, met burg derhalve nauw verwant. Berg is dus ‘door zijne hooge ligging beschuttende plaats, redder, hulp’. (? Red.)


1. Het tegenovergestelde van dal; 2. elke andere verhooging: ‘Dreigende bergen van golven;’ 3. (met eene praepositie verbonden) te berge ‘omhoog’: ‘Te berge rijzen, waartegenover vroeger te dale of tale stond, d.i. ‘omlaag’. Toen de oorspr. beteekenis eenmaal tot ‘hoogte’ verloopen was, ontstond de uitdrukking te berge op eene zeer natuurlijke wijze; 4. (fig.) hindernis, bezwaar: ‘Bergen van moeielijkheden rezen in zijne verbeelding op’; 5. bergweide: ‘Het vee op duizend bergen’; 6. gebergte: ‘In de bergen vluchten’. In fig. stijl bezigt de Bijbel het woord berg herhaalde malen: ‘De bergen beven, sidderen, huppelen, juichen’. Eveneens in de spreektaal: De bergen van barmhartigheid ‘de bank van leening’ (Fr. mont de piété); den berg over zijn ‘een bezwaar overwonnen hebben’; iemand gouden bergen beloven ‘veel beloven’.


Spreekwoorden: De berg baart een muis ‘het loopt op niets uit’; Bergen en dalen ontmoeten elkander niet, maar menschen wel; gouden bergen regenen.

Bergader, -aarde, -achtig, -af, -aluin, -bewoner, -blauw (hemelsblauw), -bouw, -bouwkunde, -bouwkunst, -bruin (bruine oker), -eend (soort van gans), -engte, -fazant, -geel (gele oker), -geest, -geit (gems), -gevaarte, -god (uit de fabelleer), -godin, -groen, (verfstof), -haan, -hoen, -hut, -je, -kap (beweegbare kap, waaronder het hooi verborgen wordt), -kauw (soort van raaf), -keten, -land, -man (bergwerker), -muis, -nimf (in de mythologie oreade), -op, -partij, -pas (bergengte), -preek, -rede, -rat (-rot), -rook (veendamp), -rug, -slede, -stof (delfstof), -storting (aardstorting), -top, -vlas, -vlotten (drijvende ijsbergen), -water, -stroom, -werk, -werker (mijnwerker), -zout (mineraalzout), Bergschot (Schot van de Hooglanden).

Hooiberg, ontstaan uit hooi en berg, toen dit laatste woord uitsluitend de beteekenis ‘hoogte’ had: Eene door palen afgezette ruimte met een bergkap overdekt, die naar verkiezing op en neer kan gewonden worden, en waaronder het hooi geborgen wordt.

Gebergte, rij van bergen: Het Zevengebergte, e.a.

Een heuvel is kleiner dan een berg; een rots is een steenachtige verhevenheid, steiler dan een berg. (Zweedsch fjäll of fjeld, vanwaar Doverfjeld, e.a.).

Voorgebergte, een gedeelte van de kust, dat zich ver in zee uitstrekt.


{==279==} {>>pagina-aanduiding<<}

Landtong, eene smalle streek lands, die zich in de zee uitstrekt.

Laagland, laaggelegen land langs de zee.

Verbergen, bergen met het doel het geborgene aan het oog te onttrekken, niet terug te doen vinden.


Syn.: helen (hal, geholen, de sterke vorm is nog overig in het adj. verholen), oorspr. in het algemeen verbergen, thans alleen gebezigd voor het verbergen van gestolen goederen. Vandaar het spreekwoord: De heler is zoo goed als de steler. Verhelen (vaak met het bijbegrip, anderen daardoor te schaden), eene waarheid verbergen, dus overeenkomende met verzwijgen; dit laatste echter zonder het bijdenkbeeld daardoor schade aan te brengen. Geheim houden (van heim ‘verborgen’), verzwijgen, gewoonlijk ten gevolge van eene belofte. Inhouden, met inspanning terughouden (van tranen, toorn, bedreigingen). Versteken iets aan het oog onttrekken, opdat het niet dadelijk ontdekt worde. In het verl. deelw. en fig. is dit laatste = zonder. Verstoken zijn van alle hulp, d.i. ‘zonder eenige hulp zijn’. Wegsteken, inderhaast iets wegbergen (gewoonlijk gezegd van iets in de zak stoppen). Wegstoppen is sterker dan verbergen; zóó wegbergen, dat het moeielijk kan teruggevonden worden. Verstoppen = wegstoppen. Wegmoffelen, gemeenzaam woord, drukt groote haast uit bij het wegbergen. In versteken staat het denkbeeld steken voorop, dus iets met eene stekende of stootende beweging wegbergen. Verhelen wordt steeds van onstoffelijke dingen gebezigd.


Voorbeelden: Men heelt gestolen goederen en verheelt een diefstal; men verbergt zijne gedachten; verswijgt eene waarheid; houdt een engagement geheim; houdt zijne tranen in door ze met geweld terug te dringen. Men steekt zijne centen in de zak; verstopt een gestolen voorwerp, en moffelt inderhaast de jeneverflesch weg, omdat een persoon van gewicht binnenkomt.

Opbergen = bergen.

Wegbergen = bergen.


T. VAN LINGEN.









{==280==} {>>pagina-aanduiding<<}

De invloed van Duitschland op de Nederlandsche letterkunde.

De geographische ligging van Nederland tusschen Duitschland, Frankrijk en Engeland, zijn drukke handelsbetrekkingen met verre zuidelijke landen en niet minder de politiek, die door de republiek der Vereenigde Nederlanders gevolgd werd en die de kleine republiek aan de Noordzee tot een verblijf van persoonlijke en godsdienstige vrijheid maakte en daardoor tot een toevluchtsoord voor de verdrukten van andere landen - ziedaar oorzaken, waardoor Nederland vaak den invloed van verschillende nationaliteiten ondervond en er dikwijls onder te lijden had.
Het laatste kan vooral van het Fransche element gezegd worden, dat in de vorige eeuw zulk een noodlottigen invloed uitoefende en niet alleen in het gewone maatschappelijke leven, in de zeden en begrippen van het volk, maar vooral ook in de letterkunde met groote hardnekkigheid doordrong.
Behalve de Fransche deden zich nog andere invloeden gelden, niet alleen van de omliggende rijken Duitschland en Engeland, maar ook van Italië en Spanje, de laatste vooral door de uit Spanje en Portugal verdreven joden, die zich hier vestigden. Bij het einde van de 16de en in 't begin van de 17de eeuw oefende Italië een onmiskenbaren invloed op de Nederlandsche letterkunde uit. Tasso's ‘Amintas’ en Guarini's herdersspel ‘Pastor Fido’ werden in dien tijd niet alleen veel gelezen, maar spiegelen zich zelfs af in de poëtische scheppingen van Hooft en Huyghens, evenals in den stijl van Spieghel, die aan de Italiaansche Concetti doet denken.¹ Dit verschijnsel is hoofdzakelijk daardoor te verklaren, dat in dien tijd zoo vele Hollanders Italië bezochten; een reis naar de lachende velden van Hesperië behoorde toen tot de vereischten van een goede opvoeding en voor kunstenaars was zij bepaald noodzakelijk. Merkwaardig is het, dat Italië's grootste dichter Dante te dien tijd in Nederland zoo weinig gewaardeerd werd.
Over deze verschillende invloeden, hoe zij zich, vooral sedert de vijftiende eeuw, op het gebied der Nederlandsche taal en letterkunde deden gelden, gaf Willem de Clercq (gest. 1844), zelf een zeer gewaardeerd dichter en navolger van Bilderdijk, in het jaar 1824 een zeer degelijk geschrift uit. Sedert dien tijd is echter meer dan een halve eeuw verloopen en heeft menige gewichtige omwenteling plaats gegrepen.
Tot voor betrekkelijk korten tijd vermocht het Duitsche element niet een belangrijke rol in de Hollandsche letterkunde te spelen, wat te grooter verwondering moet baren, als men bedenkt, dat gelijke afstamming juist het tegendeel zou doen verwachten. Men moet echter nauwkeurig het onderscheid in het oog houden tusschen

{==281==} {>>pagina-aanduiding<<}
kunst- en volksdicht; het laatste was steeds de tolk van het verwante Germaansche element en bleef onder alle omstandigheden en te allen tijden ongevoelig voor den invloed der Fransche oppervlakkigheid. De Nederlandsche dichters daarentegen beoefenden steeds liever de Fransche en de Engelsche letterkunde - van de laatste vooral Ossian en Robert Burns - dan de Duitsche en ontleenden dus aan de beide eerste ook de onderwerpen voor hunne bewerkingen. Wel is waar leerde men tegen het einde der vorige eeuw de schatten der Duitsche letterkunde langzamerhand kennen, - vooral de Duitsche lyriek begon haren invloed op de Hollandsche te doen gelden, - wel is waar vertoont Jacobus Bellamy eenige overeenkomst met Hölty en Rhynvis Feith toont ten duidelijkste in zijn romans, (Julia, 1783, Ferdinand en Constancia, 1785) onder den invloed van den Werthertijd te staan.² Maar over 't geheel behield de Fransche pruikenstijl de overhand, en toen bovendien Bilderdijk, (1756-1831), die langen tijd in Nederland als de dictator der letterkunde werd beschouwd, bij zijne landslieden den haat tegen Duitschland en alles, wat Duitsch heette, met ware bitterheid aanwakkerde, viel er vooreerst nog niet aan te denken, dat de invloed van Duitschland zou toenemen. Het eenige gebied, waarop deze invloed in dien tijd en ook reeds vroeger eenige ofschoon zeer geringe, beteekenis kreeg in vergelijking met het Gallische pseudo-klassicisme, was het tooneel. Naast het klassieke repertoire der Franschen, waaronder vooral Racine, Crebillon, Molière en Voltaire, werden ook Iffland en Kotzebue veel gespeeld; het huiselijk drama ‘Die Jäger’ van den eerste; verder Kotzebue's ‘Verleumder’, ‘Menschenhass und Reue’, ‘Kind der Liebe’ en andere blijspelen kwamen geregeld op het repertoire voor.³
Na den dood van Bilderdijk, aan wien wij, ondanks zijn vijandelijke gezindheid tegen Duitschland, toch een meesterlijke vertaling van Bürger's ‘des Pfarrers Tochter von Taubenheim’ te danken hebben, werd er een groote omwenteling in de letterkunde voorbereid. 1) Een meer degelijke kritiek begon aarzelend haar stem te verheffen en het aantal, dikwijls voortreffelijke bewerkingen uit vreemde literaturen groeide steeds aan. Ja, deze navolgingszucht verkreeg een tijdlang zulk een verbazenden omvang, dat men in het buitenland de Hollandsche letterkunde verweet, dat zij slechts uit vertalingen bestond. Toen zagen hier te lande degelijke mannen, met Bakhuizen van den Brink en Potgieter aan het hoofd, de noodzakelijkheid in, om met vereende krachten een meer zelfstandige, nationale richting te doen ontstaan. Toen stichtten zij (1837) ‘De Gids’, een tijdschrift, dat nog heden als het voornaamste in

{==282==} {>>pagina-aanduiding<<}
Nederland wordt beschouwd. Intusschen liet zich de eenmaal ontwaakte bewondering voor de meesterwerken, vooral der Engelsche en Duitsche letterkunde niet meer onderdrukken en bij menig Nederlandsch dichter van lateren tijd zijn de sporen van den invloed der Duitsche voorbeelden niet te miskennen. Terwijl S.J. van den Bergh (gest. 1868) onder den titel ‘Geest en hart’ een bloemlezing uit de beste Duitsche dichters in 't Hollandsch vertaalde, verwierf Dr. J.P. Heye (gest. 1876), die zich door de verbetering van het Nederlandsch volkslied verdienstelijk heeft gemaakt, door zijn voortreffelijke vertalingen uit het Duitsch rechtmatige waardeering. In 't bijzonder legde hij zich toe op de bewerking van oratoriën en andere, niet bepaald voor het tooneel bestemde werken, waaronder vele door de bewerking in de zustertaal eer wonnen dan verloren. Eenige daarvan, waaronder de ‘Ruïnen von Athen’, waarvan de oorspronkelijke Duitsche tekst van Kotzebue naast de klassieke compositie van Beethoven niet meer te dulden was, werd zeer terecht zelfs de eer waardig gekeurd (door Mevr. Heinze-Berg) in 't Duítsch vertaald, herhaaldelijk in Duitschland uitgevoerd en bewonderd te worden. Bovendien vertaalde Heye ook van Schiller
die Glocke, van Goethe de Walpurgisnacht, van Geibel e.a. - Van Goethe's meesterstuk, den Faust, verscheen ongeveer een tiental jaren, nadat hij het tweede deel van zijn treurspel geeindigd had, een Nederlandsche vertaling van den Antwerpenaar Ludwig Vleeschhouwer (gest. 1866), die later echter door betere bewerkingen gevolgd werd.⁴ Den beminnelijken dichter Hendrik Tollens (gest. 1856), met wiens lief, schoon gedicht ‘Aan een gevallen meisje’ dat van Alfred Meissner ‘Einer Gefallenen’ een merkwaardige gelijkenis vertoont, zouden wij het liefst met onzen populairsten dichter Uhland vergelijken.⁵ Ofschoon Jacob van Lennep (gest. 1868) zijn voorbeelden voor de poëtische vertelling en den historischen roman met voorliefde uit de Engelsche letterkunde (Byron, W. Scott) koos, zoo verklaarde hij niet minder, als banierdrager der romantiek, den oorlog aan het Fransche element in zijn land, en dit is een verdienste, die steeds, zij het ook niet indirect, aan den Duitschen geest ten goede moest komen.
Sedert dien tijd is de achting, ja we zouden haast zeggen de bewondering voor de Duitsche letterkunde in Holland eer toe- dan afgenomen. Kenmerkend is hiervoor, dat zelfs eenige der tegenwoordige Nederlandsche schrijvers, behalve in hun moedertaal, oorspronkelijke werken in het Duitsch schrijven. Zoo schreef de gewaardeerde novellendichter Johan Gram (geb. 1833)⁶ in de Duitsche taal, terwijl de dochter van professor Opzoomer (geb. 1859) onder den pseudoniem Wallis in 1875 zelfs een Duitsch treurspel, getiteld: ‘Der Sturz des Hauses Alba’, schreef, dat

{==283==} {>>pagina-aanduiding<<}
voor het eerst door het Duitsche tooneel in Den Haag opgevoerd werd en den levendigsten bijval verwierf.⁷
Sedert meer dan een jaar is eindelijk ook het verschijnen van een Duitsche courant voor ‘Hollandsche berichten’ mogelijk geworden, waarvan de redactie in Amsterdam gevestigd is en die geheel aan den handel is gewijd.⁸ Bovendien is het aantal vertalingen uit den rijken schat van het Duitsche geestelijk leven jaarlijks zeer aanmerkelijk. Een vluchtig overzicht dier Nederlandsche bewerkingen zij verder het onderwerp onzer behandeling. -
Wanneer men de voortbrengselen onzer letterkunde, die in den laatsten tijd door de Hollanders de eer waard gekeurd werden, in hun taal overgebracht te worden, aan een zorgvuldig onderzoek onderwerpt, dan kan men niet nalaten, het op zekere hoogte verwonderlijk feit op te merken, dat onze voortbrengselen op philosophischaesthetisch gebied bijzondere verwaarloozing van de zijde onzer Hollandsche naburen ondervinden. Met uitzondering van een bewerking van Ludwig Pfau's ‘Freie Studien’, dat in 't bijzonder den invloed van kunst en godsdienst op de algemeene ontwikkeling in 't oog hield - werd zelfs geen enkel van onze uitstekende philosophische werken in de taal van Spinoza vertaald; ja niet eens van Ed. von Hartmann's ‘Philosophie des Unbewussten’, dat toch bijna in alle talen vertaald werd, is ons een Hollandsche bewerking bekend geworden.⁹ Daarentegen kan iedere, ook slechts middelmatige verschijning op theologisch gebied op de eer rekenen in 't Hollandsch vertaald te worden; zoo vond ook Ed. Langhan's ‘Handbuch für biblische Geschichte und Literatur’ een zorgvuldig bewerker in F. van Leeuwen. Daarenboven echter wijden de Hollanders een bijzondere aandacht aan de, in Duitschland steeds meer op den voorgrond tredende materialistische richting; vooral R.E. de Haan maakte zich verdienstelijk door de verbreiding der werken van Ludwig Büchner, van wien hij, behalve het voornaamste werk ‘Kraft und Stoff’, ook ‘Der Mensch und dessen Stellung in der Natur’ door welgeslaagde vertalingen voor zijn landgenooten bewerkte.¹⁰ De ‘Populaire Entwicklungsgeschichte des Weltalls’ van Dr. August Specht werd eveneens in 't Hollandsch vertaald. Zelfs de roman ‘Darwinia’, geschreven door een geleerd Hollandsch doctor, die zich onder den pseudoniem Jan Holland verbergt, legt, ofschoon hij het darwinistische streven belachelijk zoekt te maken, toch een indirekt getuigenis af van de opmerkzaamheid, die men in Holland aan dit gewichtig onderwerp wijdt.¹¹
Op historisch gebied zijn eveneens verscheidene annexaties te vermelden. Dr. Oskar Jäger's ‘Abriss der neuesten Geschichte von 1815-1871’ werd door Dr. E Mehler en Wilhelm Müller's ‘Weltgeschichte der Gegenwart’, door S.H. ten Cate in 't Hollandsch bewerkt, terwijl van Reinhold Baumstark's uit-
{==284==} {>>pagina-aanduiding<<}
voerige ‘Monographie über Philip II. von Spanien’, wat reeds wegens het onderwerp een bijzondere waarde voor de Nederlanders heeft, een met aanteekeningen voorziene bewerking verscheen. Van de, reeds voor eenigen tijd in 't Hollandsch vertaalde en ook bij ons zeer verbreide ‘Handbücher der allgemeinen Geschichte’ van Georg Weber en Wilhelm Pütz beleefde in de laatste jaren het eerste eene vermeerderde tweede uitgave in vijf deelen, het laatste zelfs de zesde uitgaaf. A. Boumann vertaalde verder W. Pressel's brieven eener Romeinsche vrouw aan hare vriendin: ‘Priscilla an Sabina’ en G. Kuypers gaf kort geleden het eerste deel uit van een bewerking van Otto Henne-am-Rhyn's ‘Entwicklungsgeschichte der Menschheit’, dat in zes deelen compleet zal zijn. Alfred Meissner's ‘Historische Skizzen’ werden ook in 't Hollandsch vertaald. Bovendien moet hier nog de vertaling van Heribert Rau's bekend geschrift over het pausdom vermeld worden, hetwelk er echter slechts geringe aanspraak op kan maken, het karakter van een historisch werk te bezitten. -
Van de biographieën van beroemde Duitschers hebben de Hollanders zich er slechts enkele toegeëigend, en dan ook nog maar alleen die van personen, die tegenwoordig belangrijk zijn. Zoo vonden de levensbeschrijvingen van Otto von Bismarck, Fedor von Köppen en Dr. Moritz Busch, betrekkelijker wijze trouwe en geestverwante tolken in Dr. G.J. Dozy en S.J. Andriessen; ook de autobiographie van Bethel Henry Strousberg, evenals Hackländer's ‘Roman meines Lebens’ werden in 't Hollandsch vertaald. -
Land- en Volkenkunde is een tak van wetenschap, die steeds door de Nederlanders met voorliefde beoefend werd en waarvan hun eigen werken dikwijls door vreemde literaturen worden overgenomen; omgekeerd houden zij een waakzaam oog op de uitgaven in 't buitenland, die dat gebied betreffen. A.M. Cramer bewerkte een uitgaaf van George Eber's beroemd werk ‘Von Gosen nach dem Sinaï’ en Dr. L.P. Ouwersloot vertaalde professor W. Püt'z ‘Vergleichende Länder- und Volkenkunde’ naar de tweede Duitsche uitgaaf; verder werd Karl Müller's voortreffelijke natuurschets uit den Stillen Oceaan ‘Ein geheimniszvolles Eiland’ in 't Hollandsch vertaald, terwijl er van de ‘Skizzen aus Java’ van H. Meister, vertaald door A.W. Stellwagen een tweede druk verscheen. Eveneens vond Friedrich von Hellwald's geographisch huisboek ‘Die Erde und ihre Völker’ spoedig zijn weg naar Holland, waar J.C. van den Bergh er een nette uitgaaf van bewerkte onder den titel: ‘De Werelddeelen’. Eindelijk werd ook het bekende prachtwerk over den Rijnstroom, waarvoor Stieler, Wachenhusen en Hackländer den tekst bewerkten, in 't Hollandsch en eveneens geïllusteerd uitgegeven.¹²
Zonder twijfel is het gebied der fraaie letterkunde datgene,

{==285==} {>>pagina-aanduiding<<}
waarop wij de meeste annexaties van Duitsche voortbrengselen door onze Nederlandsche naburen te vermelden hebben, en in zooverre de dichtkunst als de uitdrukking van het innerlijk wezen eens volks ook de voornaamste letterkundige band tusschen de verschillende natiën vormt, verdient dit verschijnsel inderdaad de meest mogelijke aandacht. Steeds toont zich juist op dit gebied de smaak, de bijval, de sympathie van het buitenland het duidelijkst; want terwijl, wanneer een autoriteit op eenig wetenschappelijk gebied een werk uitgeeft, dit van 't begin af aan voor geheel de menschheid geschreven is, en dus de daarvan verschijnende vertalingen als een gevolg van den algemeenen drang naar kennis, niets buitengewoons zijn, - zoo heeft de dichter toch steeds in de eerste plaats zijn vaderlandsch publiek in het oog en bezit slechts in zeer weinige gevallen een algemeene waarde. Wordt hij nu toch door een vreemde natie overgenomen, dan verschaft ons dit feit een uitgangspunt voor de beoordeeling der gevoelsrichting dier natie.
Op het gebied der fraaie letterkunde is het vooral de roman, die bij de Hollanders de meeste sympathie vindt; en deze omstandigheid verdient daarom te meer op den voorgrond geplaatst te worden, omdat wij ons in Duitschland over 't algemeen beklagen, dat ons publiek begeerig Fransche en Engelsche romans verslindt, de Duitsche daarentegen in 't oog loopend verwaarloost, terwijl het buitenland den laatsten in 't geheel geen opmerkzaamheid schenkt. Wat Nederland betreft, is deze klacht stellig onrechtvaardig; men kan met veel meer grond beweren, dat het aantal werken van deze soort, dat daar gelezen wordt, het aantal Engelsche en Fransche aanmerkelijk overtreft. Verschijnt in Duitschland een nieuwe roman van Auerbach, Spielhagen, Freitag of een ander bekend schrijver, dan ziet het lezend Hollandsch publiek reeds lang te voren met gespannen verwachting de verschijning daarvan te gemoet, en de uitgever der vertaling kan zeker zijn, dat hij goede zaken maakt. Feitelijk heeft in den laatsten tijd bij ons geen, slechts half lezenswaarde roman de pers verlaten, of hij kreeg daar reeds dadelijk, in Hollandsch gewaad gekleed, zijn plaats in de bibliotheken en leesmuseums 1). Een, ook slechts ten naastebij volkomen

{==286==} {>>pagina-aanduiding<<}
opgave der Duitsche romans, die in den loop der laatste jaren in 't Hollandsch vertaald werden, zou te veel ruimte innemen; daarom moeten wij ons hier tot de opsomming van de namen der meest beminde, d.w.z. meest vertaalde schrijvers beperken. Als zoodanig voeren wij aan: Auerbach, Samarow, Wachenhusen, G. Hiltl, Marlitt, Detlef, Hackländer, Wilhelmine von Hillern, E.M. Vacano, E. Werner, Max Ring, Spielhagen, Golo Raymund, Rud. Lindau (Robert Ashton) Wilh. Hauff, Sacher Masoch e.a. Van Hamerling's Aspasia verschenen gelijktijdig twee vertalingen, de eene van W.F.P. Enklaar te Deventer, de ander van Dr. J.C. van Deventer, te Haarlem. Uit het joodsche familieleven werden novellen van L. Komperts en schetsen van onzen, te vroeg gestorven Mosenthal, die tijdens zijn leven in ‘Ueber Land und Meer’ verschenen zijn, in 't Hollandsch vertaald. Eveneens ondervonden Gerhard von Armyntor's Hypochondrische Gespräche¹³ en Ernst Eckstein's luimige ‘Skizzen aus Paris’ in Holland een welkome ontvangst. De bekende romans van George Ebers vonden in Dr. H.C. Rogge een degelijk bewerker; zijn laatste werk ‘Homo sum’ beleefde binnen den tijd van een jaar een tweede druk. Zelfs de groote moeielijkheden, die de taal van Gustav Freitag in zijn ‘Ahnen’ zonder twijfel oplevert, waren niet in staat de Nederlandsche vertalers daarvan af te schrikken, ook dezen roman, die zeker niet ieders smaak bevredigt, voor het Hollandsch publiek te bewerken. Eindelijk voegen wij bij deze reeks van vertalingen onzer nieuwere romans ook nog de pas verschenen vertaling in vier deelen van F. Dahn's ‘Kampf um Rom.’
Op dramatisch gebied is ten allereerste een nieuwe bewerking van den ‘Faust’, en wel van de hand van een der beroemdste Nederlandsche dichters J.J.L. ten Kate te vermelden. Deze bewerking, die eerst voor eenige maanden bij den bekenden uitgever A.W. Sijthoff te Leiden verscheen, en met 14 photographieën versierd is, is ook uiterlijk een waar prachtwerk. Zij is met die van H. Frijlink (1865) en die van Albert Steenbergen (1868) de derde metrische vertaling, die de Hollanders van deze grootsche schepping van den nieuweren tijd bezitten, en stelt beide laatste ongetwijfeld in de schaduw; intusschen Steenbergen's bewerking is volstrekt niet zonder verdienste en beleefde dan ook in het voorjaar, kort voordat ten Kate zijn bewerking

{==287==} {>>pagina-aanduiding<<}
in 't licht gaf, den derden druk; eveneens geillustreerd en in schoonen folio-band. Van de andere voortbrengselen onzer klassiekdramatische letterkunde werden Schiller's ‘Wilhelm Tell’ door J. Hoek,¹⁴ twee treurspelen van Th. Körner: Rosamunde en Zriny’ - het eerste eveneens door Hoek, het laatste door J.S. Broedelet - metrisch in 't Hollandsch vertaald. Geibel's ‘Sofonisbe’ vond in H.J. Schimmel, zelf als schrijver van talrijke tooneelstukken bekend en gewaardeerd, een even kundig als bekwaam tolk, terwijl in het tweede deel van de ‘Bibliotheek van Buitenlandsche Schrijvers’ geredigeerd door T.H. de Beer, een door S. Susan bewerkte uitgave van Hamerling's drama ‘Danton und Robespierre’ verscheen. Buitendien maakten onze Hollandsche naburen zich nog meester van verscheidene onzer meest gezochte blijspelen, waaronder, behalve de oudere van Kotzebue, ‘Der grade Weg ist der beste’, slechts G. Moser's ‘Ultimo’, Feodor Wehl's ‘Romeo auf dem Comptoir’, Roderich Benedix' Störenfried en ‘Die Banditen’ hier aangevoerd kunnen worden. J.H. Jansen bewerkte eene vertelling van Winterfeld tot een blijspel in twee bedrijven getiteld ‘Liebe und Pensionat.’
Van de Hollandsche vertalingen van Duitsche lyrische dichters zijn slechts de romantisch-poëtische vertelling ‘Der Trompeter von Säkkingen’ van Victor Scheffel, wiens roman Eckkehard reeds in 1873 door W.J. Manssen in 't Nederlandsch vertaald werd; verder Friedrich Halm's schoon Schotsch kerstsprookje ‘Die Glocke von Innisfare’ (door J. Jongeneel) en de beide epischlyrische dichtwerken van Robert Hamerling ‘Ahasver in Rom’ (door Dr. W.J.A. Huberts) en ‘Die sieben Todsünden’ (door F.W. Hugenholtz) te vermelden. Het schijnt, dat vooral deze Oostenrijksche dichter, dien men herhaalde malen, ofschoon niet volkomen juist, met den schilder Makart vergeleken heeft, en wiens naam wij reeds boven, bij bespreking van den roman (Aspasia) en van het drama (Danton) aanhaalden, bij onze Hollandsche stambroeders bijzonder gunstig staat aangeschreven. -
Mag dit overzicht van de Nederlandsche bewerkingen van Duitsche letterkundige voortbrengselen gedurende de laatste paar jaren, geen aanspraak op volledigheid maken, zoo kan het toch als meer dan voldoende beschouwd worden tot vaststelling van het feit, dat de Hollanders ons Duitsche geestelijk leven geenszins met onverschillige oogen aanzien, maar dat zij veeleer op ieder gebied zich met de beste en meest beteekenende voortbrengselen met fijn overleg en verstandige keuze bekend maken.

FERDINAND v. HELLWALD.

Rome, 1879.

{==288==} {>>pagina-aanduiding<<}


{==289==} {>>pagina-aanduiding<<}


{==290==} {>>pagina-aanduiding<<}


{==291==} {>>pagina-aanduiding<<}


{==292==} {>>pagina-aanduiding<<}


{==293==} {>>pagina-aanduiding<<}


1 In 's Graven-Hage Uyt de Druckery van Dirck Maire verscheen in 1636 Den Ghetrovvven Herder, Herderliick blyeyndende Treurspel. Dit werk is opgedragen aan Jonckvrouwe Maria Bommer en de Toe-Eygen-Brief is geteekend j.v.d.m.d h.

2 Feith vertaalde ‘Ernst und Kurzweil von meinem Vetter an mich’ uit den Wansbecker Bothe, ontleende tal van fragmenten aan Wieland en bewerkte met eenige vrijheid Wieland's Lady Jane Gray. Zijn Ferdinand en Constantia is blijkbaar eene poging om den Werther na te bootsen. Herder's Geist der Ebräischen Poesie was toen reeds door van Engelen vertaald (Feith deel II bl. 73 noot) en Wieland's zoowel als Lessing's kunsttheoriën werden hier te lande trouw naverteld.


Vooral de invloed van Klopstock en Lavater was zeer groot en Bellamy is geheel vervuld met bewondering voor beide. Vele zijner gedichten zijn naar oden van Klopstock bewerkt; de Frühlingsfeier kwam weldra vertaald in alle schoolboeken voor, zoo ook van Voss der Pflausrock en van Bürger Das Dörflein. Van den Messias verschenen in korten tijd twee vertalingen en bij de vorming van onzen bundel Evangelische Gezangen, ontleende men de meeste zangwijzen aan Duitsche componisten en vertaalde vele Duitsche kerkliederen.


Mej. E.M. Post wijdde aan de echtgenoot van Lavater zelfs een afzonderlijk werk Het beeld van eene stille in den lande. Zij vertaalde ook Schiller's Don Carlos.


Matthias Claudius, Voss, Klopstock, Lavater en Wieland werden hier ook veel in 't oorspronkelijke gelezen, evenals Bürger en Langbein. Ook Kant vond hier vele bewonderaars en zijn Kritik der reinen Vernunft werd reeds in de eerste jaren dezer eeuw vertaald.

3 Van Kotzebue komen op de boekenlijsten tusschen 1789 en 1825 honderden titels voor, zoo van herdrukken als van uitgaven van hetzelfde stuk onder verschillende titels. In de eerste jaren zijn het veel treurspelen, nà 1815 hoofdzakelijk kluchtspelen. In talrijkheid van 
titels volgen op Kotzebue hier Iffland en Holberg en dan de Franschman Picard, van wien Schiller ook vertaalde en daarna van de Franschen Molière en Voltaire; in nieuwere tijden werd Scribe het meest vertaald.


Van Lessing werd in 1765 de Mysogyn vertaald en daarna Sarah Sampson (76), Atheist (78), daarop Emilia Galotti (84), der Schatz (86), eindelijk Minna (1814).


Van Schiller Die Räuber in 1789, Kabale und Liebe in 1791, daarna Fiesko 1800, Jungfrau von Orleans 1807, Maria Stuart in 1807, den Tell eerst in 1821.


Van Goethe Clavigo 1780, Egmont 1800, Geschwister 1820.


Bijzonder schijnt Weisse's Romeo und Julia bevallen te zijn, althans het werd gedrukt in 1775, 84, 86 en 91.


Geen dezer stukken komt anders dan bij hooge uitzonderingen op theaters van den eersten rang voor, uitgezonderd de Maria Stuart naar ten Kate's vertaling van 1866; eene nieuwe bewerking van de Minna zal ook weldra opgevoerd worden. De meeste speelt men niet meer.

4 De vertalingen omvatten het eerste deel; Prof. Brill schreef eene zeer schoone toelichting tot het tweede deel.

5 Ook na de hoogst verdienstelijke studie door Huet aan Tollens gewijd, heeft men in Nederland den ‘ridder Tollens’ zooals men hem gaarne noemde, nog maar niet naar waarheid kunnen of willen beoordeelen. De zucht om Nederland te roemen en de geliefde deugden: godsdienstzin en huiselijkheid te verheerlijken, hebben Tollens hier te lande zoo populair gemaakt als de meest populaire predikant ooit kon hopen te worden. Daardoor is men blind gebleven voor dat volslagen gebrek aan de geestesgrootheid, die den dichter zijne verhevene plaats onder de menschen doet verwerven. Da Costa vereerde ook godsdienst en huiselijkheid en had ook vrouw en kinderen lief, maar hij liep met dat alles niet te koop. Als Da Costa in een sierlijk vers voor ‘een geschenk in fijnen wijn’ bedankt, is het de hoffelijke jonker, die spreekt; als 
Tollens gelegenheidsdichten richt aan de aanzienlijksten uit Rotterdam, is niet de gastheer, de evenboortige van den dichter, maar de dichter, die overgelukkig is met de eer van zulk een gastheer.


Onvoldoende bekendheid met de letterkunde onzer naburen, was oorzaak, dat onze landgenooten in Tollens een genie zagen. Ze hadden echter Schiller, Goethe, Uhland e.a. maar eens goed moeten kennen om te weten, dat de ‘bloemen’ niet ‘bij de naburen geplukt’ maar met onbedreven hand van den stengel gerukt waren.


De meeste vertalingen van Romancen en Balladen hebben al den adel en de ridderlijkheid verloren, waardoor de oorspronkelijke stukken zich onderscheiden. Om die te kunnen bewaren moest de ridderschap zich verder uitstrekken dan tot den rok of den jabot. Op tal van plaatsen heeft Tollens het met de vertaling niet te nauw genomen en elders heeft hij blijkbaar den tekst niet verstaan. Verder vergete men niet - en Huët heeft daarop slechts zeer onvoldoende gewezen - dat de vader van al die Balladen en Romancen Percy heet en dat diens verzameling Reliques of Ancient English Poetry gretig door Bürger en Langbein in het Duitsch werden vertaald of bewerkt, gelijk Gellert, Hagedorn, Pfeffel, Lichtwer e.a. vroeger Lafontaine en Florian hadden nagewerkt. Die bewerkingen waren het, die Tollens nog eens nawerkte. Waar hij zich een enkele maal aan 't vertalen van de oudere lezing waagde, was 't nadeel aan 't oorspronkelijke toegebracht nog grooter. Een enkel proefje van Tollens dichterlijke wijze van vertalen moge hier een plaatsje vinden:


De aanhef van Goethe's Fischer, een der schoonste scheppingen van den dichtervorst luidt aldus:

Das Wasser rauscht, das Wasser schwoll, 
Ein Fischer sasz daran, 
Sah nach der Angel ruhevoll, 
Kühl bis ans Herz hinan. 
Und wie er sitzt, und wie er lauscht, 
Theilt sich die Flut empor: 
Aus dem bewegten Wasser rauscht 
Ein feuchtes Weib empor. 


In dit couplet vinden we (gelijk Lemcke in zijne Populäre Aesthetik bl. 505 terecht opmerkt) vooreerst 't klanknabootsende in den eersten regel, waar a a e au


a a e o vrij wel dat kabbelen der golfjes weergeeft. Niet onnoodig is ook de mededeeling in regel 2 en 3, dat de visscher kalm en bedaard, zonder eenige gemoedsaandoening (Kühl bis ans Herz hinan) neer zit, met al de kalmte van een hengelaar. In zijn gewichtige bezigheid gaat hij geheel op, hij zit en luistert naar 't minst geluid. Daar theilt zich die Flut empor d.i. een deel van het water verheft zich en op zekere hoogte gekomen opent het zich, zooals 't o.a. in Racine's Phèdre (V. 6) heet:

Cependant sur le dos de la plaine liquide, 
S'élève à gros bouillons une montagne humide; 
L'onde approche, se brise, et vomit à nos yeux, 
Parmi des flots d'écume, un monstre furieux. 


en 't nieuwgevormde werkwoord emporrauschen is noodig om in éen begrip uit te drukken, dat de stroomnymf majestueus uit 't water stijgt, terwijl de waterdruppelen melodisch ruischend langs haar blanke leden parelen. De nymf zelve wordt alleen aangeduid door de woorden ‘feuchtes Weib’ De dichter kan haar bekoorlijkheden niet beter doen kennen dan door den invloed te teekenen, dien zij op den kalmen, koelen visscher maakt. Zoo ook heeft Hamerling de schoonheid van Aspasia nergens beschreven, maar ons dadelijk op de eerste bladzijden van haar betooverend schoon overtuigd, door ons nauwkeurig te melden, welken indruk haar verschijning op mannen van allen leeftijd en stand maakte.


Blijkbaar heeft Tollens van al die schoonheden niets gevoeld, anders kon hij onmogelijk vertalen (?) (Volksuitg. 1871 bl. 275).

Het water bruischte, 't water steeg, 
Daar trad een visscher toe, 
Deed aan zijn angel aas en deeg, 
En lei zijn hengelroê. 
Maar wijl hij loert en wijl hij zit, 
Daar splijt de vloed in twee, 
Daar stijgt een vrouw, met hair als git, 
En blank als schuim, uit zee. 


Ik zwijg van de slordige taal, die ons zinnen te lezen geeft als:


Een visscher trad toe; (waartoe?); - een visscher deed aas en deeg aan zijn angel; - een visscher lei zijn hengelroe; - wijl voor terwijl: - de vloed splijt in twee; - ik wijs alleen op 't verminken van 't oorspronkelijke en 't ondichterlijke der voorstelling in 't Nederlandsch.


Van 't kabbelen merken we niets; alleen vernemen we, dat 't bij ‘wassend’ water was, dat de visscher aankwam en dat hij (vrij onoogelijk) ‘aas en deeg’ (beide te gelijk?) aan den angel deed(?). 't Is inderdaad een visscher, dien we hier zien en als aanhef voor een komisch verhaal bijv. onder den titel: ‘Een waterzoodje’ kon die beschrijving dienen; voor eene dichterlijke schepping als deze zeker niet. De vertaler valt echter uit zijn rol, waar hij den visscher laat ‘loeren’, dat is geen werk voor visschers, wel voor spionnen, verraders, wilddieven en derg. De Schoolmeester laat dan ook terecht, even als van Alphen, de kat ‘loeren’ en in den ‘geillustreerde’ Schoolmeester (bl. 117) loert de oude heer naar het knappe juffertje, dat aan de overzij van de plaats de wasch te drogen hangt. Maar wat is er van de objectiviteit in Goethe's gedicht overgebleven, waar Tollens het water zichals weleer deRoode Zee ‘in twee’ laat ‘splijten’. Daarbij heet de hengelaar aan de ‘zee’ te zitten en zoover is hij verwijderd van dichterlijk begrip, van vrouwelijk schoon, dat hij ons in eene beschrijving in eenlettergrepige woorden de stroomnymf maakt tot een onoogelijk en onmogelijk schuimkleurig wezen met git zwart haar. Dat Goethe elk der vijfbedrijven van dit kleine drama in eene afzonderlijke strophe uitwerkte heeft Tollens niet eens opgemerkt, hij schrijft het geheel in coupletten van vier regels.


Ten Kate heeft zeker eene veel beter geslaagde vertaling gegeven, eene, waaraan we den dichter herkennen:


(Uit den Vreemde I. bl. 100.)

Het water ruischt, het water wast, 
Een visscher zit er aan, 
En houdt bedaard den hengel vast, 
En ziet den dobber gaan, 
En als hij tuurt op 't golvend ruim, 
Daar splijt op eens de vloed: 
Daar treedt hem, wit van zilverschuim, 
Een jonkvrouw te gemoet. 


Zeker heeft de vierde regel wat verloren en is 't opstijgen der stroomnymf niet geteekend als bij Goethe, maar alleen vermeld, maar toch is deze vertaling geen misvorming, zooals die van Tollens inderdaad is.


Dat eene geheel goede vertaling mogelijk is, bewijst G.H. Lewes (Life of Goethe 2nd. Ed. 1864 p. 228).

The water rushed, the water swelled: 
A fisherman sat by, 
And gazed upon his dancing float 
With tranquil dreaming eye. 
And as he sits, and as he looks, 
The gurgling waves arise: 
A maid all bright with waterdrops, 
Stands straight before his eyes. 


Ook hier ontbreekt dat emporrauschen, maar de vertaler kwam t oorspronkelijke anders zoo veel mogelijk nabij. Hij was 't, die zedig getuigde: ‘At its happiest efforts translation is but approximation.’ Maar niet allen merken dat op; want terecht getuigt Oscar Blumenthal: ‘Gute Uebersetzungen weiss nur der zu würdigen, der sie nicht braucht.’


De vergelijking met Uhland gaat slechts in éen opzicht en dan nog maar zeer gebrekkig op. Gelijk Uhland zoo heeft ook Tollens vaderlandsliefde willen wekken door de roemrijke daden der voorvaderen te bezingen, en in zijne Vaderlandsche zangen is hij ook 't meest oorspronkelijk en het best, het degelijkst. Hoe overdreven hij soms den lof van 't voorgeslacht bezinge, die liederen zijn schoon door hun eenvoud en hun gloed; maar.... terwijl Uhland met al de voorbereiding van den degelijk gevormden kunstenaar de stof voor zijne schoone liederen uit documenten en sagen zorgvuldig zoekend bijeenbracht, zong Tollens ‘op zijn eigen trant’ zijn vaderlandsch verhaal zonder veel meer dan schoolboekkennis. Al die kleine bijzonderheden van teekening en taal, die zoogenaamde kleinigheden, waardoor men zich bij Uhland in den tijd der ballade verplaatst waant, ontbreken ten eenenmale bij Tollens.

6 Johan Gram schreef slechts tweemaal in 't Duitsch en wel in der Salon in 1871 Die Reisegefährten en in 1873 Kirmess in Scheveningen.


In het Duitsch schreven echter zeer vele Nederlanders in wetenschappelijke tijdschriften, ook enkele werken over geneeskunde en natuurkunde werden in die taal uitgegeven, om ze voor een grooter kring van lezers geschikt te maken.

7 Te 's-Gravenhage is dit drama niet opgevoerd; wel te Amsterdam in de Amstelstraat op 20 en 21 Januari 1876, te Rotterdam den 24sten, te Leiden den 26sten, te Utrecht den 31sten. Het stuk had redelijk succes.

8 De proef is tot tweemaal genomen, de laatste duurde iets minder kort dan de eerste. Een dergelijk blad heeft geen recht van bestaan in eene stad, waar in elk koffiehuis en aan elke kiosk een of meer Duitsche couranten zijn en waar de Duitschers hun ‘Verein’ hebben, met eene menigte Duitsche couranten; terwijl de zaken hen dwingen zooveel Nederlandsch te kennen, dat ze eene courant kunnen lezen.

9 Niets is natuurlijker. Zij, die Von Hartmann kunnen verstaan, lezen hem in 't oorspronkelijke. In een land, waar Duitsch lezen tot de eerste vereischten eener beschaafde opvoeding behoort, ligt het voor de hand, dat althans de man van wetenschap Duitsche werken in 't oorspronkelijke leest. Daarom worden er wel Duitsche schoolboeken in 't Nederlandsch vertaald, maar geen werken voor wetenschappelijke mannen. Zelfs Ludwig Pfau vond geen gulle ontvangst en dit was zeker maar ten deele toe te schrijven aan het hoogst onvoldoende van de vertaling. Zelfs van Spinoza's werken is er geen Nederlandsche vertaling; Van Vloten gaf alleen eene levens- en karakterschets en de vertaling van enkele deelen. Dit boek kon toen in de dagen van strijd voor en tegen Baur en Tübingen, zoowel als in de dagen der hevigste beroeringen over het modernisme, verschijnen; als 't nu uitgegeven werd, zou 
't nauwelijks koopers vinden.

10 Hij vertaalde ook de andere werken van Büchner.

11 Van dit werk verscheen in Nederland tevens eene Duitsche uitgave, bewerkt voor Alb. Haeger.

12 Waarbij als lokvink een lot op de Villa Rhenana.

13 Van dit werk heeft men misschien plan gehad eene vertaling te geven; ze is zoover ik weet niet verschenen. Overigens wijs ik met het oog op het geen ik boven (9) zei, op 't verschijnsel, dat er in Nederland zoo weinig Fransche romans vertaald worden. De Fransche geest is niet in de middelklasse en daaronder doorgedrongen en daar leest men dus ook bijna geen vertaalde Fransche 
romans. Wat daarboven gaat leest ze bij voorkeur, maar dan natuurlijk in 't oorspronkelijke.

14 We mogen dit niet vermelden, zonder op het hoogst onvoldoende dier vertaling te wijzen. In de Gids is den vertaler recht geschied. Het schoone gedicht is in de vertaling jammerlijk mishandeld. - Uitmuntend geslaagd was de vertaling van Grillparzer's Sappho door H. Th. Boelen, zelf als dramatist genoeg bekend. De Sappho had veel succes; de Sofonisbe daarentegen viel blijkbaar minder in den geest van het publiek.


In den laatsten tijd heeft men alles wat van Von Moser of L'Arronge in Duitschland opgang maakte, spoedig vertaald en veelal met succes opgevoerd; uit het Duitsch veel meer dan uit het Fransch hebben we uit de laatste twintig jaar talrijke vertalingen, die echter behalve de stukken van Benedix en Birch-Pfeiffer nooit zooveel opgang maakten als die van Augier, Sardou, Dumas fils en vooral Dennery. Het Fransche drama is sedert een jaar of zes weer veel meer in trek dan het Duitsche.


Van Grutzkow's Uriel Acosta vroeger in fragmenten verschenen, in vertaling van D.F. van Heyst, wiens oorspronkelijk historisch drama George van Lalaing met zooveel warmte werd ontvangen, verscheen onlangs een vrij goed geslaagde vertaling van P.C.T. Frowein, die, dwaas genoeg, den titel veranderderde in Uriel da Costa.


Red.



{==294==} {>>pagina-aanduiding<<}

Wat is een Beierman?

1. Beieren beteekent ‘heen en weer bewegen, zwaaien’. Het beieren der klok veroorzaakt luiden. Een beierman is derhalve niets anders dan ‘klokkeluider’, vroeger beyaerder. Dit beieren of beiaard is ook nog overig in ons ‘koddebeier’, letterlijk ‘stokzwaaier’; want kodde, kode, keu (vgl. billard-keu) beteekent ‘stok’, dat nog blijkt uit ons woord kuieren. 1)



    



{==295==} {>>pagina-aanduiding<<}

Zuiverheid van Taal.

Slechts de onwetende, de onnadenkende of de luie zal beweren: ‘'t kompt er niet op aan, hoe ik het zeg, als ze me maar begrijpen!’ Wie juist spreekt, denkt juist, onderscheidt goed, begrijpt zelf en laat anderen begrijpen. Te erger is slordig spreken en schrijven, omdat het als een besmettelijke ziekte voortwoekert en elke fout overgaat op een deel van hen, die ze hooren en slechts langzaam, zeer langzaam, verdwijnen enkele fouten, terwijl andere niet alleen blijven voortbestaan, maar weldra als bewijzen voor nieuwe regels gaan gelden en dus de moeders worden van reeksen van fouten;
De ware leerscholen voor zuiverheid van taal zijn, of behooren te zijn, de kerk, de rechtszaal en de schouwburg.
Jammer slechts dat de fouten daar gemaakt meer dan andere worden overgenomen en zeker eeuwen lang onverbeterd blijven, dewijl daar minder dan ergens veranderingen worden toegelaten en wel, omdat de letter der uitdrukking geeerbiedigd wordt, desnoods op gevaar of, dat de zin er onder lijde.
Voor meer dan 350 jaar bijv. waarschuwde Luther in zijn geschrift over het vertalen tegen uitdrukkingen, die nu nog geregeld in gebruik zijn.
Men moet, zoo zegt hij, de Latijnsche taal niet vragen, hoe men nauwkeurig Duitsch moet spreken, maar den arbeider bij zijn werk en de moeder in huis en de kinderen op de straat moet men naar den mond zien en opletten hoe zij spreken. Als hij van den Latijnschen tekst: Ex abundantiâ cordis os loquitur de woordelijke vertaling vindt: Uit den overvloed des harten spreekt de mond dan getuigt hij, dat dit door niemand gezegd en door niemand begrepen wordt. ‘Wat is’ zoo zegt hij ‘overvloed des harten’ en wat zou ‘overvloed der bank, overvloed der kamer, overvloed van het vat’ zijn? Wat men zegt, wat ieder zegt en wat ieder verstaat, dat is: ‘Waar het hart vol van is, daar loopt de mond van over.’
Het zijn dergelijke door veelvuldig gebruik algemeen bekende uitdrukkingen, die telkens en telkens weer voorkomen en zonder verder onderzoek als goed worden aangenomen, hoeveel er ook op de juistheid valt aan te merken.
Het beste middel om taalbederf in dezen tegen te gaan, is, dergelijke constructiën met andere van dezelfde soort, maar niet zoo druk gebruikt te vergelijken.
We hooren bijv.
Dat is eene voldoende les voor 't oogenblik.
Wat eene les voor 't oogenblik is, weten we niet, maar we

{==296==} {>>pagina-aanduiding<<}
nemen met den volzin genoegen, omdat hij zoo vaak voorkomt. Stel echter, dat we gelijkgevormde uitdrukkingen vonden als: de marcheerende soldaten in den stormpas, of ook wel, des dichters zich verheffende phantasie boven het alledaagsche, dan zouden we gaan redeneeren: soldaten in den stormpas en eene phantasie boven het alledaagsche heeft geen beteekenis, het behoorde te zijn: de soldaten, die in den stormpas marcheeren des dichters phantasie, die zich boven het alledaagsche verheft.
Hier staat nu de bepaling onmiddelijk achter het bepaalde woord en is de zin zonder verdere poging tot oplossing van raadselen te verklaren.
d. B.


Banier en Blasoen?

1. Banier, van het Gotische bandva ‘teeken’, heeft den Franschen uitgang ier te danken aan den oudfr. vorm banière. De Franschen hadden op hunne beurt dit woord aan het Germaansch ontleed. De beteekenis was ‘veldteeken, signum militare (lett. krijgstèeken)’. Wij gebruiken daarvoor thans het woord ‘vaandel’.
‘Met blinckenden banieren, met ontwonden banieren, het dakeren (d.i. wapperen) der banieren’, en dgg. lezen we herhaaldelijk in oude kronieken, waar van veldslagen sprake is.
Blazoen, insgelijks uit het Fr. ontleend blijkens den uitgang, en waarschijnlijk in verband met blazen, Lat. flare, dat overdrachtelijk ‘smelten, gieten, uit metaal bearbeiden’ beteekende, was het symbool of onderscheidingsteeken van het schild, of ook wel het schild zelf, dat met wapens en symbolen bemaald was. Oorspronkelijk gebezigd van de schilden der ridders, werd het later overgebracht op die der ‘kamers van retorica’. Iedere kamer had haar naam, haar blazoen en haar devies. Het blazoen, ook tanneel (d.i. tooneel) en kamermerck, geheeten, was een ruitvormig schild, waarop eene symbolische voorstelling geschilderd was, omgeven door het devies (de kenspreuk), den naam der kamer, enz. Zoo had b.v. eene kamer van Hasselt een wapenschild, dat met roode rozen bemaald was, en waarop de kenspreuk prijkte: ‘Hitte verkoelt’.
De bekende Amsterdamsche kamer ‘de Eglentier’ had tot blazoen: Kristus, uitgestrekt op een egelantier, die in den vorm van een kruis was gegroeid, omgeven van de woorden ‘als een boom aan de waterbeken zo zijn ook de vromen geleken’.






{==297==} {>>pagina-aanduiding<<}

Uit Zuid-Nederland.

Herhaaldelijk hebben we in stukken uit Zuid-Nederland woorden, uitdrukkingen en zinswendingen ontmoet, die ons niet alleen vreemd voorkwamen, maar die uit een taalkundig oogpunt beschouwd ons minder juist toeschenen. Zoo oordeelen velen in Zuid-Nederland over de taal van het Noorden. Indien er eenheid van stam zal zijn, moet er ook zijn eenheid van taal en juist daarover wisselen we nooit van gedachten. We wilden, dat onderwerp zoo gaarne ter tafel brengen en geven daarom het woord aan een onzer correspondenten. Het gold in de eerste plaats eene spelling, waarbij alleen de klank geldt (t zij goed of valsch gehoord) en die hand aan hand gaat met eene andere, die zich regelt naar onderling goedvinden of naar valsche etymologieën. We zijn gewoon zulk eene spelling eene ploertenspelling te noemen en te gevaarlijker is dit, omdat men zich op groote mannen van den voortijd beroept, als op autoriteiten, ook op dit gebied. Zal men dan met Kiliaen weer spellen quicksiluer en quaelick nemen of onghewoonheyd en kraeckelingh of alleen kwalick neen kwalik omdat Kilaen het ook deed? Of moet ik spellen odekolonje, buro en etazjeere naar de uitspraak en mens en vis omdat de ch toch niet gehoord wordt? Maar we zijn overeengekomen, niet over spelling te spreken en het gold hier alleen het dringend verzoek aan alle Noord-Nederlanders om beredeneerde bijdragen tot de kennis der taal van het Zuiden en aan alle Zuid-Nederlanders om beredeneerde aanvallen op de taal van het Noorden.
Vooraf aan het woord aan een man uit het Zuiden:
‘Wat hij, die dat beweert van taalstudie weet? - Onder anderen hetgeen volgt: dat zelfs in Noord-Nederland de gedachten door hem geopperd, voorstanders hebben, waaronder Multatuli zelfs, en waaronder, wat meer algemeen klaar is, mannen als Johan Winkler; dat in Zuid-Ned. de Halletoren, Rond den Heerd, enz. te akkoord zijn over een punt: onze taal is hare eigenaartigheid kwijt, al hare natuurlikheid, gansch hare geschiedkundige physionomie, en dat er eene omwenteling van nooden is; dat de gezonde rede, eindelijk, zijn gezegdens staaft, dat de taal niet gemaakt mag worden, maar groeien moet, en de taalkunde de wetten moet opteekenen, niet ze voorschrijven aan de taal, enz. Niet tot het Gothisch, zelf niet tot Stoke, willen wij terug: maar tot de natuur en de historische, ontwikkelde gesprokene taal, als voorbeeld der geschrevene.
Doch, laten wij dien schrijver onverlet, en verdedigen wij onzen eigen heerd: waarom ik lik schrijve? omdat het zoo gesproken wordt, niet: men zegt hier meer anders, lijk. Maar wel omdat niets geen enkel taalkundig argument bestand is lik te veroordeelen, en omdat hij daarbij welluidender is dan ij. Zoo ik het wel vóór heb, keurde Dr. De Jager lik goed. In alle geval wist ook Dautzenberg en

{==298==} {>>pagina-aanduiding<<}
weet ook van Beers wel waarom zij lik den voorkeur gaven en geven.’

Een ander wil spellen peerd voor paard en verwijst naar een besluit der Zuidnederlandsche Maatschappij van Letterkunde. Onze correspondent vervolgt daarover aldus:
‘Het heeft hier van B. niet afgehangen, dat peerd of paerd goede taal is, niet meer als het van welke taalkunde ook afhangt dat de boek, de bosch, de feest, des nachts, goede taal, en doelmatig slechte taal zijn. Alleenlik heeft B. de aandacht der maatschappij daarop getrokken, en door de maatschappij doen bekrachtigen wat waarheid vereischte. Sedert jaren reeds was Van Beers in denzelfden geest, te velde getrokken tegen het vervangen van ae of êê, door de hier nergens gehoorde aa, even als er door van Beers, en door Heremans (namelik op het Congres van 1832 reeds) tegen de verwarring der geslachten werd gepleit.’

Maar gelijk we boven opmerkten, onze taal wordt in het Zuiden evenmin goedgekeurd. Daarover lees ik namelijk:
‘Een enkel iets betreur ik, en dat is, dat men dageliks nog, bizonder in Zuidned., zoovele misbruiken, ja, als misbruiken sedert jaren herkend, blijft dulden en begaan, alleenlik, omdat men het gewend is! Eenige voorbeelden: 1o. Het onderscheid tusschen zachten hardlange ee en oo gaat te niet, hoewel het philologisch, ja, volgens de gramm. génér. zoowel als volgens de eischen der Nederl. taal zelve, valsch is die klanken gelijk te stellen; 2o. De zware e, al is peerd, - begeeren, wordt of tot de zachtlange als in bezeeren, of tot aa al in paard gebracht. 3o De geslachten. 4o. Men mag den genitief uitdrukken bij middel van het bezittelijk voorn. w. als volgt:
Thans gaan we in 't open veld natuur haar schat doorzoeken. (Bilderd.) Van Beers heet het goed. - Anderen hier, al hebben zij geen enkel taalk. argument daartegen, heeten het ‘Straattaal:’ de 5o. Dezelve en deszelfs, dienen vermeden te worden: in dien zin, David, van Lennep, Bilderdijk, van Beers. 6o. Taalkundig is het eene wet, ook door de gramm. général gewettigd, in die woorden op l of n eindigend, een d in te schuiven bij verlenging: dunder, kleinder, vertelder, enz..... De euphonie eischt het, alle talen laten haar recht weêrvaren. Wij niet. Enz..... enz.
Wat is nu beter, 't misbruik behouden of, zelfs alleen, 'het tegenwerken?



    




{==299==} {>>pagina-aanduiding<<}

Lijst van Zaansche woorden. 1)

Iets over Uitspraak, Woordschikking en Vervoeging.

Over het algemeen heeft het Zaansch iets rekkerigs, zangerigs, vooral op het einde der zinnen.
Aa klinkt in sommige woorden ee: daar, deer; waar, weer; aal, eel; raap, reep; schaap, scheep; kaas, kees, enz. In Oostzaan hoort men de aa als in Gelderland: de Zaan, de Zoan.
Oo en ee worden in veel woorden zeer hoog uitgesproken; groot en breed zweven naar grout en breid; een klinkt ien, been, bien, enz.
IJ en ei klinken ai.
Ui wordt ook tamelijk afwijkend van de gewone uitspraak gehoord: huis klinkt bijna hois.
De l, voorafgegaan van een klinker, wordt op eene eigenaardige wijze uitgesproken: school klinkt ongeveer als skoo-el, poel als poe-el, vel als vè-el. Sch, aan het begin van een woord klinkt sk: school, skool.
Je na een scherpen medeklinker ie: stukje, stukkie; lapje, lappie.
Bij ge van het verleden deelwoord wordt de g weggelaten; in plaats van gedaan, edaan (edeen); in plaats van gegeten, e-eten, zelfs eten.
Van en aan het einde der woorden wordt de n nooit uitgesproken; spreken klinkt als spreke, lessen als lesse, enz.
T wordt voor s niet gehoord: plaas voor plaats, plasen voor plaatsen.
Verwisseling der zoogenaamde verwantschapte medeklinkers is tamelijk algemeen.
In plaats van zulk hoort men steeds zoo. Zulk een groote jongen wordt: zoo een groote jongen.
Met de werkwoorden van wijze handelt men als in het Duitsch. In plaats van: ik heb een jas laten maken, zegt men: maken laten.
Ik lijk wel koud = ik begin koud te worden.


Kijk dat kind een mooi hoedje ophet!


Dat ik er kwam, was hij weg = toen, enz.
Ind. pres. en imp. van eenige werkwoorden:

Hebben. Ik hew, had, je hewwe, hadde, i het, had, me hewwe, hadde, jullie hewwe, hadde, ze hewwe, hadde, enz.

Zullen. Ik zel, zou, je zelle, zouwe, i zel, zou, me zelle, zouwe, enz.


{==300==} {>>pagina-aanduiding<<}

Zijn. Ik ben, was, je benne, wazze, i is, was, me benne, wazze, enz.

Worden. Ik wor, wier, je worre, wiere, i wort, wier, me worre, wiere, enz.

Moeten. Ik mot, most, je motte, most, i mot, most, me motte, moste, enz.

Gaan Ik gaan, gong, je gane, gong, i gaat, gong, me gane, gonge, enz.

Slaan. Ik slaan, sloeg, je slane', sloege', i sleet, sloeg, me slane, sloege, enz.

Doen. Ik doen, deen, je doene, dene, i doet, deen, me doene, dene, enz.

Komen. Ik kom, kwam, je komme, kwamme, i komt, kwam, me komme, kwamme, enz.

Durven. Ik durf, dorst, je durve, dorste, i durft, dorst, me durve, dorste, enz.

Erven. Ik erf, orf, je erve, orve, i erft, orf, me erve, orve, enz.

Merken. Ik merk, mork, je merke, morke, i merkt, mork, me merke, morke, enz.



A.


Aalbessen. In plaats van - hoort men albessen.

Aanpunten, (anpunten). Aansteken van een sigaar.

Aantij (antij). t Is een heele antij = er is aan het werk, dat men beginnen wil, veel moeite en omslag verbonden.

Aar, ander, aars, anders. De een met den aar. Zij houdt het met een aar. Dat is wat aars. Aarehalf.

Aardebelen, in plaats van aardbeien.

Aat voor Aagtje, Aagje.

Af en door (of en deur). Af en toe.

Af (of) pollen. Op eene vriendelijke wijze iemand er toe brengen, dat hij iets afstaat, wat hij gaarne behield. Hij heeft hem al zijne knikkers ofgepold.

Af (of) stoven. Warmte afgeven.

Alan (al-aan, klemtoon op al). Gedurig, bij herhaling. Hij komt alan hier. Hij doet mij alan kwaad.

Aleensche (spr. uit: alleensche). Gelijke. Deze jongens hebben - petten.

Allijk, allijkes (klemtoon op lijk). Ook. Hoe heet hij -?

Ankleeuw, ankleeuwen. Enkel, enkels.

Aref. Anderhalf. Zie: Aar.

Armejanen. Klachten.

Atlast. Wat had hij een - op zijn lijf! = Wat maakte hij zich (wellicht noodeloos) bezorgd!





{==301==} {>>pagina-aanduiding<<}

B.


Baggetjes. Ringetjcs in de ooren. Zie: van Dale.

Baljaren. Schreeuwen, tieren.

Bang. Bang van iemand zijn = bang voor iemand zijn.

Bannen. Uitvaren, vloeken.

Barrel. Ploert.

Bardvol (hard en bardvol). Overvol, stampvol.

Bartels. Varkensborstels.

Be(d)svak. Bedstede.

Beenen (spr. uit: bienen). In de plaats van voeten. Hij heeft mij op de - getrapt.

Beeren. Schreeuwen, hard roepen.

Beet. Eindelijk zal de kabel - loopen = eindelijk zal de bom barsten.

Bedoven. Middenin. Hij viel er - in. Zie: van Dale.

Bekliemd of bekliend. Ineengekrompen. Wat is die groente, dat vleesch -.

Beloopen. In-, achterhalen, bereiken; bijv. hij kon de school niet op tijd beloopen. Zie: van Dale.

Belij bij iets hebben = last van iets hebben; bijv. - bij de koorts hebben.

Beppie. Persoontje. Da's een raar -.

Beschikken. Het in orde brengen van de fijne wasch.

Beschikster. Iemand die van het beschikken der wasch haar beroep maakt.

Bestunniken, ook bestuntelen. Beredderen, bedisselen, gereed maken.

Beuker. Stevige, pootige jongen.

Beukje (spr. uit: beukie), ijzeren kookpot.

Beurzen. 's Avonds aan de deur een buurpraatje houden.

Bezeeuwen. Flauw vallen.

Bijster, arm. Rijk of bijster = rijk of arm.

Bitje, bit = beetje. Het scheelt me een -.

Blester, blaas. Wat heeft hij blesters = blazen, opzwellingen onder de oogen.

Blik (zoo blijd als) = zeer blijde.

Blik. Er is - in de kaart, zegt men, wanneer een of meer kaarten onder het schudden omgekeerd raken.

Blik. Hij is toe - an, of op. Fig. uitdrukking, aan den pelmolen ontleend, beteekenende: hij kan zich niet meer vrij bewegen. Wanneer namelijk de ruimte tusschen de maalsteenen en het blik van de kuip, waarin die steenen zijn besloten, zoodanig met zaad gevuld is, dat de molen blijft staan, zegt men: hij is toe blik an.

Blikken, bliksemen. Het blikt, het weerlicht.


{==302==} {>>pagina-aanduiding<<}

Blauwen, met de handen (om ze te verwarmen) tegen de schouders slaan.

Blauwtje, kleine zoetekoek.

Blodder, blut, ontbloot. Hij is blodder = platzak.

Boefje, flanellen onderlijfje.

Boelgaaf, geschenk in huisraad aan jonggehuwden.

Boei. Hij heeft een kop als een -, hij heeft een gloeiend, opgezet aangezicht.

Boer, algemeene naam voor rondventer: groenteboer, turfboer, mattenboer, pottenboer.

Boerenhosklos, minachtende benaming voor boerenwagen.

Bollebuisjes, poffertjes, of zooals men ook wel hoort: boffertjes.

Bonken, groote roggedeegspepernoten.

Bonkels, kleine klierachtige gezwellen.

Bontje (bonnetje), kastje aan den wand.

Boodje, boodschap, berichtje.

Boonen, knobbels bij winterhanden.

Bor. De - hebben. Door te veel, vooral vette spijzen te eten, zich onpasselijk gevoelen.

Bors, klein goed van het geslacht.

Bossen, soort van knikkerspel.

Bot (o als in op), dicht, vlak; - bij huis. Ik ben er niet om verlegen, maar - an toe = ik kan er niet buiten.

Bot (als in top), touw, waaraan de vlieger wordt opgelaten. Toch zegt men: bot geven, en vieren laten.

Botten, op de streep gooien.

Bout (Hij heeft de), hij is dronken.

Bozzelen, met de bloote voeten door het water plassen.

Braam, de kant, die bij het slijpen van een mes, schaats, enz. op een groven steen, is blijven staan. Zie: van Dale.

Brandenekel, brandnetel.

Breedeel, gewestelijke uitspraak van braad-aal = aal om te bakken.

Breekmeel. Zie peper en breekmeel.

Bremmen, schrapend keelgeluid geven.

Britje, vuur van licht hout.

Broei. In den - zitten, elders: in den brand zitten.

Broodje, als in andere gewesten, maar ook snee brood. 't Woord boterham hoort men hier zelden; twee sneden op elkander heeten ‘dubbeld stuk.’

Brookhamer, houten hamer aan langen stok, om 't ijs te breken.

Brooksel, lange gleuf in 't ijs gebroken.

Buurten, buurpraatje houden.




D.


Daag, gedaag. Dag, goedendag bij het afscheid.


{==303==} {>>pagina-aanduiding<<}

Daagleer. Smalle strook leder, waarmee bij 't spelen centen naar een zeker doel vooruitgeslagen worden.

Daaiig, dijig, (deiig?). Ongaar, van brood.

Daak. Korst op het hoofd, elder: erf. Zie: kaander.

Dem. Schor, heesch.

Deurhaalderskom. Doorhaalkom.

Diggels. Scherven. Zie: van Dale.

Dijer. 't Zal een heele - wezen: 't zal een gelukje zijn, als 't goed afloopt.

Dikje (spr. uit: dikkie). Soort van meelpap. Karnemelksche -.

Dikkertje. Zoetekoek.

Dod-ei. Vuil ei. Zie: van Dale. De kinderen zingen:

Ei, ei, dodei, 
Allerhande eiertjes. 
Ik heb van den nacht gewaakt, 
Drie paar schoenen heb ik gemaakt, 
Van het tripje op het trapje, 
Daar leg ik mijn zijden lapje 
Neer, neer, neer. 



Dofje (doffie). Roeibankje. Middeldoffie, achterdoffie. Deensch: Toft. Zie: van Dale.

Doei. Honger. Wat heb ik een -! Zie: schroei -.

Dol (o als in tol). IJzeren pen in een roeischuit waarom de riem draait Zie: van Dale.

Dominee. Juffertje (insect).

Dompen. Voorover duiken van een wagen, een schuit, enz.

Doop. Saus, jus.

Draad. Daar is - aan = dat gaat met kracht.

Dranzen, drenzen. Aanhoudend pruilen en schreien van kinderen. Zie: van Dale.

Driel. Driftig, heftig.

Droksteven. Een druk, levendig persoon.

Druistig. Druk, woelig.

Drul. Zijne oogen staan -, waterig, suf, vooral van verkoudheid, of verkouwenis, zooals men hier zegt.

Dutreis. Vergeefsche tocht.




E.


Eenzaamheidje. Klein bordspel, dat door één persoon gespeeld wordt.

Efter (op 'n). Op een anderen keer.

Enkeld. Mager, schraal. Een - man; hij is zoo -.

Eppertje. Nufje.


{==304==} {>>pagina-aanduiding<<}

Et voor Gerritje.

Ezel is hier onzijdig.




F.


Fantel. Bouffante. Zie ook: sabel.

Fijntje. Rondedans. Een - dansen.

Fikje. Brandje.

Fleers. Klap om de ooren. Zie: van Dale.

Flipje. Langwerpig broodje.

Fnisteren. Fluisteren.

Friesche klompen. Friesche schaatsen.

Frikkedil. Nuchterkalfsgehak.

Futje. Kleine geldsom. Iets voor een - koopen.

Futter. Pannekoek in olie gebakken.




G.


Gaai. Aan de -, op den loop, aan den haal.

Gaal. Daar is iets op -, daar broeit iets, daar zal iets gebeuren. Er is wind op -.

Gabbert. Guit.

Gabben. Handig wegkapen.

Galaatje. Klein broodje.

Galjaardje. Pretje, vooral wanneer er bij gedanst wordt.

Gammel. Oud. Noordsch.

Garen. Collecteeren in de kerk.

Garen. Smullen, flink eten. In zijn goedgaring (garen) zijn.

Gatenbak, ook gatenpatiel (plateel). Vergiettest.

Gauw. Niet - zijn = niet lustig zijn.

Gebbetje. Pretje, grapje.

Geeuwsch. Tanig, geel.

Geldjesdag. Dag, waarop men zijn loon, tractement ontvangt. Zie: van Dale.

Geng. Dikwijls.

Gevel. Houten versiersel op den top van den voorgevel. De eigenlijke gevel heet voorschot

Gijpen. Vlagen. Hij is bij - mild. Zie: van Dale.

Gisterig. Het is om je - te maken = op te winden.

Glooi. Wat zitten de menschen te -, te kijk.

Glop. Onbebouwde plek in eene rij huizen.

Glunder. Netjes, helder. Het ziet er overal even - uit.

Glurf. Gleuf.

Gnap. Knap.

Gnokken, afgnoppen. Afbedelen. (o als in op).


{==305==} {>>pagina-aanduiding<<}

Goed. Niet - zijn = ziek zijn.

Goesje. Inleg bij 't knikkerspel.

Goor. Wordt gezegd van spijzen, die in begin van bederf verkeeren, bijv.: goore melk.

Graaf. Spade.

Grant. Fijnste soort van zemelen.

Groene pret, groot genoegen. Zie ook: kante pret.

Groetje en groesje. Morsige vrouw.

Grom. Ingewanden van visch. Zie: van Dale.

Groot. Ik houd - van hem = ik houd veel van hem.

Grootvaderzegger. Kleinzoon.

Grootvaderzegster. Kleindochter.

Gruizig = hongerig. Wordt gezegd van iemand, die alles naar binnen slaat.

Grutter, alias voddenraper. Iemand, die in slooten en achter de huizen naar oudijzer en dergelijke zoekt.

Guiten. Gieren van den wind.




H.


Haaklijf. Soort van keurslijf met haken. Zie: onderzieltje, ook: rompje.

Haasten. Oprispen. Het haast me in de keel.

Haddekes. Hij is van haddekes (hadde ik)s volk, zegt men van menschen, die altijd wat anders willen, die altijd spreken van hadde ik dit, of hadde ik dat, enz.

Halmoerschouw. Schouw, die gehouden wordt om te zien, of de moer behoorlijk uit de slooten verwijderd is; waarschijnlijk dus: haalmoerschouw.

Halfet. Melk, die, na een half etmaal gestaan te hebben, is afgeroomd.

Halft. In plaats van de helft, zegt men de -

Hamerslag. Schaapswolkjes.

Haring. Zijn - brandt er niet = het bevalt er hem niet.

Harmen. Dommekracht.

Hebbel en drebbel. In haast. Op een - en -.

Heerenhuis. Gemeentehuis of vergaderplaats van dijk- en polderbesturen.

Heeten. Bij het knikkeren of andere spelen de rangorde bepalen, door te zien, wie zijn knikkers het dichtst bij een doel werpt.

Hei (te) of te fij. Het is met hem altijd - dat is: hij vervalt altijd in uitersten. Zie: van Dale.

Hekken. Hij laat geen wind door de - waaien. Geen koeltje laten verloren gaan; overdrachtelijk: met alles zijn voordeel doen.


{==306==} {>>pagina-aanduiding<<}

Heilig. Vrijaf. Ik heb vandaag -.

Hellingbaas. Scheepstimmermansbaas.

Help. Eene -, vrouw, die op bepaalde dagen 't grove huiswerk komt verrichten: elders schoonmaakster.

Hem. In plaats van zijn boek hoort men hem boek.

Hengel. Hengsel. Men hoort dus niet hengselstoof, maar hengelstoof.

Hennebij. Nabij.

Hessig (hitsig, hetsig?). Wellustig.

Hetzelfd, in plaats van hetzelfde.

Heugel. Platte ijzeren reep met gaten, waarin een haak, om daaraan een pot te hangen.

Hippeldeklink. Een klein kind, dat pas begint te loopen.

Hippen. Huppelen, dansen. Men heeft hipzaal voor danszaal of danshuis. Zie: van Dale.

Hittertje. Scheurtje. Ik heb een - in mijn jas.

Hoeksteentje, ook schoorsteenbordje. Bovenvlak van een aan weerszijden van den schoorsteenmantel uitgebouwd gedeelte van den muur.

Hoesten. Ik zou je wat -: ik geef er den brui van. Zie: van Dale.

Holleblok, ook hiet. Klomp. Zie: van Dale.

Holletje of bolletje. Spel, waarbij men raadt, of de opgegooide pet met den hollen of bollen kant neerkomt; dus hetzelfde als kruis of munt raden.

Hop of drop. Alles of niets.

Hot. Geschift (van melk).

Houwer. Vischkaar. Zie: van Dale.

Hufter. Stakker.

Hufterig. Huiverig.

Hul. Linnen vrouwen -, kap, kinderkapje. Zie: van Dale.

Hutten. Holsblokken, klompen. Zie: holleblok.




I.


Iefje en Aafje. Daar is van -: van alles.

Iemes dagen. Eenige dagen geleden.

Ieperig. Hypochonder.

Ier. Het vocht, dat uit den stalgreppel wegloopt: koepis.

Iet. Voor Grietje.

Inkend. (eenkend), eenkennig.

Inliggen (diep). Ernstig ziek zijn.

Inwerdan, inwaardan. Naar binnen, binnenwaarts.




J.


Jaar. Melkboezem van eene koe. Het woord komt onder anderen

{==307==} {>>pagina-aanduiding<<}
voor in het raadseltje: hoeveel uren (uiers) zijn er aan een jaar?

Jan. Anijs. In den uitroep van de koek-, melk-, en sterkedrankverkoopers op het ijs:



‘Leg ereis an, leg ereis an, 
Heete melk en kouwe jan.’ 



Jat, voor Jannetje.

Je, verkleiningsuitgang, wordt dikwijls zeer eigenaardig gebruikt. Men zendt iemand een boodje voor: een boodschap.


Men wacht een tijdje voor: eenigen tijd.


Der is er eentje om mijnheer te spreken, zegt de meid, al is die ‘eentje’ een kerel als een boom.


Men vraagt iemand op een pijpje en drinkt een fleschje.

Jeukbonkels. Jeukbulten.

Juks (jok). Uit - knikkeren = om niets.




K.


Kaander. Kletskop. Zie: daak.

Kaantje. Buitenkansje.

Kalkedotter. Pas uitgebroed vogeltje,

Kamer. Catechisatie.

Kangkoek. Kantkoek.

Kanjer. Moeilijke, hachelijke zaak.

Kant. Knap, flink. Een - meid.

Kantepret. Zie: groene pret.

Kappetoris. Omslag van een boek, vooral van een schrijfboek.

Karsteng. Kastanje.

Kassekien. Lang jak. Zie: van Dale.

Kastelorum. Kastelein.

Kat. Halsbontje, poesje.

Katjemaai. Standje, opschudding.

Kattebak. Zitplaats achter aan het rijtuig.

Keeuwen. Sterven. Hij leit te -.

Keilen. Met een plat steentje over het water gooien; ook: kiezelekas of kriegeldekraggel doen. Zie: van Dale.

Ket. Pret. Ket hebben; paardje -; een ketje doen.

Ket. Wateremmer.

Ketelaar. Hij is -: hij is bankroet.

Ketteren. Pret maken.

Kettig. Pleizierig.

Keveltjes, elders kibbeltjes, de kraakboog van kleine kinderen, wanneer die gezwollen is, vóór het tanden krijgen. Zie: van Dale.

Kevie. Rommel, ordeloos huishouden.


{==308==} {>>pagina-aanduiding<<}

Kieft. Kievit.

Kielen. Hard loopen.

Kien. Buitenkansje. Da's een goede kien = dat is naar mijn zin.

Kiep. Uitventster van St. Nik. goed.

Kietelen. Zie: Keilen.

Kietelsteentje. Kiezelsteentje, plat steentje.

Kikkeren. Ik zal hem -, ik zal hem wel krijgen.

Kikkertje. Bijzonder soort van wervel.

Kilemorten. Vermoorden.

Kinken. Met de vuist slaan. Zie: van Dale.

Kipje. Een bosje brandhout, dat op de houtzaagmolens aan arme menschen gegeven wordt. Iemand, die aan de molens kipjes ophaalt, heet strander. Bij de pelmolens spreekt men van strandersgort voor de geringste gort, die men aan arme menschen weggeeft.

Kirrie, karrie. Bijna, op 't punt. 't Is - an.

Klaarster. Schoonmaakster.

Klaartijd. Schoonmaaktijd.

Klaren. Schoonmaken.

Kleidikker. Soort van zoetekoek.

Kleintje. Roggebrood van 1½ Kilogram.

Klieterig. Tets, van gebak, brood.

Klink. De deur staat op de -. Oudtijds bediende men zich aan de Zaan bij een huwelijksaanzoek van zoogenaamde hijlikmakers. Eindigden hunne pogingen bij het meisje ten gunste van den vrijer, dan vond deze den eerstvolgenden Zondag de deur op een kier, op de klink. Later werd deze uitdrukking overdrachtelijk gebezigd van eene zaak of onderneming, die zonder veel moeite gelukte.

Klip. Het holle gedeelte onder aan de flesch.

Klippig. Klippige beschuit is die, welke hard, maar niet broos is.

Klis. Te borg. Op de - koopen.

Klit. Een snee roggebrood.

Klossenbak. Bedstede.

Kloster. Sneeuwklomp onder de schoenen of holsblokken.

Knar. Gierigaard.

Knarpen. Afknabbelen. Wat zit die hond aan dat been te -.

Kneeker. Iemand, die bij geleden verlies er over blijft zeuren.

Kneert. Zeurkous.

Kneerten. Zeuren.

Knoeien. Knijpen, stompen, stooten, vooral in het geniep. Die groote jongen knoeit altijd zijne jongere broertjes en zusjes.

Knot. Grapje, grappig verzinsel, ui.

Knuit. Zeer kleine muggen.


{==309==} {>>pagina-aanduiding<<}

K(a)nunnik. Het boven uitstekende gedeelte van een taatstol.

Knus, knusjes. Knuttig. Zie: van Dale.

Koksiaan. Goede eter.

Koksiaan. Cochin - China-kip.

Kolders. Soort van kleine, harde, slechte vijgen.

Kombaal. Goudsche pijp met grooten kop.

Kopje (koppie) doen. Koffie drinken tusschen het ontbijt en het middagmaal, alsmede tusschen de thee en het avondeten. Koffievisite in de bruidsdagen heet bruidskoppie.

Korrie. Een zeer lage rolwagen, bij jongensspel in gebruik, vooral op Luilak.

Korteling. Grove soort van zemelen.

Kouwe-bakker. Broodslijter.

Kraamkoppie. Kraambezoek van buren.

Krab. Slot aan een kerkboek.

Kraggen. Gescheurd, gekramd aardewerk.

Kriegeldekraggel. Zie: Keilen.

Kriemen. Kermen.

Kringen. Dringen.

Krok. Fijne afval van het hooi, waarin het zaad voorkomt.

Krokus. Dronken.

Kruidvet. Gekruide reuzel.

Kuinder. Overgebleven weefsel van uitgebraden vet, elders: kanen.

Kuil. Gemetselde bak onder de haardplaat, waarin de asch valt.

Kusten. Naar de fabriek brengen wat de werklieden gesponnen of geweven hebben. Uitsluitend te Krommenie in gebruik.

Kwaadschiks (spr. uit: kwaskiks), ondeugend. Een kwaskikke jongen.

Kwakkelwinter. Winter, waarin vorst en dooi herhaaldelijk afwisselen. Zie: van Dale.

Kwalmen. Walmen. De lamp -. Zie: van Dale.

Kwatten. Spuwen. Men zegt overdrachtelijk: iemand op zijn vestje -, wanneer men hem beschaamd maakt of krenkt.




L.


Laan. Bedrijfskapitaal.

Laan. Een - leggen = het op een accoordje gooien.

Land over zand gaan. Wanneer er ijs in de slooten ligt, recht door loopen, nu over land, dan over ijs.

Laning. Onderlagen in de bedstede.

Lawaaisaus. Water- en meelsaus met mosterd. Zie: lollemansdoop.

Leebrekerswerk. Halsbrekend werk.

Leep. Slim. Niet in de ongunstige beteekenis.

Leg. De - hebben: het bed moeten houden.


{==310==} {>>pagina-aanduiding<<}

Lei. Is onzijdig.

Lenigan. Langzaam aan.

Lekker, is hier alles, wat men elders smakelijk, prettig, aangenaam noemt. ‘Lekker, hè!’ zegt de eene scholier tot den ander, als de meester onverwachts vacantie geeft. - Ik heb zelfs de ijzers onder nieuwe schaatsen lekker hooren noemen.

Lepeltje. Kiem van het eschzaad.

Lepeltjesboom. Esch.

Lerp. Tong.

Lesje. Kliekje.

Leut. Koffie. Een kopje -.

Leut hebben. Pleizier hebben.

Lichtenschap. Verlichting, in: dit drankje heeft mij - gegeven.

Lidderen. Trillen, beven.

Lijnhout. Liniaal.

Loert. Leverworst.

Lokje, (saus)lokje. Klein aarden bakje, waarin ieder aanzittende saus of jus krijgt. Ook het bakje in den hoofdschotel, waarin ieder doopt. Zie: van Dale.

Lollemansdoop. Zie: lawaaisaus.

Loof. Moede. Zie: van Dale.

Loofheid. Vermoeidheid, wat gewoonlijk heet: vermoeienis.

Loos. Voor de - malen, wanneer de molen ronddraait, zonder werk te verrichten.

Louw. Luw.

Luchthuis. Tuinkamer, koepel, in den regel aan het water.

Luitenant. Wordt uitgesproken als luitenant.




M.


Maand. Om de - loopen zegt men van armen, vooral weduwen, die alle maanden bij liefdadigen eene gift halen.

Maandlooper, of - loopster. Zie boven.

Mak. Machteld.

Mal. Iemand - te noemen wordt meestentijds als eene beleediging opgenomen.

Mandje zetten. Elders: klomp zetten, met St. Nikolaas.

Mannen. Meester worden. Ik kan hem niet -, ik kan hem alleen niet aan.

Marken. Het is zoo gezien, of men in de - naar haring schoot. Het watertje de Marken of Merker, een deel van het Zwed, nabij Wormerveer en Jisp, had zoet water, waarin de haring niet leven kon. Wilde men de onmogelijkheid van eene zaak uitdrukken, dan zei men: het is, enz.


{==311==} {>>pagina-aanduiding<<}

Marketenter. Iemand, die met een kraampje op het ijs staat.

Mattekees. Veldflesch. Zie: van Dale.

Meestersknecht, in plaats van meesterknecht.

Meet. De plaats van waar men begint te spelen; elders: honk.

Mengketel. Groote vastgemetselde ketel, waarin water gekookt wordt.

Meukel. Schalks. Zij kijkt zoo -.

Middeldoffie. Zie: dofje.

Mieriken. Met inpanning zien.

Mieter. (Heere-). Bastaardvloek.

Miezerig. Benepen, stuursch.

Mijter. Iemand, die altijd stuursch ziet.

Mijterig (adj.) Zie boven.

Mik. Roggebrood, ook snee roggebrood. Zie: van Dale.

Misse (adj.) 't Is een - boel: een verkeerde boel, zaak.

Moddeklad. Vuilik.

Modden. Morsen.

Moddig. Onzindelijk, vuil, smerig.

Molentje. Vruchtje van een eschdoorn.

Mor. Kracht, pit, merg. Er zit niet veel - in hem.

Munsje. Waarde van ¼ cent.

Musk. Musch.

Muskies. Muschjes.




N.


Naar. Hongerig. Ik ben naar in mijn lijf = ik heb honger.

Naach, genaach. Nacht, goeden nacht bij het afscheid.

Nachtig. Slaperig.

Narren. Dwingerig schreien van kinderen.

Narrig (adj.) Zie boven; ook van Dale.

Nartel. In de - zitten = in angst zijn.

Ne. Als overgangslettergreep dikwijls weggelaten: mantje voor mannetje, zontje voor zonnetje, pankoek, of liever pangkoek, voor pannekoek.

Nee. Neeltje.

Neergaan. Naar bed gaan. Zie ook: vlak.

Neerwerdan. Naar beneden, in de laagte.

Nette. Kerkzakje.

Nieuw. (spr. uit: nuw.) Het oud in het nieuw zitten. Zie: oud.

Nijten. Stooten. Die bok -.

Nochter. Nuchter in de gewone beteekenis, maar ook in die van flauw, kinderachtig. Wat een nochtere jongen!

Nog. In plaats van ook. Weet je nog, hoe laat het is?

Nok. Hik. Den - hebben, den hik hebben. Zie: van Dale.


{==312==} {>>pagina-aanduiding<<}

Noksie. Hij is om de -, hij is dood.

Noozen. Spijten. Het - me, het gaat mij aan het hart.

Nooselijk. 't Is -, zeer jammer en spijtig. Zie boven.

Noppen. Vangen, winnen. In de uitdrukking: hij kan ze noppen.




O.


Oliepul, alias oliebeul. Olieslager.

Omzeggen. Aanzeggen, bekend maken. Zie: van Dale.

Onderband. Ik kan er maar geen - van krijgen: ik zie er geen licht in, de zaak is mij te donker. Zie: van Dale.

Onderzieltje. Zie: haaklijf en rompje.

Onk. Oneven.

Onthikt. Van blijdschap in de war, overstelpt van vreugde.

Onzoet. Onaangenaam, ruw. Het is - weder. Zie: van Dale.

Oomzegger. Neef. (neveu). Zie: Peetzegger.

Oomzegster. Nicht. (nièce). Zie: Peetzegster.

Oonen. Lammeren werpen. Zie: van Dale.

Oonschaap. Dragend schaap.

Ootje. Grootmoeder, in 't algemeen: oude vrouw.

Ootje. Kringetje. In een - tollen of knikkeren.

Op. Hij heeft veel - zijn vader, in plaats van: hij heeft veel van zijn vader.

Op en ('n) efter. Voortaan.

Opgedaard. (spr. uit: opedaard). De koorts is - beteekent: aan het afnemen.

Ooperdan. Opwaarts.

Oprijzen. Wordt in den regel gehoord voor opstaan. Hij rijst van zijn stoel op.

Oproden. Opruimen, ook verwijderen. Een rommel -. Wil je wel eens gauw oproden?

Ors. Goed, flink, best. Da's ors. Ors, hé?

Ot, ook schot. Doel van het schieten bij het knikkerspel. Zoo spreken de kinderen van een mooi otje.

Oud. Het oud in het nieuw zitten = van het oud in het nieuw zitten. Zie: nieuw.

Ousje, (auctie?). Op een - koopen = voor oud koopen.

Overhard. Overluid, in tegenoverstelling van overzacht, in stilte.

Overspruitelijk. Besmettelijk.

Overzacht. Zie: overhard.

Ovverdan gaan. Opstappen.




P.


Panen. Snel, hard loopen. Zie: kielen.

Panen. Het dorp op en neer gaan.


{==313==} {>>pagina-aanduiding<<}

Pan(g)koek. Pannekoek.

Pan(g)koekspan. Koekepan.

Pannebruiloft. Kliekjesdag.

Pannevleesch. Spijs, bestaande uit meel en water. Zie: troet.

Peetzegger. Neef (neveu).

Peetzegster. Nicht (nièce).

Peeuwen. Zeuren, schreeuwen.

Peeuwen. De - zijn bij hem dood: hij wordt suf van slaap.

Peeuwerig. Wat is dat voor een - kindje! = wat ziet het er naar uit!

Peper- en breekmeel. Fijne boekweitdoppen en meel als kippevoeder.

Pet. (put). Pompbuis.

Pieren. Foppen. Zie: van Dale.

Piesje. Brokje, stukje.

Pieuwig. Aardig, klein.

Pijpenroder, - kloker. Pijpuithaler.

Pittig. Aardig, met het denkbeeld van klein: Een - kind.

Petmolen. Zie: staartmolen.

Plasje (krenten-). Klein, rond krentenbroodje.

Plat. Groote schuit met platten bodem en vlak van achteren.

Plooier. Schuier.

Pluren. Gluren.

Plurreken. Afschrijven van een ander.

Pluspot. Pot, waarin deeg beslagen wordt.

Plussel. Beslag.

Plussen. Deeg beslaan.

Pluut. Pleizier. Ik heb - gehad.

Poerlekazie. Verval, buitenkansje.

Poepekool. Boerekool.

Poepetoer, ook moffetoer. Een moeilijk werk. Da's een heele -.

Pokus. Een tabakskomfoortje, of zooals men hier zegt: opstekerskomfoor.

Polen. Hij is van -, wil zeggen: hij is bij de hand, men kan hem niet vatten.

Poot. Rechthoekig omgebogen uiteinde van het oorijzer.

Prakken. Fijn maken van het eten. Jongen, je mag niet -.

Priegelen. Kinderspel, waarbij men een aan beide einden gepunt houtje met een stok slaat.

Prikken. In de belasting aanslaan. Hij is voor zooveel geprikt.

Prook. Rechthoekig omgebogen haakje, om iets aan op te hangen.

Prol beschutten. Ik heb mijn doel bereikt, mijn zin gekregen.

Prut. Bezinksel. Wat een - is er in dien inktkoker! Zie: van Dale.

Pruthuis. Oliedikkokerij.


{==314==} {>>pagina-aanduiding<<}

Prutmolen, waar uit het bezinksel in de oliemolens nog olie geperst wordt.

Pul. Jonge eend.

Purreken, poereken. Plukken, woolen. In de kachel, in den neus -

Puur. Heel wat. Hij is - in zijn schik.




R.


Raap. Op zijn - zijn = in zijn schik zijn.

Raggebel. Slijm.

Raggen. Lui hangen of leunen, vooral met den rug tegen den stoel.

Rap. Kleine spaanders.

Renneken. Hard loopen met een slee.

Repje. Zie: pannevleesch en troet.

Rijp. Rups. Zie: van Dale.

Rinkels. Blikjes met gaatjes, waarmee de kinderen spelen. Zie: van Dale.

Roeien (popjes). Uit - gaan, zegt men van een verloskundige, die voor zijn (haar) beroep uitgaat. De jonggeborenen komen hier uit het rietland evenals te Amsterdam uit de Volewijk en te Utrecht uit den Munnikeboom.

Roggeteunis. Roggebrood.

Rollebol. Hout met kleine openingen, in den vorm van poortjes, bij het knikkeren in gebruik.

Rompje. Zie: haaklijf.

Rondje. Een gezelschap, dat geregeld rondgaat, elders: kransje. Familie rondje, schaakrondje, enz.

Roof. Streng. Een - sajet, wol, enz.

Rooi. Om die -: ongeveer zooveel.

Rooien. Gelijken.

Rookte. Op een - komen: 's avonds bij iemand eene pijp rooken.




S.


Sabel, bouffante. Zie ook: fantel.

Saffie. Karnemelk met meel dun gekookt.

Schabbeljoentje (scabloon?). Patroon.

Schar. Schaarde in messen. Zie: van Dale op scharen.

Scharmaaien. Zwaaien met de armen of met een of ander voorwerp, dat men in de hand houdt.

Schaverottig. Slordig, haveloos.

Schelden krijgen. Knorren krijgen.

Schietertje. Flanellen hemdje.

Schietschuit. Een lange -: een lange man.


{==315==} {>>pagina-aanduiding<<}

Schodderen. Al schuddend loopen.

Schoppel. Schommel.

Schortel. Boezelaar.

Schot zetten. Snel vooruitschieten, op schaatsen bijv.

Schots. Ruw, plomp, onvriendelijk. Zie: van Dale.

Schout-bij-nacht. Vroedvrouw. Zie: van Dale.

Skriebel (sch), klein, mager, schraal. Wat een - van een kind.

Schrijver. Klerk.

Schrik. Sprong. Wat heeft de barometer van nacht een - gedaan. Zie van Dale.

Schroei. Honger. Ik heb zoo'n -.

Schrook. Mager, uitgedroogd persoon,

Schrooken. Opdrogen tot korst.

Schrookerig (adj.). Wat ziet die jongen er - uit.

Sip. Bedeesd. Zij kijkt zoo -.

Sjouwer. Turf -, nooit drager. Zoo ook zaad -, nooit koorndrager.

Skit. Kool van lange turf, die spoedig tot asch vergaat. Zie: van Dale.

Skun. Armoedig. Wat is hij - in de kleèren.

Slaai of slij, slei (slegel?). Groote houten hamer. Zie: van Dale op Slegge.

Slaapbaas. Kostbaas, hospes. Zie: van Dale.

Slapers. Personen, die bij iemand in den kost zijn. Zij houdt -. Zie: van Dale.

Slaapvrouw. Hospita.

Slebberen. Naar zich toe halen. Bij het spel: hij slebbert ze maar, hij wint voortdurend.

Sleezen. Met de slee rijden.

Sleesie. Kleine slee.

Slemmen. Klemmen, bijv. van deuren of ramen.

Slibberonsje. Buitenkansje.

Slik. Modder, maar ook aarde: nieuw slik in den tuin brengen.

Slikken. Likken, aflikken, snoepen.

Slinger-om-de-trap. Zie: Pannevleesch.

Slofkoker. Sloddervos.

Slons. Lantarentje met een stok er aan, vroeger gebezigd, om de straatlantarens aan te steken.

Sloof. Idem.

Sluuf of sluw. Armelijk. Ze is zoo -. Die japon staat zoo - (hangt zoo slap neer).

Smakken. Heimelijk neerzetten van St. Nikolaasgeschenken; komt onder anderen voor in het rijmpje:

Maandag bakken, 
Dinsdag smakken, 
Woensdag eten, 
Donderdag is Sinterklaas vergeten. 




{==316==} {>>pagina-aanduiding<<}

Smid. Smederij.

Smul. De staande plaat onder den schoorsteen, waartegen men nog in enkele deftige huisgezinnen het hek ziet staan met het turfvuur.

Smulger. Schoorsteenrand, mantel.

Snaaien. Snoepen.

Snaar. Schoonzuster. Zie: van Dale.

Snakker. Frisch en smakelijk, rinsch.

Snauwen. Sneeuwen.

Snarrel. (aan de). Hij is van nacht aan de - (aan de zwier) geweest.

Snarren of snorren. Afstelen, wegkapen.

Snobbelt. Het - me = het begroot me.

Snor. Vrouwenmuts met breede, naar buiten omgebogen strook.

Sokken. Hij zet de - er in = hij maakt beenen. Zie: Kanten.

Solferstekje. Zwavelstokje.

Sop. Broodsoep.

Spatrecht. Lijnrecht.

Spekvaar. Naam van het insect, dat elders spekdief heet.

Spikkel. Ergens - ophebben = iets met innig genoegen zien.

Spintje. Kleine staartmolen, als windwijzer op schuren van molens geplaatst.

Spullebreker, in plaats van brekespel, wat men hier nooit hoort.

Staal. Steel. Pijpe -, bezem -.

Staartmolen. Watermolen, die door een vleugelstaart op den wind wordt gehouden, dienende om lage, omkaaide stukken land droog te houden. Zie: petmolen.

Stalramig. Waggelend, zwak, door onpasselijkheid.

Star. Het voor zijn - hebben = zeer verkouden zijn. Zie: van Dale op ster.

Steken. Afzetten bij het schaatsenrijden: hij steekt af, hij maakt een goeden steek.

Stelling. Nooit hoort men hier stellage.

Stiek, betrekking, als knecht. Die jongen heeft een voordeelig stiekkie.

Stiemen. Stank geven ten gevolge van onvolkomen verbranding. Wat stiemt die kool, die stoof!

Stijg. Zweertje op de oogleden.

Stijveren. Stollen van vet.

Stip staan. Wordt gezegd van een ronddraaiend voorwerp, een tol bijv. die zich zoo snel op dezelfde plaats beweegt, dat men het ronddraaien bijna niet ziet.

Stoffer wordt bezem genoemd.

Stort. Stootkant van een vrouwenrok.

Strander. Zie: kipje.

Strooien. Verliezen. Ik heb mijn boek gestrooid.

Strooken. Aan paren wandelen.


{==317==} {>>pagina-aanduiding<<}

Struinen. Wegnemen van kleinigheden.

Stug. Lusteloos, niet prettig. Ik voel me zoo -.

Stuitje. Einde van een brood.

Stukken, dubbelde stukken. Plompe, groote boterhammen. Verder: stukkenbordje, - zak.

Stuntelig. Gebrekkig.

Stutelebollen. Over het hoofd buitelen.

Suikerding. Een stuk sinterklaasgoed.

Sullen. Glijden.




T.


Taai, taai-taai, taai-ding. Sinterklaasgoed van roggemeel en stroop in den vorm van het gewone sinterklaasgoed, maar van minder allooi. Zie: van Dale.

Taaien. Suikerballetjes.

Takkiedeman. Krijgertje-spel.

Teek (schapen) schapenluis. Teek alleen hoort men niet. Zie van Dale.

Te. Men zegt hier nooit: hij gaat naar bed, hij valt in het water, maar altijd: te bed, te water.

Te bed. Daar zal je ook niet van - gaan = daar zal je ook geen zij bij spinnen.

Tiet, ook tat. Morsige vrouw.

Tieterig, tatterig (adj).

Tyntje. Vaatje, potje; bijv. boter -. Zie van Dale onder tijne.

Tis (t). In de -, in de war, van garen, touw, enz.

Tis (t) kam. Gewone wijde haarkam.

Tjat. Lustig.

Tjuinderen. Joelen, woelen.

Tjuinderig (adj.).

Toe Te, tegen. Hij zit toe de tafel; hij viel toe de deur an; hij keek toe het raam uit.

Toet. Varken.

Toet. Mond, bek. Vijgetoet, elders: rozijnenbaard.

Toevallen. Meevallen. Dat zou je -.

Tok. Ik heb -, beet, bij het visschen.

Tokje of tukje. Dutje. Zie: v. Dale.

Tolletje. Grap, snakerij.

Tolteren. Draaien, waggelen.

Tolterig (adj.)

Ton. Kinderstoel.

Top. Hij heeft te veel in - gemalen. Door het zeil te hoog in top te halen, loopt bij sterken wind de molen gevaar; de overdrachtelijke beteekenis is dus: hij heeft op te hooger voet geleefd.


{==318==} {>>pagina-aanduiding<<}

Triem. Stoelsport.

Troet. Zie: pannevleesch.

Turfpomp. Turfbak met een koker.

Tult. Bij de -, in groote menigte. Er zijn hier muggen bij de -.

Tuik. Hij is er - op = hij neemt het heel nauw daarmee. Dat meisje is tuik (netjes) op heur haar.

Tuut. Slemp.




U.


Uis. Ons. Hij is bij - eweest.

Uitdouwing. Drukte, beweging in woorden en gebaren.

Uitgeester. Een leege flesch. Zie: van Dale.

Uitje. Wanneer men op visite, uit rijden gaat, een uitstapje doet, heeft men een -.

Uitroozen. Uitslapen.

Uitsmeren. Iets rekken, uitstellen, vertragen.

Upper. Een klein kind.

Utremifasol (utresol). Hij is uit zijn -, geheel uit zijn gewone doen.

Utterdop, ook urkedop en uttertje. Een klein kind.

Uut. Guurtje.




V.


Vang. De molen loopt door den -. De vang dient om den molen te doen stilstaan; loopt dus de molen door den vang, dan staat het ergste te vreezen. Overdrachtelijk van een man, wiens hoofd op hol, van eene zaak, die in de war is.

Vangen. Geld -, nooit: ontvangen.

Varkensmist. Mist in November.

Varkensstilte. De stille dagen in het begin van November.

Veegtenbalie. Een driedekker van een wijf.

Vergloeid. Basterdvloek.

Verhïppen. Elders: ophoepelen.

Verkoopen. Versnoepen. Hij heeft al zijne centen verkocht (versnoept).

Verleg. Een goed -, een goed voorwendsel.

Verkouwenis. Verkoudheid.

Vermaner. De voorganger bij de Doopsgezinden, tegenwoordig: predikant. Zie: van Dale.

Vermaning. Kerk der Doopsgezinden.

Vermooken. Vergaan, verteren door stil liggen van hout, maar nog meer van linnen.

Verneemstok. Met den - uitgaan: ergens poolshoogte van nemen.


{==319==} {>>pagina-aanduiding<<}

Verniggelen. Bedriegen, foppen.

Vernipt. Vinnig, van koude.

Verschieten. Verschrikken. Ik verschoot er van. Zie: van Dale.

Vierde commies. Fidei-commis.

Vlag. Zacht. Het weer is - geworden.

Vlak gaan. Naar bed gaan. Zie: neergaan.

Vleeschketel. Vleesch op de ketel: vleesch met gort, peren, boonen, erwten door elkaar gekookt, alles in zakken.

Vleek. Hand.

Vlet. Open schuit. Zie: van Dale.

Vlet. Aan de - zijn, op den tril zijn. Uitsluitend te Krommenie.

Vletten. Vrachtgoederen vervoeren op ijssleden.

Vlook. Ondiep.

Voeten. Zie: beenen.

Volk. Familie. Hij is nog van me -.

Volk hebben. Bezoek hebben. Zie: van Dale.

Vrak (wrak). Ziekelijk, sukkelend, zwak. Ook van zaken, bijv: vrakke kaas is die, waaraan eenig gebrek is. Vrakkies koopen = - kaas koopen. Zie: van Dale.

Vredig. Aangenaam, rustig, gezellig. Zie: van Dale.

Vrekker. Wekker van een klok.

Vuister. Hooge steenen haard in oliemolens, die dient om het gekneusde zaad te verwarmen, vóór het onder de hei komt. Zie: van Dale.




W.


Waai. Wat men elders uitspreekt: wei = hui. Zie: van Dale.

Waan. Naar, onaangenaam; bijv. - weer.

Waars (uit een) vechten. In ernst.

Wacht. Vrouwen bovenrok van wol, kalmink of damast.

Walstoep. Stoep aan het water, waar het goed gespoeld wordt, enz.

Wanten. Hij wist van -, d.i. hij wist te maken, dat hij weg kwam. Zie: sokken.

Wapeling. Zeepsop.

Wapperen. Op den stoel heen en weer schuiven en draaien.

Waren. In plaats van bewaren, in de waarschuwing: waar je!

Warrig. Kwastig, kwasterig van hout.

Warsig. Morsig, walgelijk, vuil, onzindelijk.

Wasskip. Te - gaan, uit loogeeren gaan.

Weeg. Houten wand. Wanneer de planken gedeeltelijk over elkander liggen en op elkaar vastgespijkerd zijn, spreekt men van getrapte weeg. Zie: van Dale.

Weegjes. Onder - doen = stil uit de school blijven.

Weegluis, ook weegje. Wandluis.


{==320==} {>>pagina-aanduiding<<}

Weerschoens (weergaasch?). Ze kan - mooi zingen.

Weet. Aan de - komen = te weten komen.

Wenigt (weerlich?). Heere -; basterdvloek, uitroep van verbazing.

Wetig. Hij is er - van = hij weet er van.

Winterlaag maken. Balken op stapel zetten, te land of te water, voor wintergebruik bij dicht water. Vroeger zei men ook van kinderen, die in den winter van school bleven: zij houden winterlaag.

Wittelen. Wisselt af met witten.

Woozen. Hoozen.

Woosschepper. Hoosvat.




Z.


Zak. Iemand den - geven = iemand zijn afscheid geven. Hij heeft den zak met de banden er bij = hij heeft eene blauwe scheen geloopen. Oudtijds bracht men iemand, wien dit overkwam, een zak met banden t'huis. Zie: van Dale.

Zangerig. Licht aangebrand van 't eten, als blijkt uit de regels:

Zangerig en niet gaar, 
Schep op en eet maar. 



Zaterdag. Breede schop, vooral gebruikt tot het wegruimen van sneeuw.

Zelleweg, zelfweg. Zelfkant.

Zeningen. Zenuwen. Zij had het op haar -.

Zen. Zeis.

Zenk. Zwaai.

Zeunie. Varkenstrog.

Zester. IJzeren oliemaat van ¼ HL.

Zoeken. In den zin van oprapen. Zoek het lei eens op, dat daar leit.

Zoor. Ruw, oneffen. Eene ongewreven, niet gladde tafel is -. Zie: van Dale.

Zwaaien. Er hebben klappen gezwaaid = er zijn klappen gevallen.

Zwaarmoedig leeren = met moeite leeren.

Zwelgen. Slikken, doorslikken. Zie: van Dale.

Zwikken. Kussen in: zwikken over en weer, aan alle kanten, of rechts en links.

Zuchtlepel. Zaadschop.


Zaandam.
C. EIJKMAN.







{==321==} {>>pagina-aanduiding<<}

Overzicht van de geschiedkundige ontwikkeling der middel-nederlandsche letterkunde. 1)

De Duitschers zijn aan geen der overige Germaansche Natiën zoo na verwant als aan de Nederlandsche. Hun Nederduitsche dialecten, vooral het Westfaalsch, hebben zooveel overeenkomst met het Hollandsch, dat wie het een kent ook het ander verstaat. Het eenige verschil ligt in de schrijftaal, die naar 's lands grenzen hier Hollandsch, ginds Duitsch is. Diensvolgens bepalen de ethnographen de taalkundige of nationale grenzen naar gelang der staatkundige. 2) In de middeleeuwen bestonden er zoo min staatsgrenzen als een Zuid- of Noordduitsche algemeene vaste schrijftaal: de Nederduitsche dialecten dienden zoowel voor schrijf- als voor spreektaal. Taalkundig verschil tusschen het middelnederlandsch en middelneerduitsch berust dus enkel op onbeduidende, onzekere gronden, en openbaart zich slechts in een trapsgewijze overgang, geenszins in een sterk afgebakende grensscheiding.
En toch maakt de stichter van het machtige Germaansche taalgebouw, J. Grimm, verschil tusschen het middelnederlandsch en het middelneerduitsch wegens het onvergelijkelijk grooter aantal, het meerdere gewicht en de meerdere zuiverheid der taalbronnen van het oude Nederland in vergelijking met de overige Nederduitsche landen. De letterkunde, niet de taal rechtvaardigt dus deze afscheiding. Terwijl in Nederduitschland tot de vijftiende eeuw toe betrekkelijk slechts weinige en daarbij de meeste nog op de Hoogduitsche letterkunde steunende literarische bronnen bestaan, vinden wij in Nederland sedert de 13de eeuw een overvloed van geschriften, die bijna geheel onafhankelijk van Hoogduitschen invloed, maar daarentegen ten nauwste aan de Fransche letterkunde verwant zijn. Wel bestaan er vele punten van overeenkomst met de middelhoogduitsche letterkunde, zoowel in het karakter der gemeenschappelijke perioden als in de afzonderlijke verschijnselen; maar de oorzaak dier overeenkomst ligt eensdeels in de oorspronkelijke stamgemeenschap, anderdeels in het onderling verband tusschen de beschaafde Europeesche staten, dat zich reeds in de middeleeuwen zoo sterk openbaart. Vergelijken wij dus het middelnederlandsch met het middelhoogduitsch, dan ontwaren wij niet zoozeer de werking

{==322==} {>>pagina-aanduiding<<}
van wederzijdschen invloed, als wel een tamelijk gelijkmatige ontwikkeling.
Deze verwantschap moet trouwens op zich zelf reeds genoeg belangstelling voor het middelnederlandsch bij de Duitschers opwekken, en de Duitsche philologie heeft ook inderdaad het eerst een duurzamen invloed op de herleving der middelnederlandsche letterkunde uitgeoefend. Want, wat B. Huydecoper in de vorige eeuw met zijn uitgave van Melis Stoke (1772), daarna in het begin der negentiende eeuw J.A. Clignett met zijn Bijdragen (1819) hebben uitgewerkt, stond geisoleerd, zonder medearbeider of navolger. Maar J. Grimm heeft met zijn grammatica, later in 1834 met zijn Reinhart Fuchs in Duitschland en in de Nederlanden de waarde der middelnederlandsche letterkunde helder in het licht gesteld. Tot zijn medearbeiders behooren H. Hoffman en F.J. Mone. Hun pogingen vonden het eerst bijval in België, waar de Vlaamsche beweging in de waardeering harer oude literatuur een machtig steunpunt vond. Van J.F. Willems, met wien Ph. Blommaert, C.P. Serrure, J.H. Bormans, F.A. Snellaert en anderen samenwerkten, verscheen een volledige uitgave van de belangrijkste bronnen. Maar ofschoon deze werken ontegenzeggelijk verdienstelijk waren, zoo droegen zij voor een deel den stempel van het dilettantisme. Dit veranderde, toen ook in Holland de studie van het middelnederlandsch in zwang geraakte, en wel bepaald in den geest der strenge methode en van het breede gezichtspunt der Duitsche oudheidsvorschers. W.J.A. Jonckbloet en M. de Vries muntten vooral op dit gebied uit, en weldra volgden verscheiden jongere geestverwanten hun voetspoor.
Jonckbloet heeft ook de eerste uitvoerige geschiedenis der middelnederlandsche letterkunde geschreven (Amsterdam 1851-55 in 3 deelen), en daarin de resultaten zoowel van eigen als van anderer onderzoek verzameld. Zijn werk onderscheidt zich door grondige kennis en warme toewijding. Maar de invloed van het eerste werk van dien aard kon niet beslissend zijn.
De begrippen van Jonckbloet zijn te stout of te kunstmatig, zoodat hij zich genoodzaakt zag verscheiden lang niet onverschillige punten te herroepen. Voeg daarbij, dat er gedurende de twaalf jaren, die sedert verliepen een aantal nieuwe, belangrijker bronnen ontdekt zijn, o.a.: het Vaderlandsch Museum voor Nederduitsche Letterkunde, oudheid en geschiedenis van C.P. Serrure, 5 deelen, Gent 1855-63; dat verder nieuwe navorschingen tot belangrijke resultaten hebben geleid: ik behoef hier slechts de inleiding aan te halen van de Vries bij de nieuwe uitgave van Maerlant's Spieghelhistoriael. Het zal dus zeker belangrijk zijn om den algemeenen toestand der middelnederlandsche geschiedenis der letterkunde van een nieuw standpunt te beschouwen.

{==323==} {>>pagina-aanduiding<<}

Dat Nederland tijdens de middeleeuwen een eigenaardige en belangrijke letterkunde voortbracht, laat zich uit 's lands staatkundigen toestand verklaren. Dit land toch, zoo na aan de Duitsche taal grenzende, steeds bij afwisseling in vriendschappelijke of vijandige verhouding met Frankrijk levend, verkreeg vroegtijdig zelfstandigheid, die zich daarin openbaarde, dat zijn taal zich tot letterkundige taal verhief. De beide Graafschappen Vlaanderen en Holland, alsmede het Hertogdom Brabant muntten vooral door buitengewone ontwikkeling uit, en dit werd reeds in de middeleeuwen erkend. Vlaanderen is het eigenlijke middel- en uitgangspunt dezer ontwikkeling. Natuurlijk; omdat het het verst van het eigenlijke Duitschland verwijderd, en er tevens van den beginne af aan in politiek opzicht van gescheiden was. De grondvester van het graafschap, Boudewijn I, was de schoonzoon van Karel den Kalen en diens leenman. Wel werd onder Otto den Grooten (941) een gedeelte van Vlaanderen, het land van Waas tusschen Gent en Antwerpen, bij het Duitsche rijk ingelijfd, maar het grootste gedeelte had toch later de overhand, en schonk aan het geheel een bijna volkomen onafhankelijke positie. Tot het einde der XIIde eeuw behoorde tot het Vlaamsch sprekende gedeelte tevens nog een aanzienlijke streek, door Franschen bevolkt: Arras was destijds de hoofdstad van het geheel. 1) Wel kwam het Fransche gedeelte, Artois, in 1191 aan Philip August; maar het Waalsche Henegouwen bleef nog steeds met het Dietsch-sprekende Vlaanderen verbonden. Aldus vormde Vlaanderen een middenstaat tusschen Frankrijk en Duitschland, en door 
een alliantie met Engeland handhaafde het gedurende de dertiende en veertiende eeuw dezen onafhankelijken stand. De ridderschap en de handel van Vlaanderen bereikten tijdens de Kruistochten een toppunt van bloei, zoodat het alle overige natiën overschaduwde. Hier, en wel onder de rijk geworden burgers, vond het Nederlandsche dialect hoogere waardeering en bediende men er zich van in de letterkunde. Maar de heerschappij van Frankrijk, door middel van geweld en list bevestigd, waaraan zich sedert 1305 de graven volkomen onderwierpen, maakte tegen het einde der dertiende eeuw een einde aan dien nationalen bloei. Ofschoon de steden enkele roemvolle overwinningen behaalden, vooral in 1302 in den slag bij Courtray, en Gent zich later onder Jacob vàn Artevelde vrij vocht, kwijnde toch de Vlaamsche dichtkunst sedert het begin der veertiende eeuw ten gevolge van die bestendige binnenen buitenlandsche onlusten.

{==324==} {>>pagina-aanduiding<<}

In Holland en het daarmee verbonden Zeeland blijkt de alliantie met Duitschland niet duurzamer van aard te zijn geweest. Graaf Willem II had wel is waar nog de Duitsche koningskroon aanvaard; maar sedert hij in 1256 tegen de Friezen was gesneuveld, wijdden zijn opvolgers zich bijna uitsluitend aan den strijd met hun naaste buren, de Friezen en Vlamingers, en aan de binnenlandsche toestanden. Ook hier bloeiden eertijds de steden, maar de boersche bevolking, die zich hoofdzakelijk met veeteelt en vischvangst bezig hield, gaf aan Holland vooral tegenover Vlaanderen den eigenlijken voorrang. Tusschen de steden en de boeren, welke laatste zich bij den adel aansloten, braken in het midden der veertiende eeuw de langdurige, bloedige Hoeksche en Kabeljauwsche onlusten uit. Nadat Willem IV in 1345 bij Stavoren gesneuveld was, bestegen zijn neven, de zonen van Lodewijk van Beijeren, eerst Willem, later Albrecht, den Hollandschen troon, en werd dit land daardoor ten nauwste met Duitschland verbonden, hetgeen zich ook zeer sterk in taal- en letterkunde openbaarde; dit verbond werd nochtans volkomen vernietigd, toen Jacoba, kleindochter van Albrecht, voor Philip van Bourgondie moest wijken.
Het huis van Bourgondie had reeds in 1384 Vlaanderen, in 1406 Brabant door erfrecht verkregen. Daardoor werd het Fransch de taal der overheerschers en oefende in het algemeen een hoogst nadeeligen invloed op de schrijftaal uit. De kortstondige en slechts zeer zwakke alliantie met Duitschland door de verloving van Maximiliaan I met Maria van Bourgondie bracht hierin geen verandering te weeg.
Brabant was het derde land, dat zich in de middelnederlandsche letterkunde onderscheidde. Het verrees in de twaalfde eeuw onder Hertog Godfried den baardige uit het vroegere Neder-Lotharingen. Hier liet zich de invloed van Duitschland, zooals uit de letterkunde blijkt, steeds ten sterkste gelden. Maar de betrekking tot Vlaanderen bleek hier nog steeds de overheerschende, en zoo zien wij van Jan I tot Jan III, 1260-1355, een rijke zuivere middelnederlandsche letterkunde bloeien, die het midden hield tusschen de vroegere Vlaamsche en latere Hollandsche; desgelijks ging het in de bouwkunst, en later in de schilderkunst, waar Vlaanderen den eersten stoot gaf, Brabant als tweede volgde en Holland als derde 1)
Men kon daarentegen de grenslanden, vooral Gelderland, gedu-
{==325==} {>>pagina-aanduiding<<}
rende de middeleeuwen niet van Duitschland scheiden. Heinrich von Veldeke, de middelaar tusschen het Fransche en Duitsche riddergedicht, is uit Limburg geboortig. Hij schijnt zijn eersten arbeid, de legende van Servatius, in het zuiver dialect zijner landtaal gedicht te hebben: dit is tevens zijn eenige werk, dat later nog in Nederland wordt aangehaald, in Maerlants Sp. hist. III, partie, 5. boek, 22. cap., V. 77-81. Wij vermoeden, daar Heinrich von Veldeke later de Hoogduitsche letterkunde beoefende, dat er in zijn tijd, gedurende het zevende en achtste tiental der twaalfde eeuw nog geen middelnederlandsche letterkunde bestond; want, indien zulks het geval ware geweest, zou hij er zich beter in te huis hebben gevoeld. Zeer verklaarbaar is tevens de oorzaak, waarom deze letterkunde eerst sedert het begin der dertiende eeuw dagteekent. De adel, die destijds den boventoon voerde, voegde zich in Vlaanderen en Brabant ook ten opzichte van de taal geheel en al naar de Fransche beschaving. 1) In de twaalfde eeuw bloeide de noordfransche poëzie aan de hoven der Vlaamsche graven: Filips van den Elzas beschermde destijds Chrestien de Troies en Raoul de Houdanc; Hendrik III van 
Brabant was tegen het midden der dertiende eeuw niet alleen beschermheer van den Franschen dichter Adenez le Roi, maar hij vervaardigde zelf Fransche gedichten.
De Nederlanders stonden sedert den aanvang der dertiende eeuw in Duitschland als voorstanders der Fransche courtoisie hoog aangeschreven. Vlaemen gold voor beschaafde taal en fijne vormen. Bij Neidhard en Geltar heet Vlaeminc moderidder; bij Helmbrecht heeft ‘een Sahse oder Brâbant’ dezelfde beteekenis. De diminutiva op kin zijn onder de taalvormen die destijds juist in Oostenrijk ingang vonden, de talrijkste. 2)
De middelnederlandsche letterkunde vertoont evenwel van den aanvang af een heel verschillend karakter. Een hoogst burgerlijke grondtrek kleeft al haar voortbrengselen aan. Bijna al haar dichters behooren tot den burgerstand, bijna alle dichten voor den burgerstand. Waar adellijken in aanmerking komen, zijn het meestal de vorsten zelf, die den burgers welgezind waren. Maar in deze beoefening der letterkunde door den burgerstand bespeurt men zekeren overgang, die een scheiding vertoont tusschen de perioden der middelnederlandsche geschiedenis van de letterkunde. Eerst

{==326==} {>>pagina-aanduiding<<}
is de stof, die behandeld wordt en de wijze van behandeling gehee in den geest der Fransche dichtkunst, die door den adel werd begunstigd. De stedeling zelf streeft naar ridderlijke beschaving, maar hij zoekt zich die in nationalen vorm eigen te maken.
De romantische vertelling is aan de orde. Deze periode duurt ongeveer van 1200 tot 1270. Maar dan vindt de dichter een stof, die beter aan zijn roeping past, hij beoefent n.l. het leerdicht. Jacob van Maerlant, wiens eerste lettervruchten nog den stempel eener vroegere richting dragen, opent deze periode met zijn rijmbijbel; zij wordt besloten door Jan de Klerk, die in 1365 stierf.
Daarna ontaardt het gedicht in het sprookje, (Fabliau), het kleine, meestal allegorische gedicht, dat reizende sprekers ter uitspanning aan de hoven voordroegen. Tevens vertoonen zich in deze periode nog de overblijfsels van het verleden, het ridder- en leerdicht, naast de voorloopers van een volgend tijdstip, het volksdicht en het tooneeldicht. De heerschappij van het huis van Bourgondie oefent sedert 1430 op de poëzie der rederijkers haar eigenaardigen invloed uit. Maar, zoodra de taal een vreemd gewaad aanneemt, kwijnt de nationale dichtader.
Men kan de sedert dien tijd aanvangende overgangsperiode tot den modernen tijd het best tot 1567 berekenen, tot den intocht van Alva en den vrijheidskrijg van Nederland, sedert welk tijdstip, 1600 ongeveer, de tweede bloei der Nederlandsche dichtkunst in Holland dagteekent.
Toch hebben de Nederlandsche geschiedschrijvers der letterkunde over het algemeen den aanvang hunner nationale letterkunde iets vroeger pogen te bepalen dan hier is geschied; zij stellen dien minstens op het einde der twaalfde eeuw vast. Maar de gedichten, die zij aan dat tijdstip toeschrijven, logenstraffen deze veronderstelling. Daartoe behoort vooral de Brandaen 1), die naar het rijm voorzeker van de juist niet strenge middelnederlandsche voortbrengselen afwijkt, maar tevens een Nederduitsch voorbeeld laat vermoeden, hetwelk inderdaad, zij het ook door latere overlevering, bewaard is gebleven. (Romantische en andere gedichten in oud platduitsche taal. Uitgave van P.J. Bruns. Berlijn 1798). Op nog onzekerder gronden schrijft men aan de twaalfde eeuw toe de uit het Fransch vertaalde Miserere van Gielis van Molhem, een dorp in de nabijheid van het klooster Afflighem. 2) Het oorspronkelijke Rinclus de Moliens dagteekent ongetwijfeld van 1180; maar de vertaling, die evenzeer door kunstige, zuiver gerijmde strophen als

{==327==} {>>pagina-aanduiding<<}
door leerrijken inhoud uitmunt, behoort tot een latere periode der middelnederlandsche letterkunde. Willems heeft eindelijk, en vóór hem ook Jonckbloet in zijn geschiedenis der letterkunde en in een andere uitgave, het dichtstuk Reinaert de Vos, naar de twaalfde eeuw verwezen, n.l. het werk, dat in het comburgsche handschrift bewaard is, en alleen de aanklacht van den vos voor den leeuw tot aan den dood van den haas, en de terugkomst van den ram aan het hof verhaalt. Jonckbloet heeft later nochtans in zijn Etude sur le roman de Rénart (Groningen 1863) deze onderstelling zelf ingetrokken, omdat het origineel, de twintigste branche van den roman de Renart, eerst in het begin der dertiende eeuw kan gedicht zijn. De Nederlandsche bewerking moet ongeveer van hetzelfde tijdstip dagteekenen, daar deze in de gedichten uit de tweede helft dier eeuw meermalen aangehaald wordt. Deze bewerking overtreft trouwens verreweg het origineel, en munt evenzeer uit door de keus en de behandeling der stof als door harmonische, vrije, karakteristieke uitdrukkingen. Reinaert is ontegenzeggelijk een meesterstuk onder de fabels, en tevens het beste voortbrengsel der middelnederlandsche letterkunde, een echt klassiek werk, dat overwaardig is een deel uit te maken van de wereldliteratuur. Van den dichter zelf is ons heel weinig bekend. Hij noemt zich Willem, die den Madoc gedicht heeft. Ook Jacob van Maerlant voert dit gedicht naast Reinaert de Vos aan, daar hij aan het slot van den Rijmbijbel van zijn werk zegt: dit nes niet Madocs droom no Reinaerts no Artus boerden. Maar het gedicht Madoc zelf is niet bewaard gebleven, en alleen de naam bewijst, dat hier een Fransche legende behandeld wordt. Evenmin openbaart 
Willems ons iets naders omtrent zijn persoon. 1) Wij kunnen alleen uit de plaats namen in zijn gedicht, die zeker door hem zijn uitgevonden, opmaken, dat hij geboortig was uit de streek ten noorden van Gent int soete lant van Waes (v. 2263).
Reinaert de Vos behoort dus stellig in de eerste periode der middelnederlandsche letterkunde te huis.
Als wij de overige toenmalige werken raadplegen, en wel vooreerst de dichterlijke vertellingen, dan zoeken wij, van het standpunt der Hoogduitsche letterkunde uitgaande, bovenal naar Duitsche heldenzangen. Het lijdt geen twijfel of omstreeks de elfde eeuw bloeide in de streek van den Beneden-Rhijn en zelfs in Nederland het volksepos of heldendicht. Want ofschoon E. Rückert voorzeker gedwaald heeft, toen hij beweerde, dat de Nibelungensage uit Waalsch-
{==328==} {>>pagina-aanduiding<<}
Henegouwen en uit Brabant afkomstig is, zoo verplaatst ons de Gudrunsage toch stellig op Nederlandsch gebied, aan de monden van de Schelde. Hier lag het Wülpensand, hier woonden tijdens de latere Karolingers de Denen uit het lied, die eerst in lateren tijd op het Jutsche Schiereiland gezocht worden. Maar de Nederlandsche poëzie vertoont zoomin sporen van den Gudrun als van andere takken der Duitsche heldensage. De zeldzame namen uit de heldensage, die daarin voorkomen, zijn waarschijnlijk aan gedichten van den Beneden-Rhijn afkomstig ontleend; en het is merkwaardig, dat men ze juist bij de dichters van het grensland Brabant aantreft, b.v. in de Kinderen van Limborch door Hein van Brüssel. In de dertiende eeuw is in Nederland tenauwernood meer een spoor van de oude heldensage aanwezig. Dit gaf dan ook aanleiding tot een letterlijke vertaling van de Nibelungen, die zelfs in platte taal werd uitgegeven. Een zeker soort van gedicht, dat sterk van de heldensage afwijkt, en waarvan, evenals van de vertaling der Nibelungen, slechts fragmenten zijn overgebleven, vertoont een eigenaardige bewerking, die aan de kamerspelers of sprokenvertellerspoëzie herinnert: het gedicht van den beer Wisselau, 1) die door Gernout in het slot van den reuzenkoning Espriaen gevoerd zijnde, daar de vreeselijkste verwoesting en verwarring aanricht. Dit schier fabelachtig overblijfsel uit de heldensage is waarschijnlijk alleen bewaard gebleven door deszelfs overeenkomst met de in Nederland zeer geliefkoosde sage van Karel den Groote.
Het volledigste gedicht uit de Karelsage is Carel ende Elegast, 2) en verhaalt, hoe Karel, op last eens engels in het woud op roof uitgetogen, Elegast, dien hij verbannen had, ontmoet, en op hun gemeenschappelijken rooftocht tegen Eggeric van Eggermonde verneemt, dat deze, zijn gunsteling, hoogverradelijke plannen koestert, die nu door een gerechtelijk tweegevecht tusschen Elegast en Eggeric verijdeld worden. Dezelfde sage was ook door Fransche dichters behandeld, en daarop heeft waarschijnlijk het oordeel van Albericus Triumfontium betrekking; toch verraadt de naam Elegast in het middelnederlandsche gedicht de oorspronkelijk Duitsche sage. 3) Daarentegen schijnen de overig gedichten uit de Karlsage wel vertalingen uit het Fransch te zijn. Aldus het Rolandslied, de Saksenoorlog, en de zeer talrijke romans, die den kamp der Karo-
{==329==} {>>pagina-aanduiding<<}
lingers tegen hun vazallen beschrijven: Reinout van Montalbaen of de Heemskinderen, Malagijs, Garijn van Montglavie, Aubry de Bourgondier, Roman der Lorreinen, Hugo von Bordeaux, Aiol. In de 
meeste dezer gedichten verraadt de frissche, nationale toon en gedeeltelijk ook de onbeschaafde, ruwe begrippen, den smaak van verwijderde eeuwen, zonder dat men nochtans het juiste tijdstip van hun ontstaan kan bepalen. Maar de fragmenten van Willem van Oringhen, uit den Moniage Guillaume vertaald, behooren stellig tot de eerste periode; Jacob van Maerlant maakt melding van dit werk, en men houdt Claes van Haarlem Ver Brechtensone voor den dichter; waarschijnlijk is hij ook de Nicholaus van Haarlem, die in 1199 het eerst in de oorkonden voorkomt. Jonckbloet vermoedt terecht (Geschiedenis I, 324), dat de kruistochten van graaf Willem van Holland 1191 en 1217 aanleiding tot het schrijven van dit werk gaven. Maar er zijn zoo min gronden, die voor als die tegen het bestaan pleiten van een bewerking der brabantsche sage van den zwanenridder Elyus, waarvan Maerlant desgelijks melding maakt.
De toon der gedichten uit den kring der Artussagen is hoofscher dan in de Karlromans. De Walewijn van Penninc en Pieter Vostaert, twee namen, zoo burgerlijk mogelijk, wordt voor het beste dezer gedichten gehouden. Ook strekt het ridderlijk ideaal, zooals in de Hoogduitsche gedichten, niet zoozeer tot stof aan deze dichters; zij wijden hun belangstelling en hun kunst geheel en al aan hun phantastische fabelwereld: een schaec, die door de lucht vliegt, een doode ridder, die ten dank voor zijn begrafenis den held bevrijdt. Op andere wijze verplaatst de stot van het gedicht ons in burgerlijke sferen: in Ferguut, een navolging van den roman de Férjus van Guillaume de Normandie (omstreeks 1230). Een boerenjongen, maar wiens moeder van adellijke familie is, wordt door Artus tot ridder geslagen en verricht de roemrijkste heldendaden. Minder waarde bezit de uitgebreide roman van Lancelot, waar vijf andere romans doorheengevlochten zijn: Moriaen, die Wrake van Ragisel, die Ridder metter mouwen, Torec, Percival. 1) De sagenkring, welke de ridderlijke liefdesavonturen tot inhoud heeft, deelt de strekking der Artus-gedichten: de Melusinensage in Parthenopeus en de Melior, waarvan nog slechts fragmenten bestaan, en Floris en Blancefloer door Diederik van Assenede. Hier betreden wij eenigszins vasten grond. Diederik komt voor, en wel herhaaldelijk als klerk bij gravin Margaretha van Vlaanderen, in de oorkonden tusschen 1262 en 1290. Zijn de dichtstukken van 
dezen, jeugdige pennevruchten, dan heeft hij die waarschijnlijk ongeveer 30 jaren na

{==330==} {>>pagina-aanduiding<<}
den Zwaab Konrad von Flecke gedicht; maar diens werk was hem ongetwijfeld volkomen onbekend; want zijn gedichten vertoonen veel meer de Fransche type.
De jongelingsgedichten van Jacob van Maerlant dagteekenen eveneens van de dertiende eeuw; het zijn voor het meerendeel vertalingen van Fransche gedichten over sagen uit de klassieke oudheid. Zijn Troyaansche oorlog naar Benoit de St. Maure, slechts uit fragmenten bestaande, zijn Alexander 1) naar Gauthier de Chastillon, zijn ons volledig overgeleverd. Vroeger had Jonckbloet het laatstgenoemde werk naar het jaar 1246 verwezen; het zou overtollig zijn om zijn bewijsgronden te weerleggen, daar hij zelf later 2) heeft erkend, dat het wellicht ongeveer 10 jaar later is vervaardigd. Er wordt daar inderdaad melding gemaakt van het overlijden van Paus Innocentius IV (1254). Deze tijdsbepaling is dubbel belangrijk omdat Maerlant in zijn Alexander verscheiden andere werken aanhaalt, die derhalve tot een vroeger tijdstip dienen te behooren; zijn eigen Troyaansche oorlog, waarnaast hij later melding maakt van het daaraan ontleend beknopter verhaal met inleiding, Dat prieel van Troyen door Seghere Dierregodgaf; verder de sagen van Artur, Walewein, Carel, Ettels Orloghe van den Hunen, Floris, Partonopeus. Wij missen tot heden toe een derde gedicht uit Maerlant's jeugd, het boek der profetien van Merlin, of de Historie van den Grale, volgens Robert de 
Borron.
Naast de profane vertelling bloeide ook de gewijde. Wij hebben Brandaen straks reeds genoemd. Het gedicht Van den levene ons heren is een uit het Latijn vertaalde evangelienharmonie. Zoowel door vloeienden stijl als door gevoelige moraal munt de legende uit van Beatrijs, een non, die het klooster ontvlucht om een verleider te volgen, maar, wanneer zij berouwvol terugkeert, bevindt, dat haar taak intusschen door de Heilige Jonkvrouwe ten dank voor den, vroeger aan haar gewijden, dienst vervuld is.
Wellicht behooren eindelijk nog tot de eerste periode eenige leerdichten: vooreerst de eenvoudige, oorspronkelijke, met den dierennaam van Reinaert welbekende fabelen die als Esopet worden aangeduid. Maerlant merkt in zijn Spieghel historiael (1283-1290) op, dat de Esopische fabels reeds door Noydekijn en Calfstaf behandeld zijn; het is de vraag of, wij in onze fabelen den arbeid van een dier beide dichters bezitten. Deze Noydekijn kan in geen geval dezelfde dichter zijn, die ons een aantal allegorische sprookjes heeft nagelaten n.l. der disticha van Cato, De Dietsche Cathoen,

{==331==} {>>pagina-aanduiding<<}
waaruit reeds in Floris een spreuk wordt aangehaald, en die in strekking eveneens een leerdicht is, en wel tevens van klassieken oorsprong.
Deze didaktische richting, die in de eerste periode slechts karig vertegenwoordigd wordt, zegeviert volkomen in de tweede. Thans wordt de waarheid hoofdvereischte en hoofddoel in de dichtkunst. Jan van Boendale (Der Leeken Spiegel 3, 15, 9) wellicht door Jan Deckers geschreven, stelt den dichter drie voorwaarden: 1. dat hij taalkundige zij, n.l. onderwezen, fijn beschaafd; 2. dat hij oprecht zij; 3. dat hij een deugdzaam leven leide. De dichters, als schrijvers met zekere wetenschappelijke kennis toegerust, staan tegenover de Nederlandsche menistreels, minnezangers, boerders. De romantische vertellingen, waarin b.v. Karel de Groote niet altijd in het gunstigste daglicht wordt voorgesteld, werden aan de authentieke verhalen getoetst en als leugenachtig veroordeeld. Maerlant bekent later zelf, dat hij zich ook aan leugen heeft schuldig gemaakt, waarmee hij zeker de aan Benoit de St. Maure ontleende opgesmukte verhalen van den Troyaanschen oorlog bedoelt. Aan dezen afkeer van verdichtselen paart zich de nationale tegenzin van het Fransch; de scone valsche walsche poeten zijn het, die Maerlant bestrijdt; en wij zien nu inderdaad Latijnsche bronnen de Fransche vervangen. Eindelijk kiest men ook andere stof ter behandeling. Vooreerst wordt de zedenleer met grooten ijver in rijm gezet, en ten tweede strekken werkelijkheid, geschiedenis en natuurkunde tot juist niet altijd passende onderwerpen aan de dichtkunst. Ook in Duitschland heerscht omstreeks het einde der dertiende eeuw een dergelijke richting; ik behoef slechts Oostenrijk te noemen, waar de hekeldichters en geschiedschrijvers zeer sterk vertegenwoordigd zijn.
Aan Jacob van Maerlant komt de eer toe, de baanbreker en zegevierend beoefenaar dezer richting te zijn geweest, hetgeen in zijn latere, uitgebreide, poëtische werken duidelijk uitkomt. Het is juist aan deze richting, dat Jan van Boendale hulde brengt, wanneer hij Maerlant den eerenaam geeft van ‘die vader der dietscher dichteren al te gader.’ Uit zijn levenservaringen is ons schier niets anders bekend, dan hetgeen hij er ons persoonlijk in zijn werken over meedeelt. De naam Maerlant duidt zeker zijn geboorteplaats aan. Men verkeerde geruimen tijd in twijfel welke van de talrijke plaatsen van dien naam, die om zijn beteekenis ‘Mohrland, Alluvialland’ juist in Nederland meermalen moest voorkomen, daarmee bedoeld wordt. Naar alle waarschijnlijkheid is het Maerlant tusschen Brugge en Blankenberghe, waarvan Versnaeijen en C.A. Serrure melding maken. Het is daarentegen nog zeer onzeker, of een nog tamelijk duistere plaats in Alexander (1, 1093), alwaar van Bruxambacht, het ambt van Brugge, gewag wordt gemaakt, ook op de geboorteplaats des dichters betrekking heeft. Jacob had nog te Maerlant zijn Troyaanschen oorlog gedicht. Men beweert, dat hij zich in

{==332==} {>>pagina-aanduiding<<}
Merlyn Jacob de Coster van Maerlant noemt, waarmee trouwens evengoed een familienaam als een ambt kan worden bedoeld. Hij was later klerk aan de rechtbank der Schepenen in de stad Damme, die in de dertiende eeuw nog ten toppunt van bloei was. Daar is heden ten dage nog zijn portret in het raadhuis te zien; een monument op zijn graf was voorheen ook in de kerk aanwezig, met een opschrift, dat onverstaanbaar en langzamerhand onleesbaar was geworden, en waaruit men in de zeventiende eeuw opmaakte, dat de dichter in het jaar 1300 overleden zou zijn. Professor de Vries trekt de juistheid dezer lezing in twijfel, en vermoedt, dat Maerlant kort nadat hij den arbeid staakte van zijn onvoltooiden Spieghel historiael, dus omstreeks 1294, overleden is.
De volgende leerdichten zijn van Maerlant: 1) Der naturen Bloeme of Bestiaris, 1) een natuurlijke historie naar Thomas Cantipratensis, wiens werk, dat vóór 1256 voltooid was, de dichter van Albertus Magnus had ontvangen. Willem Utenhove, priester te Oudenaerde, had volgens het beweren van Maerlant, vroeger reeds hetzelfde onderwerp behandeld, maar naar het Fransch. De Rijmbijbel 2) naar de Historia scholastica van Petrus Comestor (omstreeks 1150), die in Duitschland zooals men weet reeds omstreeks het midden der eeuw door Rudolf von Ems, alsook, en wel juister gevolgd, door diens Fhüringsche navolger gebruikt was. Het werk van Maerlant bestaat uit twee afdeelingen, het oude en het beknopter behandelde nieuwe testament, aan welk laatste de beschrijving van de verwoesting van Jeruzalem volgens Josephus is toegevoegd. De Rijmbijbel vermeldt den aanvangsdatum der tweede periode van de geschiedenis der middelnederlandsche letterkunde: zij is in het voorjaar van 1271 voltooid. 2) De Spieghel historiael 3) naar het in 1256 voltooide speculum historiale van Vincentius Bellovacensis. De Spieghel Historiael van Maerlant werd op last van

{==333==} {>>pagina-aanduiding<<}
Floris V vervaardigd, die in het gebrek van een algemeene geschiedenis in de moedertaal wilde voorzien; het was voor zijn tijd een uitstekend en nuttig werk. Buitendien maakte Maerlant zich nog (Seneca leeren) Seneca ten nutte, en de ascetische geschriften van Martinus von Braga, en van de geschiedschrijvers Jornandes, Orosius, Paulus Diaconus, Martinus Polonus, Godfridus Monemutensis, Albertus Aquensis en waarschijnlijk verschillende kronieken van Vlaanderen, Holland en Braband. Hij boeit door gansch andere middelen dan Vincentius, en heeft niets met diens clericale richting gemeen; zijn doel was zijn medeburgers de geschiedenis en vooral hun vaderlandsche geschiedenis te onderwijzen. Te meer was hij genoodzaakt de hoofdstukken betreffende kerkelijke vraagstukken, die Vincentius uitvoerig behandelt, te verkorten, omdat zijn vroegere bewerking van de bijbelsche geschiedenis in den Rijmbijbel door de geestelijkheid was veroordeeld als zijnde een verboden openbaring hunner gewijde geheimen. Toen hij begreep, dat hij het geheele speculum niet behandelen kon, sloeg hij van de vier gedeelten (partien) waarin hij de stof verdeeld had, het tweede over, en wel de geschiedenis van Nero tot Gratianus, die eigenlijk geheel en al uit legenden bestaat, en bepaalde zich terstond tot het volgende tijdvak. Hij besloot het derde gedeelte met Karel den Grooten; het vierde kon hij niet verder voortzetten dan tot op Hendrik V van Duitschland; ouderdom, zwakte of ziekelijkheid hebben hem daarin waarschijnlijk verhinderd. Het eerste gedeelte is in 1283 gedicht, het derde in 1284, het vierde waarschijnlijk tot 1290. Het werk bleef echter niet onvoltooid. Eerst werkte 
Philip Utenbroeke aen den Dam, d.i. te Damme, het tweede gedeelte bij, waarvan nochtans alleen fragmenten bewaard zijn gebleven; hiertoe behoort waarschijnlijk ook de legende van Barlaam. Later in 1315 zette Heer Lodewijk van Velthem, die eerst in 1304 pastoor te Sichem, in 1313 te Velthem was (twee dorpen in Brabant) het vierde gedeelte voort tot omstreeks 1256, en voegde er nog een vijfde gedeelte aan toe, dat tot 1316 reikt en waardig besloten wordt door de visioenen van Daniels Merlins, van Hildegard en van den abt Joachim. De arbeid van Lodewijk kan zoomin wat zorgvuldigen inhoud als sierlijken vorm aangaat bij de werken van Maerlant vergeleken worden; trouwens bezitten wij ook hier slechts een droog kroniekschrift. Ten bewijze, hoezeer Maerlant nogtans den geest zijner tijdgenooten verstond, strekke, dat hij zijn Spieghel op last van Graaf Floris V van Holland schreef, en zijn Rijmbijbel opdroeg aan den gouverneur van Floris, Heer Niclaes van Kats, toen deze nog op jeugdigen leeftijd was. Maerlant bezat ook vrienden in Utrecht. Hij vertaalde voor broeder Alaerd te Utrecht het leven van den heiligen Frans von Assisi, dat Bonaventura in 1261 had geschreven. Opmerkelijk ten opzichte der middel-
{==334==} {>>pagina-aanduiding<<}
nederlandsche dialecten is, dat Maerlant zich verontschuldigt, waar hij als Vlaming woorden bezigt, die zijn lezers vreemd waren. Nog nadere betrekking tot Utrecht blijkt uit een anderen bundel gedichten, die door metrischen vorm (13regelige stophen met dubbel, één- en tweelettergrepig rijm: aabaabaabaabb) en door dialogischen vorm uitmunten. Men noemt ze 
naar den aanvang van het eerste Wapene Martijn. 1) Martijn is namelijk de persoon, die zich met Jacob onderhoudt, ongetwijfeld een bestaande persoonlijkheid, maar wiens naam nog niet is uitgewezen. De twee eerste gedichten uit dezen bundel behooren waarschijnlijk nog in de eerste periode te huis, daar Jacob zich zelf een dienaar der minne noemt, evenals hij zijn Alexander ter éere eener vrouw, Gotile genaamd, gedicht heeft. Het hoofdonderwerp, ten minste van het eerste Wapene Martijn-lied, is ontegenstrijdig de toestand der wereld, de ontaarding van trouw en vrede, de onbillijke heerschzucht van den adel. Daarbij is voor de verhouding tot Duitschland belangrijk de toespeling op den Sachsenspiegel en op de daarin vervatte beschrijving van de lijfeigenschap. Het derde gedicht behandelt geen wereldsche zaken meer, doch bespreekt de drieëenheid, en verklaart ten besluite, dat het vruchteloos en nadeelig is om zich in dat vraagstuk te verdiepen. Hoe veel opgang deze gedichten maakten, blijkt niet alleen daaruit, dat zij in het Latijn door Jan de Bukelare en in 't Fransch vertaald zijn, maar ook door de zucht tot navolging, die zij opwekten. Het eerste gedicht werd met inbegrip van het rijm geparodieerd, en in den zoogenaamden Verkeerden Martijn op ironische wijze de vleierij en het bedrog aanbevolen.
Een vierde Wapene Martijn in negentienregelige strophen werd in het jaar 1299 door Hein van Aken 2) geschreven. Nog vaker werd de dialoog nagebootst. Niet in dien vorm, maar in de dertienregelige strophe van den Wapene Martijn heeft Maerlant der Kerken Klaghe en Van den Lande van Overzee gedicht, het laatste een oproeping ten kruisvaart na den val van Ackers 1291. Beide gedichten, ofschoon geen vertalingen, herinneren in stijl en stof aan gelijksoortige gedichten van den trouvère Rustebuef. Eindelijk behooren tot 's dichters laatste werken de Disputacie van onser vrouwen ende van den h. Cruce, de Clausulen van der Bible en andere kleinere stukken. Wij missen een legende van S. Clara, waarvan Maerlant in zijn Franciscus gewaagt. Men heeft hem daarentegen ten onrechte voor den schrijver gehouden van Tboec van den houte, van het kruishout, en van de Heimelijcheit der

{==335==} {>>pagina-aanduiding<<}
Heimelijcheden, een zededicht, dat van den tijd van Aristoteles dagteekent.
Na Maerlant vloeide de Vlaamsche dichtader niet meer; maar in Holland en Brabant wekte zijn voorbeeld tal van navolgers. Melis Stoke schreef een 1) rijmkronijk over Holland tot het jaar 1305, volgens bronnen, die in het klooster Egmond voorhanden waren en waaruit Maerlant ook geput heeft. Hij verheft zich zelden boven droge annalistiek; toch is de moord van den populairen Floris V door den adel en de krijg tegen Vlaanderen na den slag van Courtray met levendige kleuren geschilderd. Het boek was eerst voor Floris bestemd, maar werd na diens dood aan zijn opvolger Jan opgedragen.
Veel meer bloeide de letterkunde in Brabant. Hier oefende Jan I een machtigen, opwekkenden invloed op zijn landgenooten uit. Hij zelf was - een geïsoleerde verschijning in Nederland - minnezanger. Er bestaan nog acht liederen van hem, schoon dan in half-hoogduitschen vorm, in het Parijsche liederen-handschrift. 2)
Jan bleek een even bekwaam veldheer als dichter te zijn. Door de overwinning bij Woeringen 1288 handhaafde hij Limburg tegenover een coalitie van Rhijnlandsche vorsten. Dit roemrijk wapenfeit, dat evenals de sporenslag bij Courtray door den Oostenrijkschen Kronijkschrijver is opgeteekend, werd door een ridder van de Duitsche orde, broeder Jan van Heelu of van Leeuwe, het tegenwoordige Léau in het oosten van Brabant, bezongen: zijn doel was om door het verhaal van de roemrijke wapenfeiten des hertogs, bij diens schoondochter Margaretha van Engeland smaak voor de nederlandsche taal op te wekken. De Grimbergsche oorlog is daarentegen meer in den geest der oude Karelromans; het is het verhaal van den strijd van Arnold van Grimbergen (een stadje ten noorden van Brussel gelegen) tegen de opperleenheerschappij van Godfried met den baard 1140. Wij treffen eindelijk dezelfde historische richting aan bij den waardigsten opvolger van Maerlant, bij Jan Boendale, genaamd de Klerck, geboren te Tervueren omstreeks 1290, gestorven te Antwerpen 1365. Hij was stadsklerk te Antwerpen, en naar de oorkonden melden, waren hem tevens belangrijke diplomatieke betrekkingen opgedragen. Hij schreef Brabantsche Yeesten, 3) het eerste grootste deel tot in het 5de boek vóór het

{==336==} {>>pagina-aanduiding<<}
jaar 1315, en de drie eerste boeken behelsden een bijna letterlijke copie van den Spiegel historiael; later zette hij zijn werk voort tot 1350, waartoe wellicht ook een beschrijving van den slag bij Crécy behoort. Oorspronkelijk is daarentegen het boek Van den derden Eduwaerde, waarin de Engelsch-fransche veldtocht beschreven wordt van 1338-1340.
Maar Jan volgde ook weer de zuiver didaktische richting van Maerlant in twee uitgebreidere werken, de Teesteye en den Lekenspieghel, waaràan men ten onrechte een derde, de in 1345 geschreven Dietsche Doctrinael heeft toegevoegd. De Leekenspiegel is een verzameling van al wat een leek van de kerkelijke geschiedenis en de zedenleer behoort te weten; de inhoud is waardig en met talent geschreven, maar de zedenleer daalt ook tot de behandeling van wereldsche zaken af. Geheel verschillend en veel belangwekkender is het andere gedicht, ten minste als men oordeelt naar datgene, wat er tot heden van gedrukt is. 1) Teesteye is overtuiging, meening, inzicht. Jan verklaart een bepaald voorstander van de democratie te zijn, die destijds vooral in de Vlaamsche steden sterk vertegenwoordigd was. Ofschoon Jan zelf geestelijke is, stelt hij toch het huwelijk ver boven het celibaat, en veroordeelt de heerschzucht der geestelijkheid, zoowel als die van den adel. Deze redeneeringen boeien dubbel door den dialogischen vorm waarin ze zijn geschreven - Jan voert een gesprek met Wouter. Dit alles bewijst, dat de Teestije voor den Leekenspiegel gedicht is, welke laatste Jan tusschen 1315-1325 geschreven heeft. Beide gedichten zijn opgedragen aan Heer Rogier van Liefdale (tusschen Brussel en Leuven); de Leekenspiegel in eenige handschriften ook aan Jan III van Brabant. Is de Karelroman van Ogier, die in sommige geschiedenissen der letterkunde aan Jan 
toegeschreven wordt, werkelijk van dezen afkomstig, de richting die daarin doorstraalt is voorzeker zeer sterk in tegenspraak met die zijner vorige werken. Jan de Klerck wordt wel ergens in dezen roman genoemd, maar niet als de auteur, slechts als de schrijver van een aangehaalde spreuk. 2)

{==337==} {>>pagina-aanduiding<<}

De didaktische richting van Maerlant vond behalve in Jan Boendale nog in anderen navolgers, die nochtans minder begaafd waren. Een soortgelijk werk is de Mellibeus, vrij gevolgd naar het Latijnsche werk van Albertanus von Brescia, tusschen 1345 en 1355 geschreven, en aan Hertog Jan III opgedragen. 1) Omstreeks het einde dezer periode dichtte ook Jan de Weert, clerck in surgien te Yperen zijn Nieuwe Doctrinael of Spieghel der Sonden, zoo ook een navolging van de Wapene Martijn, een gesprek tusschen Jan en Rogier in dertienregelige verzen. Wellicht behooren nog andere didaktische werken, onder andere de Dietsche Lucidarius tot dit tijdstip.
Het leerdicht door Maerlant ingevoerd verdrong nochtans niet volkomen de overige dichtsoorten. Het gedicht van de Borggravin van Vergi b.v. is een liefdesgeschiedenis geheel in den geest van Gotfried von Strassburg, naar een Fransche bron in 1315 bewerkt. Verder verdient hier vooral de dichter Hein van Aken of van Brussel vermelding. Hij blijkt de schrijver te zijn van het vierde Wapene-Martijn-lied, omdat hij daarin Hugo von Tabarien, die Saladyn in de ridderlijke deugden opleidt, als zijn werk aanhaalt. Voorts vertaalde hij den roman de la Rose als Spieghel der Minne, een werk, dat Jehan de Méung omstreeks het jaar 1300 voltooid had. 2)
Kan men deze gedichten nog eenigszins onder de didaktische rangschikken, de roman van de Kinderen van Limborch, die tusschen 1280 tot 1317 geschreven werd, behoort ontegenzeggelijk tot den phantastisch dichterlijken verhaaltrant. Het is een eigenaardig mengelmoes van Fransche, antieke en Duitsche namen en verhalen, dat misschien oorspronkelijk is, ofschoon Hein zich op een Fransch boek beroept.
Ook Reinaert, waarop Maerlant een schotschrift schreef, maar dat Jan Boendale als een leerzaam werk aanbeveelt, werd in het midden der veertiende eeuw vervolgd in het tweegevecht tusschen Reinaert en Isegrijn. Het vermelden der donderbussen geeft de tijdsbepaling aan, maar de plaats van het voorval laat zich niet zoo juist bepalen. Ofschoon dit vervolgverhaal ver beneden het vroegere werk van Willem staat, bezit het toch zekere karakteristieke waarde. Verwaarloozing der eigenaardige voorwaarden van

{==338==} {>>pagina-aanduiding<<}
deze dichtsoort blijkt uit het invlechten van esopische fabels, waarbij de Esopet gebruikt is.
De gedichten in den vorm van legenden waren meer in den geest van Maerlant. Er zijn slechts fragmenten bewaard gebleven van een aantal van dergelijke gedichten, waaronder een, dat meer op het leerdicht gelijkt, Van der Biechten, dat aan Martijn von Thorout wordt toegeschreven. De legenden zijn gedeeltelijk in Eename bij Oudenaarden omstreeks 1290 gedicht: desgelijks Maria in Egipten en Zosimus, Eustachius, Agatha, Catharina, Werner en andere. Het Leven der h. Lutgardis van Willem is uit het naburige Afflighem afkomstig. 1) Der Historien bloeme is een verzameling van legenden over apostels, martelaars, geloofshelden en heilige vrouwen. De legende van Theophilus zondigt door smakelooze herhalingen. Gillis de Wevel eindelijk uit Brugge, een jeugdig geestelijke, heeft in het jaar 1366 de legende van S. Amand gedicht.
Deze legendenpoëzie werd ook nog in de volgende periode voortgezet, die van 1365-1430 bepaald is. Desgelijks de h. Christina van den Minderbroeder Gheraert, naar het latijn van Thomas Cantipratensis; en verder de geschiedenis van Seghelijn van Jerusalem van Loy Latewaert. De didaktische gedichten bleven evenmin zonder navolgers: daartoe behoort de Naturkunde des Heelals van Gheraert van Sienhout, verscheiden zededichten onder den titel Heimelycheit, kronieken van Brabant en Vlaanderen. Der Minnen Loep van Dirk Potter bekleedt onder deze werken een eerste plaats. De dichter had op last van de Hollandsche graven zelfs Italië doorreisd, en putte behalve uit Ovidius en uit de Fabliauxpoesie, ook uit Bocaccio. Zijn werk behandelt in vier deelen de dwaze en de beredeneerde, de geoorloofde en ongeoorloofde min, en heldert alles door voorbeelden op, waaronder sommige met talent verhaald worden. Dit gedicht is in 1417 vervaardigd; de dichter stierf in 1428.
Maar de meest algemeene dichtsoort uit de derde periode was het sprookje, een klein gedicht, deels in verhalenden, deels in redeneerenden trant. En de dichters, die nu optreden behooren tevens tot een anderen stand. Het zijn niet meer de burgers, die, zich eerst met het romantische genre verlustigd hebbende, later geleerde onderwerpen en de moraal behandelden, maar reizende zangers of sprekers, die de hoven rondtrekken om in hun onderhoud te voorzien. Vooral aan het Hollandsche hof worden een aantal dergelijke dichters voor langer of korter tijd toegelaten. Holland stond des-
{==339==} {>>pagina-aanduiding<<}
tijds onder heerschappij van Beieren, en zoodoende slopen een aantal Hoogduitsche vormen en uitdrukkingen in de taal dezer dichters, evenals in die van Dirk Potter, binnen. Zelfs blijkt uit de lijst der uitgaven van het hof, dat tijdens het bestuur van Hertog Albrecht ook sprekers of redenaars uit Westphalen en Heidelberg optraden. Maar het Hollandsche hof schijnt reeds vroeger dergelijke bezoeken ontvangen te hebben, want Graaf Willem IV († 1345) wordt in een halfhoogduitsch treurlied bezongen. 1) Een tamelijk groot aantal nationale sprekers worden genoemd, onder anderen in 1332 Willem van Delft, 1358 Jan Dille; vooral van Augustijnken van Dordt, die van 1350-70, en meer nog van Willem van Hillegaersberch bij Rotterdam, die van 1383-1408 dichtte, zijn soortgelijke gedichten bewaard gebleven. Het belangrijkste dezer gedichten is wellicht Willem's ‘hoe de eerste partien in Holland quamen;’ dit is van een kabeljauwsch standpunt geschreven. De meeste werken van dit rijmelaarsgenootschap zijn allegorisch. Austijnkens Scheepken 
verhaalt, hoe een schip Sekerheit met zijn mast Volherden, enz. uit den burg van Vrou Eere afvaart, Bij een andere gelegenheid, in den ‘ses vaerwen’ wordt op de leeftijden gezinspeeld. Dergelijke gedichten waren in de tweede helft der veertiende eeuw ook zeer algemeen in Duitschland, en de Lassbergische liedersaal evenals het handschrift der Hätzlerin vertoonen veel overeenkomst met dat genre. Van de Nederlandsche zoowel als van de Duitsche sprookjes bestaat een rijke verzameling, en daaronder is het Hulthemsche handschrift, thans in Brussel, het voornaamste. 2) Men maakt hier tevens kennis met soortgelijke Brabantsche en Vlaamsche dichters. Jan Cnibbe uit Brussel bezingt in een treurlied Wenzel 1383, den laatsten hertog van Brabant, in 1384 Lodewijc von Male, den laatsten graaf van Vlaanderen. Vlaminger van geboorte is daarentegen Boudewijn van der Lore, die ongeveer terzelfder tijd de Maghet van Gent dichtte, een allegorische beschrijving van den zegevierenden tegenstand, dien de stad Lodewijc van Male geboden had. De overige gedichten van denzelfden schrijver zijn van kluchtig satirieken inhoud, b.v. ‘Achte personen wenschen,’ een parodie op ‘Vier heren wenschen,’ waarin Gontier, Geernot, Rudeger en Hagen optreden.
Naast deze sprookjespoëzie ontstaan in deze periode twee andere meer nationale dichtsoorten, die nochtans eerst in een volgend tijdstip den hoogsten bloei bereiken: het volkslied en het tooneeldicht. Van het tweede genre is uit de veertiende eeuw slechts één bundel

{==340==} {>>pagina-aanduiding<<}
in het Hultheimsche handschrift bewaard gebleven. Het zijn tien stukken, gedeeltelijk ‘abele Spelen,’ n.l. ernstige, romantische dramas, gedeeltelijk ‘Sotternien,’ potsen, naar den trivialen smaak, zooals wij die uit de Nederlandsche genrestukken genoegzaam kennen. Om ons tot de eerste soort te bepalen, beschrijft Lancelot b.v. hoe de held op raad zijner moeder de schoone Sandrijn, maar die van geringe afkomst is, verleidt en daarna smadelijk verstoot, hoe zij op haar zwerftochten later nochtans een edelen man vindt, den berouwvollen Lancelot afwijst, en aan vertwijfeling en een jammerlijk uiteinde ten prooi laat. Uit zekere wenken en aanwijzingen, meer nog dan uit den tamelijk onhandigen dramatischen vorm blijkt, dat deze stukken voor het tooneel bestemd waren, en dus vermoedelijk niet eenig in hun soort zijn. De toehoorders worden in het spel betrokken, en aan het slot van het treurspel vermaand om zich nog niet te verwijderen, daar men nog een klucht zal opvoeren. Het behoeft ternauwernood vermelding, dat de Duitsche vastenavondklucht gelijktijdig met dit dramatische genre is ontstaan.
De algeheele volmaking en hoogst vruchtbare behandeling van het Nederlandsche drama behoort trouwens eerst tot de volgende overgangsperiode, die wel is waar eigenlijk niet in den middelnederlandschen tijd tehuis behoort, maar waaruit wij de voornaamste voortbrengselen hier wel mogen aanhalen en van naderbij beschouwen.
Het Nederlandsche drama onderging in de XVde en XVIde eeuw een wijziging, die, trots alle innerlijk verschil, uiterlijk wel den toets der vergelijking kan doorstaan met een andere dichtsoort die gelijktijdig in Duitschland bloeide. De Rederijkkamers, 1) die sedert den aanvang der Bourgondische heerschappij officieel georganiseerd waren, vertoonen inderdaad veel overeenkomst met de duitsche minnezangers. Zij vormden gilden zooals deze; ook wedijverden zij onderling met hun dichtstukken; evenals de minnezangers waren zij door bepaalde vaste kunstregelen gebonden, en, daar zij al hun aandacht aan den kunstmatigen vorm hunner gedichten wijdden, waren zij blind voor den ledigen inhoud er van. Maar terwijl de minnezangers het ridderlijke lierdicht beoefenden, vervielen de Rederijkers 2) in den geest der Fransche mysterien.

{==341==} {>>pagina-aanduiding<<}
In hun ernstige stukken, Spelen van Sinne, stelden personen uit de Heilige Schrift, uit de martelaarslegenden, of de antieke sage, zekere zedekundige, alledaagsche, bekende waarheden voor. Tevens beoefenden zij een ander genre, het kluchtspel, en behaalden daarbij meer succes; aan de Spelen van Sinne verleenden zij door groote pracht een zekere bekoorlijkheid, waaraan de kunst geen deel had. Terwijl verder de minnezangers wedijverden, waren het hier de eerzame burgers, welke de taal en letterkunde, die men Rhetorica (redekunst) noemde, ter uitspanning beoefenden en die om zeer materieele prijzen wedijverden. De Rederijkers hebben ook behalve het drama nog andere genres beoefend; maar zij zijn daarbij in vormen vervallen, die op slaafsche wijze de Franschen nabootsen in het rondeau of triolet, de ballade enz. De schrijver van hun handboek, Mathijs de Casteleyn, betitelt zich op zeer karakteristieke wijze: hij noemt zich excellent poeet moderne. Maar in de politiek-godsdienstige richting, die de Rederijkers in de XVIde eeuw volgden, vertoonen zij weer overeenkomst met de minnezangers. Zij waren ijverige voorstanders van de Hervorming, en uit hun Spelen van Sinne hebben ook de meer ervaren nieuwere dichters, b.v. Heinrich Niclaes bij hun wijze van bewerking geput. Wij noemen hier alleen het oudste der overgeleverde stukken, de eerste bliscap van Maria, 1) dat in 1444 te Brussel werd opgevoerd, en een overzicht behelst van de geheele Bijbelsche Geschiedenis.
Het volkslied uit de XVde en XVIde eeuw wekt veel meer onze belangstelling dan de voren vermelde dichtkunst, die in allegorie en rijmkunsten opgaat. Hier is de betrekking tot Duitschland volkomen hersteld. Het waren twee konincskinderen, of Waer sal ic mi henen keren, ic arm broederkyn, of Ick wil te lande rijden, sprack meester Hildebrant - dit zijn alle welbekende volksliederen. Natuurlijk waren al deze liederen niet tot gemeenschappelijk gebruik geschikt, vooral de politieke zangen bezaten slechts voor enkele streken waarde. Ook in de Nederlanden bestaan reeds vroegtijdig zulke liederen, toen de gedichten der Sprekers eigenlijk reeds verouderd waren. Het lied ‘van den Kerels,’ de volkspartij in Vlaanderen, behoort tot de XIVde eeuw, evenals het lied, dat aan Jan III van Brabant in den mond wordt gelegd: Ic ben die hertoghe van Brabant, bi den ever ben ic genant. 2) Nog talrijker zijn de liederen, die van de XVde en XVIde eeuw dagteekenen; later nauw verwant aan de geestelijke hervormingsliederen.

{==342==} {>>pagina-aanduiding<<}

Aan de scheppende kracht der XVde en XVIde eeuw paart zich eene hervormende. De oude romans en voormalige dichtstukken, die voortdurend belang inboezemden, werden meestal in proza of ten minste in nieuwere taalvormen omgezet. Het belangrijkste voorbeeld van dergelijke omzettingen is Reinaert van Heinric van Alkmaer, die volgens de voorrede in den Nederd. Reineke bewaard, onderwijzer was van den hertog van Lotharingen. Men was vroeger niet in staat om deze aanteekeningen bij het Nederd. werk te verklaren, totdat men fragmenten ontdekte van een oudnederlandsche uitgave, welke ongetwijfeld de nieuwe bewerking bevatte, die in Reineke vertaald is. Deze nieuwe bewerking was trouwens met het origineel door het proza aan het andere werk ontleend, verdrongen. Desgelijks werden ook Carel ende Elegast, het Rolandslied, Floris, Maerlant's Wapene Martijn en Spieghel historiael, de Slag bij Woeringen, de Kinderen van Limburg, Lanceloot en Sandrijn in meer of min gewijzigde uitgaven gedrukt. Ten bewijze hoeveel belangstelling de oudere Nederlandsche gedichten destijds ook in Duitschland opwekten, mogen de omzettingen strekken van Johann von Soest. Te Unna in Westphalen geboren, werd hij in Vlaanderen in de dichtkunst onderwezen, dichtte liederen en vertaalde in Heidelberg, waar hij sedert 1471 woonde, Ogier, Reinout, Malagijs en de Kinderen van Limburg in een afschuwelijk mengelmoes van Hoogduitsch, Nederduitsch en Nederlandsch.
Die nieuwe Nederlandsche uitgaven bewezen en verkondigden ten deele openlijk, dat de taal van den ouden tekst versleten was. Het verschil tusschen het middelnederlandsch en het nnl. is trouwens bijna alleen uit het gebruik der woorden en uit de zinvoeging merkbaar, maar niet, tenminste slechts in geringe mate, uit de klank- en verbuigingsleer. Maar die verouderde beteekenissen hebben zooveel overeenkomst met het mhd., dat men van hier uitgaande en daarna het mnl. raadplegend zeer gebaat is. Het is te wenschen, dat, evenals de Duitschers in het mnl. veel vinden, dat hun kennis van den Germaanschen taalgeest completeert, de Nederlanders evenmin van hunne zijde verzuimen zullen om de analogieën met hun oude taal en letterkunde, die in het mhd. aanwezig zijn, op te sporen.
ERNST MARTIN.
Heidelberg.



{==343==} {>>pagina-aanduiding<<}

Navorschingen.

De afleiding van Franeker (Vroon akker) behandelden wij N. en Z. III, bladz. 103. Ze wordt bevestigd in den Navorscher (1880, V) door J. Winkler, die er nog de volgende bijzonderheid bijvoegt: ‘Wij vinden dit woord in Oost-Friesland teruch. 1) In de nabyheid van Emden draagt een weg den naam van de(n) Franekerweg, en deze weg voert midden door fran ekers of vroonakkers, midden door landeryen die van overoude tyden af, het eigendom geweest zijn der Groote of St. Cosmus- en Damianus-kerk te Emden.’

Wat is eene myt? ‘1/48 van een stuiver’ antwoordt de Navorscher op gezag van den ‘cijferkonstenaar David Cock van Enckhuysen’:
1 Grootjen is 24 myten, ende


3 myten is een penning.
De rekening is dan aldus: Een stuiver had 2 groot, 1 groot 24 myten of 8 penningen; derhalve had een stuiver de waarde van 48 myten of 16 penningen.
Intusschen vind ik bij van Dale: ‘Een kleine koperen munt, ter waarde van anderhalven penning,’ dus 4½ maal zoo groot. Ook Bartjens en Van Lintz geven dezelfde waarde op. Wie heeft gelijk? De zaak is eenvoudig deze: De Brabantsche myt had de waarde, die in den Navorscher wordt opgegeven; de Hollandsche wordt bij van Dale bedoeld. Er was daarenboven nog eene Vlaamsche myt, die met een halven penning overeenkwam.
Evenals de oort, de duit, de penning, de Fransche denier, de hellinc of allinc gebezigd werden om eene zeer kleine waarde aan te duiden, diende ook het woord myt daartoe. Niet eene mite waard was iets, waarvan de waarde gelijk nul was, evenals wij nog herhaaldelijk zeggen: 't Is niet de pennewaard (een penning waard), of 't is geen cent, geen duit waard.

Het daaropvolgende stukje van A. Aarsen ‘Vragen naar iemands welstand,’ verzekert ons nogmaals, dat men op de Veluwe varen zegt voor rijden: ‘voar ju mârgen mit mün noa stad? vraagt de boer menigmaal aan den onderwijzer. En werkelijk mag zoo'n tochtje, of liever beweging, varen genoemd worden - omdat het

{==344==} {>>pagina-aanduiding<<}
stapvoets gaat door bekoorlijke bosschen, enz.’ Wat de schrijver daarmee bedoelt, begrijp ik niet. Toch niet, dat varen den zin heeft van ‘langzaam gaan’ of ‘aangenaam rijden?’ Die beteekenis, wij kunnen het den heer Aarsen verzekeren, is aan het woord geheel vreemd. Doch liever denken wij hier aan eene verwarring van denkbeelden. Daar het stukje verder volstrekt geen nieuws bevat, laten wij het voor wat het is, om een kijkje te nemen in aflevering 6.

De oogst in deze aflevering is schraal. Alleen het woord beletten. Dat er twee werkwoorden beletten bestaan, leert ons van Dale: ‘Beletten, bw. zw. (ik belette, heb belet), verhinderen. Beletten, bw. zw. (gewest.), (iem.) gadeslaan; nauwkeurig letten (op iem.).’ Zegt dus de Vlaming: ‘Noe ge moet eur ma ees goed beletten!’ dan bedoelt hij daarmede: Gij moet haar maar eens goed gadeslaan, nauwkeurig op haar letten. Terecht merkt de bestuurder van den Nav. op, dat beide woorden niets met elkander gemeen hebben. Het eerste komt van het oude lat, traag, dat in Middelnederl. gedichten herhaaldelijk voorkomt; dus lattian, letten, dat ‘traagmaken, doen ophouden, verhinderen’ beteekende. Hiervan kwam weder beletten. Belet vragen is ‘vragen of er belet (verhindering) is, om iemand te ontvangen’; belet geven ‘zeggen, dat er verhindering is’.
Het tweede letten, dat wij hebben in ‘opletten’ is het oude lîta, zien. Beletten is dus een uitstekend woord en bet. hetzelfde als ‘bezien.’ Het gebruik wil echter ‘opletten.’ Dat deze keuze willekeurig is, wordt ons duidelijk, als wij de beide woorden bemerken en opmerken met beletten en opletten vergelijken. Waarschijnlijk heeft de vrees voor verwarring met het eerstgenoemde ww. beletten, het gebruik van opletten vastgesteld.
Ook in Vlaanderen is beletten ‘gadeslaan’ nauwelijks meer dan in de spreektaal gebruikelijk (Snellaert, Belg. Museum VIII, blz. 169).

De zevende aflevering is rijker aan inhoud (op taalgebied). We vinden er:

1e.Diernamen in de aanduiding van gebreken, ondeugden, enz. Als zoodanig noemt de schrijver: Kippenvel krijgen (in de Veluwe ganzenvel); koehessig, vreemd, stijf, ongemanierd (Veluwsch), veldkip (Uddelsche bijnaam; de beteekenis zegt de schrijver niet); zondebok, snoeshaan, speurhond, vuilpoes, spotvogel, mormeldier.’


Iemand, die veel met hooge schouders en steeds met de handen in den broekzak loopt is koehessig. Dit laatste zal

{==345==} {>>pagina-aanduiding<<}
wel voor koehespig staan; hesp is ‘heup’ [voor heps]. Koehespig is dus met hooge heupen of ‘schoften’ loopen, evenals de koe. Men vergelijke de uitdrukking ‘sterk geschoft zijn.’ De zondebok was bij de Israëlieten de bok, die door den hoogepriester, op den grooten verzoendag, met de zonden van het gansche volk beladen, in de woestijn werd gejaagd. Vandaar noemt men nog den persoon, op wiens rekening men alle mogelijke misslagen schrijft, onverschillig of hij ze begaan heeft of niet, een zondebok. - Snoeshaan staat voor ‘snoefsche haan,’ en bedoelt dus een pronker. - Een mormeldier is een marmot; men noemt ‘mormeldier,’ alles wat in zijne soort ‘klein, leelijk, kruipend en ineengedrongen’ is, gelijk de marmot. - De overige namen zijn duidelijk.

2.Vanwaar de spreekwijze: ‘Hij liegt Hellem en Zellem bij elkander?’ De heer Kremer deelt ons mede, dat ze verbasterd is uit: ‘Hij liegt Hengel (Hengelo), Zellem en Ruerlo aan elkander.’

3.Dezelfde aflevering bevestigt mijne meening (zie Noord en Zuid III, 4), dat er verband bestaat tusschen hoer en het Angelsaks. horo, Ohd. horu, slijk. Deze mededeeling van den bestuurder had plaats naar aanleiding van de gissing, dat hoer zooveel als ‘gehuurde vrouw’ zou beteekenen.


Dit doet mij denken aan eene afleiding, die in de achttiende eeuw in zwang was en herhaaldelijk in de boeken van dien tijd voorkomt: ‘Het woord van Hoere, dunkt een schrijver, is bij ouds afgeleid, en zoo veel, als of men vraagde, Hoe ree dat altijd de boelen zijn is elk bekend.’ Dezelfde schrijver beweert, dat vriend uit ‘vereend’ is samengetrokken, en vreemd uit ‘verheemd.’

4.‘Persoonsnamen tot aanduiding van karakters, enz.’, heet het volgende zeer nuttige artikel van E. Laurillard. De schrijver vestigt vooreerst de aandacht op bijbelsche namen: een Benjamin ‘een jongste zoon,’ een Absalon ‘iemand, die tegen zijn vader opstaat,’ een Judas ‘een verrader,’ een Nimrod, ‘een ruw mensch of een hartstochtelijk jager,’ een Goliath ‘een reus,’ enz. Verder een ongeloovige Thomas, eene bedrijvige Martha, een kuische Jozef, enz. Zoo oud als Methusalem, zoo geduldig als Job, zoo wijs als Salomo, enz.


Vervolgens op namen die aan andere bronnen dan de bijbelsche historiën ontleend zijn: Een Croesus is ‘een rijke,’ een Nero ‘een wreedaard,’ eene Lucretia ‘eene kuische,’ eene

{==346==} {>>pagina-aanduiding<<}
Xantippe, ‘een plaagziek wijf,’ een razende Roeland ‘een doldriftig mensch.’ De laatste naam is het Italiaansche Orlando furioso; Roland was één der Paladijns van Karel den Grooten; zooals bekend is, sneuvelde hij in de vallei van Roncevalles met Turpijn en de meeste helden uit den sagenkring van Karel den Grooten. Zijne onstuimigheid en woede, door Ariosto bezongen, gaven aanleiding tot het bekende ‘razende Roeland’.
Andere meer plastische namen zijn:
Jan Klaassen, de held uit de poppenkast, (Ter Gouw, Amstelodamia), en de bekende vroolijke snaak uit Asselijn's blijspel ‘de historie van Jan Klaasz. of de gewaande dienstmaagd’.
Hansworst, de aanduiding van een Duitschen straatkunstenaar; Hans is eene gewone mansnaam, en worst is de geliefdkoosde Duitsche kost.
Jan de wasscher, de hoofdpersoon eener bekende kinderprent, uitgegeven in de 18e eeuw bij de Erve H. Rijnders te Amsterdam.
Steven van der Klok, insgelijks de hoofdpersoon eener prent; de held, Steven, is schoolmeester, klokkeluider, doodgraver, enz. op een dorp; hij wil een eksternest uithalen, de takken breken, Steven valt omlaag en breekt den nek. Bekend is ‘het Lijksermoen over het ontijdig en droevig omkomen van Steven van der Klok, enz. enz., het laatst uitgegeven in het Jaarboekje van Dordrecht 1841’. De schrijver hiervan, A. Nagtegaal, noemt zich Jan de wasser. Bekend is eveneens het volksrijmpje, dat daaraan zijn oorsprong ontleent:

‘Steven, 
Hoelang zalje leven? 
Drie dagen en een dag, 
Steven moet de kop af.’ 


Simon Paap was een kleine Zandvoorder, Simon Jane Paap.
Cartouche, een berucht Fransch roover, geradbraakt in 1721.
Schinderhannes, ‘de beruchte roover Johannes Bakler, bijgenaamd Schinderhannes, geguillotineerd te Mainz in 1803.’
Tijl Uilenspiegel, bekend door de menigte boekjes en prenten over dien grappenmaker verschenen. Wie Tijl was, is onzeker. (Men heeft er zelfs onzen dichter Jacob van Maerlant mede gedoodverfd; de woorden op diens grafzerk: Hier ligt uwen Spiegel, gaven daartoe aanleiding; men meende daaruit ‘hier ligt Uilenspiegel’ te lezen. Bekend is de afleiding van espécial, het oud Fransche woord voor spécial ‘bijzonder, buitengewoon, zonderling’. Dit gaf de geboorte aan het Fransche espiègle en aan ons uilenspiegel).
Tetje Roen, een Amsterdamsche potsenmaker van de 18e eeuw.

{==347==} {>>pagina-aanduiding<<}

Blauwbaard, de een of andere wreedaard uit vroegeren tijd (sommigen noemen den Kardinaal Retz, anderen weer Gilles, markies de Laval, veldheer onder Karel VI), die in volksboekjes de ons bekende gestalte heeft aangenomen.
Wij voegen hier nog bij:
Klaas van Kieten, (of van Kijten) de Spaarnwouder reus (zie Staring, de Verjongingskuur).
De achtkante boer, de befaamde booswicht, van wiens gruweldaden in Holland, Gelderland, Utrecht en Overijsel de ongeloofelijkste praatjes in omloop zijn. Hij moet dan ook voor kindermeiden dienen als schrikbeeld voor de kleinen; voor de ouderen als onderwerp der gesprekken rondom den haard, enz. Zijn levensloop ligt echter nog in het duister. Wij weten alleen, dat hij, na te Alkmaar aan het gerecht ontsnapt te zijn, te Utrecht gegrepen is en te Rotterdam onthoofd werd:

‘Maer de heeren van Rotterdam 
Mij van Uytregt halen quam: 
Doe heb ik wat vreems vernomen: 
Daer holp niet wat ik zey, 
't Hoogste woord dat moest 'er komen 
Toen ik stond aan de pley.’ 


Asschepoester (Cendrillon), waarschijnlijk ontleend aan den Pentamerone van Basile van Napels. Het bekende glazenmuiltje ontleent zijn naam aan muiltje de vair (bonten), dat men vertaalde alsof het verre was (vair, van het Latijn varius, ook veir, ver, beteekende: de diverses couleurs, grisbleu, en als subst. espèce de fourrure, ons bont).
Verder: Jan Hagel, Jan Vlegel, Jan Rap (en zijn maat), Jan Hen (alias Keukenpiet, alias pottekijker), Jan Potage, Jan Sul, Jan Salie (een nog niet uitgestorven geslacht), Jantje Potdorie, Jantje Contrarie, Jantje Secuur, Julfus Goedbloed, Joris Goedbloed, Piet Snot, Klaas Vaak, (Vakeling).
Een vroolijke Frans, eene zotte Trien (waarschijnlijk eene zuster van Huygens' Trijntje Kornelisz.), een brave Hendrik (de smettelooze Hendrik der kinderboekjes uit den Jan Salietijd), eene malle Aagt, de laatste eene bloedverwant van het Nieuwsgierig Aagje van Enkhuizen; van dit laatste: Nieuwsgierig Aagje als bijnaam voor eene vrouw, die gaarne alles uitvorscht. Het hier bedoelde Nieuwsgierig A. van Enkh. is eene omwerking van Huygens' Trijntje, en eene zeer bekende klucht uit de 17e eeuw.
De heer Laurillard gist verder, dat opdirken niets met Dirk te maken heeft. Ik geloof dit eveneens, en gis daarentegen eene verwantschap met het Deensche opdyrke, dat opsieren, vereeren betee-
{==348==} {>>pagina-aanduiding<<}
kent (oorspr. opbouwen; hoe dergelijke uitdrukkingen kunnen veranderen, blijkt uit ons ‘ophemelen’, dat oorspr. ‘wegbergen’ beteekent, en thans ‘ten hemel toe verheffen’).

Een stuk in den kraag hebben is natuurlijk: ‘een stuk jenever in zijn hals hebben (kraag bet. oudtijds ‘hals, keel’; vgl. het bekende rijmpje: De jonkheer van Sissinga, enz.). Hieruit ontwikkelde zich ‘een stuk in zijn laars hebben’, waarschijnlijk in verband met den waggelenden gang van hem, die te diep in het glaasje gekeken heeft. Boven zijn bier en boven zijn theewater zijn behoeft geene opheldering. - Den prins gesproken hebben is, meen ik, ontleend aan de anecdote van den boer, die naar 's Hage ging om den Prins te zien, doch daar dronken werd gemaakt, en onverrichter zake naar huis terugkeerde.

Huys ende hofstat to Dodenweerde en 20 mergen lants naest der hofstede gelegen, streckende ande oversijde an Rutgers lant van Bommel ende ande westersijde an Wolters lant Haues (?) tot Zutphenschen rechte, te verhergewaden mit enen peerde, te leen gemaeckt bij Godevart Tengnagel, tot behoeff sijnes soons Claes Tengnagels, die gevrijt cright die were (bezitting) tot Oostendorp, gelegen in Dorenspijcker kerspel, ende alle ander goet, dat der weer ontferret was.
Terecht wordt ontferret verklaard als ‘ontnomen door verkoop’, er van verwijderd.

Den kluts kwijt raken. Deze spreekwijze komt eenigszins overeen met hij heeft er den slag niet van, op zijn slag komen, goed op slag komen, enz., in zooverre alle ontleend zijn aan het ‘slaan op het aanbeeld, met den dorschvlegel’ of aan alle dergelijke werkzaamheden, waarbij het slaan op de maat moet gebeuren. Klutsen namelijk is slaan; vgl. het klotsen der golven, het klutsen van eieren. Dit laatste vereischt eenige oefening, wil men het eierenbeslag niet doen verloren gaan. Het kwijt raken van den kluts (den slag) brengt het werk en tevens den persoon, die het werk verricht, in de war.

Het volgende artikel over de letters u, v en w bevat niets nieuws en wij kunnen het dus voorbijgaan.

{==349==} {>>pagina-aanduiding<<}

Tekstkritiek. Een uitstekend stuk; eene welgeslaagde poging om iets bij te dragen tot de reiniging van den Augias-stal, het tweede Boek van den Reinaert (uitgave Willems, 1850). Gaarne was ik hier wat breedvoerig; maar de beperkte ruimte noodzaakt mij kort te zijn. Ik bepaal mij dus tot de opgave der verbeteringen:

Rein. vs. 3592: Van anxte was ik so berooft, 
Dat ik lude riep: ‘Owi!’ 


Lees: verdooft voor berooft.

Rein. vs. 2034: Oom wildi eten dat 
Vanden volen, so lopet sere (hard) 
Totter merrie; si verbeit u ter eere; 
Si heeft onder haar voet gescreven 
Den coop, hoe sij 't wil geven. 


Hier wordt voorgesteld te lezen: ‘Oom wildi u eten sat.’ In mijn exemplaar van den Reinaert had ik de plaats aldus veranderd: ‘Oom wildi weten dat vanden volen’; naar ik meen is deze verandering eenvoudiger en beter. Isegrim, de wolf namelijk, was ‘vol na (lees: wel na)’ dood van honger en verzocht Reinaert uit zijn naam aan de merrie te vragen, voor hoeveel deze haar veulen wilde verkoopen. Kunt gij lezen, Reinaert, antwoordt de merrie; het staat onder mijn rechtervoet geschreven. Toen hoorde de slimmerd ‘waer si woude wesen’, en zeide zeer gevat: dank u ‘ver (vrouw)’ merrie, het mocht mij eens zuur opbreken; ik kom slechts uit Isengrims naam, die ‘wist gerne hier af dat ware.’ Wel, zei de merrie, laat hem dan zelf komen. Daarop snelt Reinaert naar den wolf terug, en zegt met zijn allerliefsten glimlach: Oom, wilt gij den prijs van het veulen weten, loop dan spoedig naar de merrie, de prijs staat onder haar voet; en zoo listig mogelijk voegt hij er bij: ik ongelukkige ‘dat ic niene ginc ter scolen’; oom, kunt gij lezen? Wat er volgt is te voorzien; Isengrim geeft hoog op van zijne kennis; ‘in loyen is hij licensiaet’ (gepromoveerd in de rechten), enz.; hij snelt heen en laat Reinaert achter, opdat deze ‘sijns verbieden (lees: verbeiden) soude’; hij komt bij de merrie ‘ende vraechde of si woude Haer vuelen geven dan of (lees: of dat) sijt hilde?’ De merrie licht haar poot op (er staat: ende heeft haren voeten verdragen, d.i. in positie gebracht), mikte juist (‘raemde niet al te mes ‘mis’) en ‘smeten’ (smeet ‘sloeg’ hem) zoo voor het hoofd, dat hij neerstortte en voor dood 
(‘over doot’) nederviel. En eer de wolf weer bijkwam, liep de merrie (vs. 4076).

‘met groter haesten 
Met haer vuelen haerre straten’ 



{==350==} {>>pagina-aanduiding<<}

Hier leest de Navorscher ‘met haesticheden’, dat ik trouwens in mijn exemplaar ook zoo veranderd had. Met haesticheden toch is vooreerst een beter woord voor dien tijd, en ten tweede wordt het rijm (het voorgaande vers eindigt op gereden) hersteld.
Vs. 4214.

Hi mach bont dragen, ende scaerlaken, 
Int geestelic ende int werelic recht; 
Hi verwint so waer hi vecht; 
Nochtan en trect hi sweert noch knijf. 


Lees het derde vers vóór het tweede; plaats achter ‘vecht’ eene komma, en de zin is gezond.
[De gansche bespiegeling, die hier in den Reinaert volgt, wemelt van fouten; zoo staat vers 4237:

Ende maectse alle gader [soo ver] dooft 
Dat mense bet gelooft. 


Soo ver is ingevoegd door Willems, doch geheel onnoodig. Lees: doove en geloove, dan is de plaats in orde.
In vs. 4245 staat: Al haer onrecht gaet te boven (overwint); lees als.]
Doch laat ik tot den Navorscher terugkeeren.
Terecht wordt in vs. 4313: ‘Die otter, die beer, met hem tienen’, beer in bever veranderd.
Ook de verandering in vs. 4436 is zeer aan te bevelen; er staat

‘Dat doet den man ontgaen den moet’ 


welk vers, in het verband van den zin, niet deugt. Lees echter:

‘Dat doet, den man ontgaet die moet’ 


en elke moeielijkheid is opgeheven.
En met deze tekstkritiek van den heer P. Leendertz Wz. eindigen wij ditmaal onze Navorschingen.
Doch met weemoed in het hart: De hand, die zoo menig degelijk artikel in den Navorscher schreef, is verstijfd. De heer Leendertz werd ons plotseling ontrukt. De Navorscher verloor zijn bekwamen bestuurder; de taal een harer vlijtigste beoefenaren; de wetenschap in het algemeen een harer beste zonen. Zijne werken echter blijven leven; de heer Leendertz heeft zich door de uitgave van Hoofts gedichten en van ‘der Alinnen Loep’ een recht verworven op onze dankaarheid; deze werken zijn een lauwerkrans, die de slapen van den overledene omgeeft. Zijne asch ruste in vrede, en zijne nagedachtenis worde onder ons in eere gehouden.
Dat de Navorscher een even kundig en vlijtig bestuurder terugvinde, wenschen wij van harte.







{==351==} {>>pagina-aanduiding<<}

Taalgebruik en Willekeur.

Met belangstelling nam ik van de bladzijden kennis, in een vorig nommer van dit Tijdschrift door Dr. B.V. aan de bespreking van ‘gebruik en wangebruik der taal’ gewijd, in verband vooral ook met de beantwoording, wat later in dat nommer op verschillende ‘vragen’ gegeven. In 't algemeen is zijn stelregel zeker juist, en beslist het gebruik der ‘spraakmakende gemeent’ over dat veler woorden en zegswijzen, geslachtsverandering en derg.; doch 't is dan ook juist die ‘gemeente’ die dat geheel onwillekeurig doen moet, en uit een of ander aanleiding doet. Zoo bv., wat geslachtsverandering aangaat, door onwillekeurige verscherping eener letter in het voor de venster, feest, beest, enz., om ook nog op een ander voorbeeld, dan hij gaf, te wijzen. Maar waar ik tegen op kom, is de toepassing, die men van dezen uit de ervaring geputten regel maakt op een daar niet toe behoorend gebied, gelijk in het antwoord op één der gedane vragen. Men moet namelijk ten zeerste onderscheiden tusschen zulk een allengs aangenomen gebruik en tusschen taalmeesterende willekeur, die op een of ander punt iets als gebruik zou willen opdringen, zonder daartoe den minsten grond te hebben. En dit is klaarblijkelijk het geval met hetgeen dat antwoord omtrent sommige samenstellingen vertelt, zich daarbij aan de leer der woordenboekschrijvers houdend, die hier juist tegen 't gebruik en den aard der taal indruischt. Ronduit verklaart men er ons zelfs, ter wille der eenheid, zich bij ‘regels’ aan te sluiten, gemaakt met verkrachting der oudere vormen en dus willekeurig, ‘doch’ zooals ze in ‘de grondbeginselen der Nederlandsche spelling uiteengezet zijn’. Dat gaat waarlijk niet aan; welke ‘verwarring’ er 
ook ‘in de spelling’ der daar aangehaalde samenstellingen mag bestaan, men mag daar niet met verkrachting der taalvormen en met taalmeesterende willekeur een einde aan zoeken te maken, noch zulk een handelwijs als navolgenswaardig aanbevelen. Waarom niet liever nagegaan, of men, zonder den knoop zoo taalverkrachtend en willekeurig door te hakken, tot geen doeltreffende oplossing der gestelde vraag kan komen; of men, anders gezegd, dien knoop niet, zonder veel moeite zelfs, ontbinden kan. En dat is werkelijk het geval; de verwarring is eigenlijk slechts schijnbaar, en het beginsel aller samenstellingen in 't Nederlandsch niet minder eenvoudig dan in 't Grieksch of Latijn. De eenige schuldigen zijn hier, als ik 't mag zeggen, de woordenboekschrijvers zelf, die van een ‘meervoudsvorm’ praten, en dezen dan ook elders willen opdringen, terwijl er van zulk een vorm volstrekt niets aan is. Gelijk men zelf te recht opmerkt: ‘een woord als plantenkunde

{==352==} {>>pagina-aanduiding<<}
dient men plantkunde’ 1) te schrijven, gelijk men dierkunde schrijft. De woordenboekschrijvers vonden echter, naar men opmerkt, goed te bepalen, dat ‘die samenstellingen, wier eerste lid noodwendig als de aanduiding van een meervoud moet opgevat worden, in twijfelachtige gevallen zulk een meervoudsvorm vereischen’, en daarom met en moeten aangelengd worden. Zoo heeft echter de taal noch de spraakmakende gemeente nooit noch nergens gedaan; de n, door dezen hier of daar achter de stomme e der samenstelling aangebracht, was volstrekt geen meervouds- maar een overgangs-n, om haar zoo te noemen, welluidendheidshalve ingelascht of als genitief-n der zwakke verbuiging gebezigd. De eenvoudige regel is: aansluiting bij den stamvorm van 't woord; waar de welluidendheid of 't gemak het vordert, met toevoeging van een e of s, soms - als in zielenadel, menschenkennis, enz. - ook met en, doch dit laatste nooit als meervoud. Men blijve daarom ook steeds, als vroeger, zedekunde, sterrekunde, enz. schrijven, en spreke evenmin van plantenkunde als van lijkenverbranding; dat men volkenkunde schrijft zal wel enkel welluidendheidshalve zijn, en evenzoo warenkennis. 't Zou inderdaad zeer te bejammeren wezen, dat, tengevolge eener misvatting - want anders is het niet - der woordenboekschrijvers, der taal geweld werd aangedaan, en 
haar als toekomstig gebruik werd opgedrongen, wat slechts een deerniswaard misbruik ware. Woorden als dierkunde, boekvertrek, weeshuis, enz. die men - naar men zelf opmerkt - ‘onveranderd’ liet, zijn daar, om te bewijzen, hoe weinig er in zulke samenstellingen aan een meervoud te denken valt.
Van minder belang is een andere bedenking mijnerzijds tegen een der antwoorden, dat namelijk op vraag 2; ik meen toch een fijngehandschoeide hand met een porte-brisee-deur gelijk te moeten stellen, daargelaten nog de wanluidende herhaling van 't woord hand.

H. 31 Aug. 1880.
VAN VLOTEN.







{==353==} {>>pagina-aanduiding<<}

Potloodstreepjes.

Gewoonlijk lees ik met het potlood in de hand; en wanneer ik eene plaats tegenkom, welke mij om de eene of andere reden treft, dan schrijf ik er in weinig woorden mijn oordeel naast. Doch wanneer de tijd mij niet toelaat onderwege te peisteren, dan teeken ik die plaatsen met een streepje om ze later op stade te kunnen onderzoeken.
In de drie laatste afleveringen van Noord en Zuid stonden nog veel van die peisterstreepjes; daarom (jongeren in het vak zullen het misschien dwaas noemen) heb ik een' der eerste dagen mijner vacantie besteed aan eene wandeling - door Noord en Zuid.
Ik zal in dit kort artikel alles niet opsommen, wat mij op die wandeling heeft beziggehouden, maar alleen hetgeen ik daar vreemds heb ontmoet, 't zij om enkele inlichtingen te geven, maar veel meer nog om er uit te lokken.

Navorschingen, bladz. 103. - Rijzen is in België met de beteekenis van ‘omhoog gaan’ weinig of niet bekend, maar overal met die van ‘dalen’: de bladeren beginnen te rijzen; of van ‘uitvallen’, van graan of zaad gezegd: al dat zaad is gerezen of ook verrezen; of eindelijk van ‘doorvallen’: het graan rijst door den zolder. - Merkwaardig is 't, dat rijzen met zijn afgeleid reizen de drie voornaamste bewegingen aanduiden, als omhoog, omlaag en voort. - Van een jong hengsteveulen sprekende, zegt men: hij is nog niet gerezen, voor: de teeldeelen zijn nog niet op hunne plaats.

De vorming van bastaardwoorden, bladz. 129. - Ofschoon de bastaardwoorden mij geenen bepaalden afkeer inboezemen, zie ik ze toch liefst, wanneer zij afwezig zijn. Schrijver van genoemd artikel heeft er meer mee op; hij gebruikt er althans vele, welke wij, Belgen, hoe verfranscht wij ook zijn, in de schrijftaal niet gebruiken. - Wat geakklimatiseerd betreft, dat krijgt van mij een zwart bolleken; zelfs geacclimateerd kijkt me zoo vreemdslachtig uit, dat ik, liever dan er mijne stem aan te geven, een nieuw woord zage smeden om het te vervangen, al ware 't een der werkwoorden westen, gewesten of aanwesten.

Bladz. 131. - Ik kan het ‘stijve’ of ‘houterige’ van het woord zielkundig niet hooren; de zielleer of de zielkunde is zoo Nederlandsch als de psychologie Grieksch is; 't is even welluidend, en wordt door de beste woordenboeken opgegeven. - Een theologisch seminarium klinkt in mijne ooren vrij pruikachtig, zoodat ik desnoods aan kweekschool voor godgeleerden de voorkeur zou geven, indien het sedert lang ingeburgerde seminarie niet volstond, als aan den geest van ons volk datgene voorstellende, wat door theologisch seminarium wordt uitgedrukt.

{==354==} {>>pagina-aanduiding<<}

Louwmaand, bladz. 151. - Bij Van Maerlant vindt men Loimaent, Loumaent en Laumaent. - Lauw is als adj. nog van dagelijksch gebruik, en beteekent ‘eenen geringen graad van warmte bezittende’; het is verwant met luw, min winderig en bijgevolg minder koud. Luwen beteekent thans verminderen, zakken, van den wind gezegd; maar lauwen beteekende vroeger ‘eenen geringen graad van warmte bekomen’. Zou Louwmaand dan niet kunnen beteekenen ‘de maand, wanneer het weder, door het hooger stijgen der zon na den 21 december, warmer wordt?’ Deze beteekenis zou meer in overeenstemming zijn met de bijnamen der overige maanden dan die van watermaand; want ofschoon januari onder de eerste Fransche republiek ook half nivose en half pluviose heette, weet ik niet, dat er in die maand meer water valt dan b.v. in maart of november; en ik vind in F.V. Raspail: Physionomie générale des mois de l'année 1869: Regendagen der 12 maanden: jan. 10, febr. 13, maart 12, april 13, mei 11, juni 13, juli 12, aug. 6, sept. 10, oct. 1, nov. 16 en dec. 12. Zoodat men januari ongelijk aandoet met hem watermaand te heeten.

Over gebruik en wangebruik.... bladz. 193. - In ‘Den gheheelen Bybel ghedruct in die vermaerde Universiteyt en stadt van Loeuen by my Bartholomeus van Graue, MCCCCC en̅ XLVIII’ is draf onzijdig gebruikt: ‘En̅ hy begheerde sijnē buyc te vullen van dat draf dat die verkenē aten, en̅ niemant en gaeft hem.
In Zuid-Brabant (voor de andere provinciën durf ik niets verzekeren) is draf (van een paard) voortdurend mann., en draf (van bier) onz. - Te Hasselt zegt men voor draf van bier slijk, dat misschien wel verwant is met siliqua; want voor slijk (modder) zegt men hier gelijk in vele plaatsen moos, bij Kil mose, vroeger ook more.

Verbruid, bladz. 202. - ‘Den brui van iemand geven’ heeft hier eene min kiesche beteekenis dan in Holland, en komt overeen met het fransche: bran de qq.
In plaats van verbruid (in de war, bedorven) zeggen wij ook verbrod of verbroddeld. - Broddelwerk is welkdanig werk (voortbrengsel), dat slecht vervaardigd is, en is vooral toepasselijk op vrouwenhandwerk. - Broddel is daar stellig het Fransche brouille, gelijk verbroddelen het Fransche brouiller en 't Italiaansche imbrogliare is.

Bladz. 203. - Gij noch ik zal of zullen het doen. De eerste dier zinnen is spraakkundig juist, en klinkt mij beter dan de tweede en dan: ‘noch ik zal het doen noch gij.’ Het volk zou die gedachte uitdrukken door: ‘Wij zullen het geen van (ons) beî doen’ en dat is veel vloeiender.

{==355==} {>>pagina-aanduiding<<}

Eer ik van mijne lezers afscheid neem, heb it hun een aardig geval te onderwerpen.
In 1874 schreef ik in de Toekomst onder den titel van ‘Taal- en letterkundige aanmerkingen’ onder andere het volgende (bladz. 82):

‘......... Mijn Faon, ik draag roem 
Dat ik een held als u mijn vriend, mijn minnaar noem.’ 
(J. Van Lennep. Saffo, 1ste Bedr., 3de Tooneel.) 


‘Ik geloof niet, dat er hier te denken valt aan den Hollandschen volksnominatief u (te Rotterdam Uwee, waar Van Lennep zoo zeer tegen was) vermits dit vers uit een ernstig zangspel is getrokken. U bekleedt dus, zoo schijnt het ten minste, de plaats van eenen accusatief. Zoo men echter denkt aan den inhoud van den verkorten zin, dan komt men tot: als gij zijt.

‘En dit gewest behoeft een vorst als hem 
(J. Van Lennep. Poëtische Werken, II, bl. 34.) 


Moest men den verkorten zin als hem volledig maken, men zou weer komen tot: als hij is.
't Zou mij, ware ik hem, niet bevallen zoo dagelijks voorbij de gerichtsplaats te kuieren.
Deze zin: ware ik hem, schijnt mij verkeerd, omdat hem de plaats bekleedt van het gezegde, dat in den nominatief moet staan. En echter moet ik bekennen, dat ik zelf in de plaats van hem niet hij zou durven zetten. Ware ik hij, zoo iets hoort men nooit; doch het volk zegt onverschillig: ware ik als hij, ware ik in zijne plaats, of ware ik van hem, van haar enz.
Verre dus van thans op het gebied van Van Lennep te jagen, verzoek ik iemand van goeden wil mij dien vorm van hem te verklaren. Is hier aan eene ellipse te denken: ware ik (in de plaats) van hem?’ 1) 2)

Na zes volle jaren is die ‘iemand van goeden wil’ nog niet opgestaan; licht hoort hij onder de medewerkers in Noord en Zuid te huis, en in dat geval zal ik noch de lezers der Toekomst, welke zich mijn artikel nog herinneren, geen zes andere jaren op een antwoord hoeven te wachten.

Hasselt, den 12 augustus 1880.
D. CLAES.






{==356==} {>>pagina-aanduiding<<}

Synoniemen.


Een en ander naar aanleiding van: Proeve van een Woordenboek van Nederlandsche Synoniemen, door J.V. Hendriks, uitgegeven onder toezicht en met medewerking van A.A. Wikman, Leeraar aan de H.B. School te Nijmegen-Deventer, A. Ter Gunne, 1880.

Eindelijk wat nieuws over Synoniemen! thans nu we de hoop haast hadden opgegeven.
Dit boek heeft zeker zijn historie en ik stel er meer belang in dan menigeen.
In 1867 ontwierp ik het plan, een woordenboek van Synoniemen te schrijven en Gebrs. Kraay te Amsterdam waren bereid, het uit te geven. Ik begreep echter, dat de arbeid te omvattend was voor éen persoon en stelde als voorwaarde, dat er een medewerker zou gevonden worden. Na allerlei correspondentiën, die me steeds meer bewezen, hoezeer eene dergelijke uitgave gewenscht werd, verklaarde prof. Jongeneel, destijds te Deventer, zich bereid, met mij de taak te ondernemen. We gingen aan het werk en het groote plan, ten deele uitgewerkt, gaf ons een overzicht, wat er van ons voorwerk zou worden. Dat plan werd in den eersten jaargang van dit tijdschrift afgedrukt, gelijk ook enkele aanteekeningen daarop betrekkelijk.
Ik had op mij genomen de woordenlijst te maken en de voorloopige lijst van groepen, toen mijne verplaatsing naar Breda het werk een poos deed staken. Weldra zette ik het ook daar voort en een letterkundige vriend aldaar zette zich met ons aan den arbeid, die echter slechts zeer langzaam vorderde, tot Gebrs. Kraay eindelijk van de uitgave afzagen en andere studiën zoowel mij als prof. Jongeneel verhinderden den arbeid voort te zetten.
Een jaar of vier later kwam een mijner letterkundige vrienden te Goes, mij over een plan voor een woordenb. van Synoniemen spreken, dat de heer Ter Gunne te Deventer wenschte uit te geven. Het was me aangenaam, hem alle gewenschte inlichtingen te kunnen geven en ik stelde gaarne mijn materiaal en eene niet onbelangrijke, daartoe bijeengebrachte boekverzameling te zijner beschikking. Hij had eene conferentie met dien uitgever; maar ik hoorde er niets meer van, dan dat ik een advertentie in den Spectator vond, waarbij de heer ter Gunne een taalkundige zocht, die lust gevoelde, een woordenboek v. Synoniemen te schrijven.
Eindelijk, thans in 1880, verschijnt de zeer bescheiden proeve en ze staat verre achter bij hetgeen wij wilden. We kunnen niet an-
{==357==} {>>pagina-aanduiding<<}
ders dan dankbaar zijn, dat de heeren Hendriks en Wikman den moed hadden, met deze ‘Proeve’ op te treden. Ze is als boek handelbaar, vat van Bruining, op vloeipapier gedrukt, zeker niet kon gezegd worden evenmin als van de in twee deelen vervatte lijst van Weiland en Landré, welke werken bovendien niet anders dan op verkoopingen voorkomen.
Voor ieder, die onze taal beoefent, is er veel, zeer veel uit dit boekje te leeren en de prijs behoeft niemand af te schrikken en we hopen, dat onze aanstaande hoofd- en hulponderwijzers niet zullen nalaten zich dit werkje aan te schaffen. Voor hen, die zich reeds met vrucht op de studie der taal hebben toegelegd, is dit boekje een welkomen aanleiding om hun hooggewenschte en volstrekt noodzakelijke medewerking te verleenen, niet aan eene proeve maar aan een Groot woordenboek van Synoniemen. Zij kunnen daaraan hun dagelijksche lectuur en hun dagelijksche oefeningen dienstbaar maken, eenvoudig door het werkje met wit papier te laten doorschieten en elke uitdrukking (met aanduiding van de plaats, waar die gevonden werd,) op te teekenen, waaruit ten duidelijkste de eene of andere beteekenis van een woord blijkt. Uit die verzameling voorbeelden blijkt later het verschil in beteekenis tusschen verschillende Synoniemen en het is een kostbaar materiaal voor een omwerking dezer eerste proeve. Een Woordenboek van Synoniemen kan evenmin als eenig ander woordenboek, niet dan bij hooge uitzondering anders dan door eene vereeniging van personen worden geschreven.
Door samenwerking zou dan een vrij aardige en zeker tamelijk volledige woordenlijst ontstaan, die in en buiten de school, die op verschillende bureaux en dergelijke, belangrijke diensten zou kunnen bewijzen.
De samenstelling van een groot woordenboek op meer wetenschappelijken grondslag zou daardoor niet onnoodig worden, maar daartoe zijn veel omvattende voorloopige werkzaamheden noodig en hoewel dit boekje door aanvulling reeds zeer veel zou kunnen winnen, zonder een philosophisch woordenboek der Nederlandsche taal - een woordenboek, waarbij de woorden niet naar de beginletter, maar naar de begrippen gerangschikt zijn of althans zonder de daarbij behoorende woordenlijst, is een woordenboek van Synoniemen niet mogelijk. zonder een dergelijken voorarbeid - hoe vermoeiend en veelomvattend die ook zij - zijn de moeielijkheden niet te overwinnen, verbonden aan het opnemen van een woord in de verschillende beteekenissen, ook met die fijne nuanceering, die bij synoniemen niet mag worden over het hoofd gezien.
Zoo komt aandoen voor, in den zin van even aanleggen (van schepen); (zich) verdoen in dien van zelfmoord plegen; gek in dien van winduijser; keel in dien van rood (in de heraldiek); monster

{==358==} {>>pagina-aanduiding<<}
in dien van gedrocht enz. enz. en deze alle ontbreken; onder 't begrip geven zou 't philosophisch woordenboek de vormen om niet, voor niet, gratis e.a. plaatsen - deze drie ontbreken hier; bij vruchteloos zouden voor niets, te vergeefs e.a. voorkomen en dit zou maken, dat ze niet, zooals hier, over het hoofd gezien werden.
Maar ook de vorming der groepen wordt bijna onmogelijk, als men niet eerst de woorden naar begrippen heeft gerangschikt. Waarom komt in deze ‘Proeve’ wèl voor verlegen - bedeesd en niet verlegen - beschaamd - gezwegen nog van verlegen zijn om als behoefte hebben aan. De Synoniemiek omvat ook de uitdrukkingen en spreekwijzen en deze ontsnappen aan onze waarneming, waar we, gelijk blijkbaar hier geschiedde, alleen eene woordenlijst als leidraad nemen. Daardoor werden de groepen ook onevenredig van grootte; bij voorstel - voorslag bijv. mis ik aanbod, offerte, aanbieding, die alle drie bij voorslag behooren en daar ontbreken; evenals mogelijk en denkbaar bij waar - waarschijnlijk; daarentegen vind ik onder dapper negen woorden omdat men bij het hoofdbegrip geen onderscheid heeft gezien tusschen bezit van moed en ontbreken van vrees; kan dit weggecijferd worden, dan komen bij die negen ook nog onverschrokken, tartend, trotseerend, uitdagend, tergend e.a., want verwant zijn ze zeker aan driest, dat in de groep voorkomt. 'k Heb eens geholpen, een catalogus van physische instrumenten op te maken (opmaken heeft minstens een half dozijn beteekenissen en komt in deze ‘proeve’ niet voor) - de leeraar was een Duitscher, vroeg me, waarom ik nu eens van ballen, dan van bollen sprak; 'k wist geen voldoend antwoord te geven en dit boekje geeft er ook geen; de leerling vindt geen antwoord op de vraag naar 't verschil tusschen misdaad en wandaad, gedrocht monster en 
moolik; hak, hiel, verzenen; beschouwen en voor iets houden; heel erg en zeer erg enz. enz. enz.
Men ziet, het handige boekje, dat inderdaad in eene behoefte voorziet, is nog niet vrij van gebreken en terecht hebben de schrijvers het eene ‘proeve’ genoemd.
Weiland en Landré zoowel als Bruining is verouderd, menig woord heeft thans eene andere beteekenis dan het had, toen die werken geschreven werden en bij Synoniemen is het niet de vraag, wat de woorden vroeger beteekenden of eigenlijk moesten beteekenen, maar wel, wat ze heden ten dage bij goede en smaakvolle schrijvers en sprekers beteekenen. Het overige behoort in een Taalkundig Woordenboek thuis. Na de keurige proeven van behandeling der Synoniemen in het Woordenboek is natuurlijk elke poging op dat gebied een waagstuk, maar hoewel ik de methode, waarnaar dit boekje bewerkt is, moet afkeuren, den schrijvers komt de lof toe, dat ze tal van groepen verdienstelijk hebben bewerkt. De onderscheiding is zeer voorzichtig, maar veelal juist aangegeven,

{==359==} {>>pagina-aanduiding<<}
die voorzichtigheid leidt echter vaak tot onduidelijkheid of onvolledigheid.
Bij wildernis - woestenij - woestijn lees ik: ‘Wildernis, woestenij noemt men eene streek, welke het enkel aan kultuur ontbreekt; eene woestijn mist vruchtbaarheid.

Want zonder zulk een morgenschijn, 
Zou de aard niets dan een woestenije, 
De mensch een wreede helharpije 
En God een dwingland zijn.’ 


Daaruit volgt, dat de woestenij niet bebouwd wordt en de woestijn met eenig uitzicht op welslagen bebouwd kan worden.
Wat beteekent dan de bekende tekst: Ziet zijne woonstede wordt hem woest gelaten en hij heeft niemand, die daarin wone - is die woonstede nu eene woestijn of eene woestenij; heeft Helmers gelijk als hij het laatste woord gebruikt bij ‘De dood van Claessens’
Zoo schreeuwt het ongedierte der woestenij naar buit terwijl de leeuw toch steeds woestijnbewoner heet?
Maar wat beteekent woestenije in het aangehaald versje? Uit den zin is 't niet op te maken: tranendal? folterplaats? of iets anders? Maar bovendien, wie heeft 't gezegd, is 't iemand wiens woordenkeus te vertrouwen is? Wij hadden eene lijst van schrijvers, uit wier werken we bij voorkeur de bewijsplaatsen zouden ontleenen (want de voorbeelden zijn hier inderdaad bewijsplaatsen).
De zin der regels is niet geschikt om ons vertrouwen in den man in te boezemen - 't schijnt wel dat de dichter dien toestand niet wenschelijk acht en toch ‘helharpijen in eene woestenij onder bestuur van een dwingeland’ dat is volmaakt in orde.
Een woordenboek, ingericht zooals dit, moet meer aanduiding en verklaring dan strenge definitie op den voorgrond stellen, maar een rijkdom van bewijzende voorbeelden moet den gebruiker meer doen gevoelen dan laten nazeggen, waarin het verschil en beteekenis bestaat. Van dit alles is geen spoor te vinden bij begraafplaats; uit welk voorbeeld onder ijselijk - schrikkelijk blijkt 't verschil in beteekenis tusschen die twee woorden? Hier moest over ijzen en schrikken gesproken zijn, vooral omdat (evenals in 't Engelsch awful NB. they are awfully happy en is n't it awfully pretty?) beide woorden modewoorden zijn, die als echte taalbedervers steeds meer in gebruik komen. De dames vertellen ‘'t was zoo vreeselijk aardig en zoo ijselijk pleizierig; 't was maar jammer dat 't zoo ijselijk warm was; er was een vreeselijk lief kindje bij en dat was zoo ijselijk ziek.’ Door dat modegebruik hebben de schrijvers zich bl. 163 laten verschalken.
Een woordenboek der synoniemen moet uit de werken van keurige

{==360==} {>>pagina-aanduiding<<}
schrijvers bewijzen, wat de ware beteekenis der woorden is èn om den rijkdom der taal te doen kennen, èn om voor misbruik te waarschuwen.
Er is sprake van iemand met gekrenkte geestvermogens ('t woord gekrenkt in alle beteekenissen, ontbreekt hier) en ik wil weten, hoe dien man te noemen: krankzinnig is wat sterk en de schr. laten me nu de keus tusschen onzinnig, uitzinnig, waanzinnig, zinneloos maar dol, dwaas, gek, die bij krankzinnig behooren, staan er niet; bij gek, dat me veel te sterk is, vind ik ‘zie dwaas’ en onder dwaas vind ik dwaas - gek - mal - zot bij dit laatste mis ik idioot en onnoozel en ik vind 't gezochte woord niet.
Nu hebben we echter voor den bedoelden gemoedstoestand de uitdrukkingen malende zijn, een idee fixe hebben, getroubleerd zijn, in de war zijn en tal van andere euphemismen, terwijl de plattere taal een rijkdom van uitdrukkingen heeft, die hier niet ontbreken mochten.
Wat ik onder geest geschreven vind, helpt me niet op weg om uit te maken of ik voor bezield ook begeesterd mag zeggen, zooals onze zuidelijke taalbroeders zoo gaarne doen en 't woord bezield ontbreekt.
Ik meen hiermede voldoende te hebben aangetoond, dat het boekje veel goeds heeft, maar ook veel, dat aanvulling en verbetering behoeft. We hopen, dat het druk gekocht, vlijtig gebruikt en ijverig aangevuld zal worden, dan zullen we na een niet al te lang tijdsverloop in 't bezit zijn van een groote woordenlijst der Synoniemen als voorlooper voor een groot wetenschappelijk werk over dat onderwerp, waaraan in onze taal behoefte bestaat.
Een schoolboek in den geest van het boven beschrevene maar dat, door een rijkdom van dikwijls goed gekozen voorbeelden van veel practisch nut is, verscheen te Greifswald onder den titel Französische Synonymik von Berhard Schmitz. Vooral verdient hiervan aanbeveling de Einleitung, die 42 bladz. groot is en hoogst belangrijke mededeelingen bevat. We zien er tevens uit, dat de eerste handboeken der synoniemen uit den nieuwen tijd door Nederlanders werden geschreven nl. Synonymorum silva door Simon Pelegromius ('s-Hertogenbosch 1546) en vooral De differentiis verborum door Ausonius Popma Franeker, omstreeks 1600.
T.H. DE BEER







{==361==} {>>pagina-aanduiding<<}

Een goed boek.

Onder de beste en bruikbaarste Nederlandsche Spraakkunsten rangschik ik die van T. Terwey. Onder de beste: want er is nauwkeurig rekening in gehouden met de vorderingen, die de taalwetenschap in den laatsten tijd maakte; onder de bruikbaarste: want in duidelijke, heldere taal brengt zij datgene onder de aandacht van den leerling, Wat hij volstrekt noodig heeft te weten; zij geeft niet te veel, maar ook niet te weinig. De schrijver, die hierin de juiste maat weet te houden, toont kennis te bezitten van de vatbaarheid zijner discipelen, van de juiste methode om goed en degelijk onderwijs te geven en van de eischen van onzen tijd. Van het zoogenaamde jacht maken op nieuwigheden, geen spoor; van eene vlijtige bestudeering van al wat door erkende taalgeleerden is vastgesteld (want ook de taal heeft hare wetten), des te meer bewijzen.
De heer Terwey zou intusschen, wanneer wij op deze wijze onze beoordeeling voortzetten, zelf de eerste zijn, daarop aanmerkingen te maken. Een dapper strijder vreest het vuur niet. Ik houd mij overtuigd, dat het hem, ook in het belang der wetenschap, aangenaam is, als we ook de vlekjes aanwijzen, die hier en daar dit goede boek ontsieren. Dit bewijst ten minste, dat zijn kind (de lezer vergeve mij dit beeld) van alle kanten, zoowel uit- als inwendig, zorgvuldig is onderzocht, en - dat het zulk een onderzoek waard was.
Wij kunnen echter bij voorbaat verzekeren, dat er van ziekteverschijnselen geene sprake is; wij vonden slechts, hier eene schram, daar een wondje, en elders eene diepere wonde, die echter geen van alle het organisme schaden.
Doch ter zake.
In de inleiding mis ik iets. De zin en het woord worden daar genoemd; te vergeefs zoek ik naar de bestanddeelen van het laatste; of houdt de spraakkunst zich niet bezig met lettergrepen, en met de eenvoudigste bestanddeelen, de letter? Het schijnt mij toe, dat de schrijver zich hier heeft laten verleiden door te groote zucht om alles geregeld te willen behandelen. Daarom wordt dan ook op bladz. 146, in het zesde boek, eerst gewag gemaakt van klinkers en medeklinkers. Maar dan moet § 7 van de inleiding vervallen; want de spraakkunst houdt zich wel degelijk bezig ook met datgene, wat in boek zes wordt behandeld; dan moet m.i. deze paragraaf achter aan het leerboek worden geplaatst; doch vollediger. De spraakkunst houdt zich namelijk bezig (ik volg. hier de indeeling van den heer Terwey, die er bij mij, en ik sta op dit punt niet alleen, nog maar niet in wil):
1. Met de zinnen (woordvoeging of Syntaxis); 2. met de verandering en vorming der woorden (buiging, vervoeging en woordvorming, morphologie, gewoonlijk etymologie genoemd); 3. met de

{==362==} {>>pagina-aanduiding<<}
klank- en geruischleer (ook phonologie geheeten). De spelling vloeit uit deze drie voort, en mag niet met de klank- en geruischleer worden verward; de laatste leert mij bijv., dat de e in menig is ontstaan uit eene a, door invloed van eene eertijds volgende i of j; de eerste zegt mij, dat wij gewoon zijn, om die reden menig met eene enkele e te schrijven.
Een paar volzinnen in de inleiding vind ik minder gelukkig: ‘Door een woord verstaat men ook de zichtbare voorstelling der gesproken woorden’. - ‘De meeste woorden zijn ontstaan uit de verbinding van andere woorden of spraakklanken’. - Wat bedoelt de schrijver met die spraakklanken? Letters? Maar alle woorden (op een paar uitzonderingen na) zijn ontstaan uit de verbinding van letterklanken of letters. Lettergrepen? Maar waarom dan niet het woord ‘lettergreep’ genoemd?
Het eerste boek, dat over den volzin en zijne deelen handelt, is over het algemeen goed geslaagd, beknopt en duidelijk; de voorbeelden, hoofdzakelijk uit de beste schrijvers getrokken, zijn zeer geschikt tot opheldering en tot bespreking. Zij zijn in ruime mate voorbanden, en m.i. verdient het aanbeveling, dat zij slechts met ééne soort letter zijn gedrukt. Nu moet de leerling zelf zoeken en denken.
Niet overal echter ben ik het geheel met den heer Terwey eens. Op het onpractische van de onderscheiding in logisch- en grammatisch onderwerp en gezegde is reeds meermalen gewezen; ik sluit mij bij die beschouwing aan. Dergelijke kunstmatige ontledingen hebben geen nut. Wel is het noodzakelijk op de juiste beteekenis van zinnen als ‘er wordt gezongen’, ‘het sneeuwt’, enz. te wijzen. Duidelijk en beter was m.i. het eerste te verklaren door ‘men zingt’, en het woordje ‘het’ van den tweeden zin als werkelijk, en wel als plaatsvervanger onderwerp, te beschouwen. Dit is het geval bij alle werkelijk onpersoonlijke werkwoorden. Als er een ander onderwerp (het) bestaat, kan sneeuwen niet tevens het onderwerp zijn.
In § 20 had ik gaarne door de rangschikking beter het onderscheid tusschen werkelijk- en schijnbaar onpersoonlijke werkwoorden zien uitkomen. ‘Mij dorst; mij duizelt; het duizelde hem; het schemerde hem voor de oogen; toen werd het haar lichter en ruimer om het hart’ behooren tot de le soort en moeten dus bij het sneeuwt, het regent, enz. geplaatst worden. Hier is het plaatsvervangend onderwerp: Het licht schemerde hem voor de oogen, enz.
In ‘het ontbreekt hem aan geld’, oorspr. ‘het ontbreekt hem geld’ is geld het onderwerp en het de voorlooper daarvan.
Dat zinnen als ‘er werd gelachen’ slechts schijnbaar lijdend zijn, wordt op blz. 11 gezegd; maar waarom dit verschil dan ook niet aangeduid in de ontleding. Men lacht is duidelijker en meer in overeenkomst met den bedrijvenden vorm. In ‘er werden geschenken uitgedeeld’ is daarentegen geschenken het werkelijke onderwerp.

{==363==} {>>pagina-aanduiding<<}

Waarom niet in § 103, bij de opsomming der bijvoegelijke naamwoorden die alleen praedicatief voorkomen, evenals prof. Cosijn in zijne voortreffelijke syntaxis, duidelijker de reden daarvan aangestipt? Vragen, die over dit punt in N. en Z. worden gedaan, bewijzen de noodzakelijkheid daarvan. Daarenboven zijn in de opgave nog verscheidene van die adjectieven vergeten: Diets, koud, moede, zat, gedachtig, indachtig, e.a. Moede praed. en moede attrib. hebben bijv. geheel verschillende beteekenissen; vgl. ‘de man is het leven moede of moe’, en ‘ik heb een moe gevoel’. Hetzelfde is het geval met zat: ‘Een zatte man’ bedoelt geheel iets anders dan ‘een man, die het leven zat is’.
Uit § 107 kan de leerling opmaken, dat in ‘Wij Willem III’, wij gebruikt wordt om zich zelven minder op den voorgrond te plaatsen. Dit bedoelt de schrijver toch zeker niet?
In § 137 zag ik gaarne achter gewoonlijk het woord overbodig ingevoegd; aldus: ‘Wordt de eigennaam door een adjectief voorafgegaan, dan wordt het lidwoord gewoonlijk overbodig gebruikt.’ De bet. van 't substantief is nam. in ‘de goede Willem’ voldoende bepaald. ‘Blinde Elze zingt’ is dan ook de ware constructie.
Het zou duidelijker zijn § 140 C. 1 in tweeën te splitsen; de beteekenis van ‘zich een bochel lachen’ en ‘zich blind staren’ verschilt te veel om deze zinnen onder ééne rubriek te plaatsen. Eene opheldering van de bedoeling van soortgelijke uitdrukkingen was daarenboven niet onnoodig geweest.
§ 161. Metten is geen meervoud. Het woord beantwoordt aan (hora) matutina, evenals noen aan (hora) nona en vesper aan vespera. Van welk enkelvoud zou metten afkomstig kunnen zijn? Toch niet van met of mette?
In § 222 beweert de schrijver, dat de oude uitgang es van den genetief slechts is bewaard achter den sisklank. Waarom hier daags en weegs niet genoemd als ontstaan uit dages, weges.
In de volgende paragraaf is de sterke vrouwelijke datief op e vergeten, die nog blijkt uit te dier stede.
§ 230. Vlooien en koeien lasschen geene i in; maar de vroegere h is door eene i vervangen.
§ 233 is te vaag: been en slaag verkeeren bijv. niet in hetzelfde geval. Eene splitsing was duidelijker geweest. Thans moet de leerling te veel raden. Uur en man eischen afzonderlijke bespreking. Been behoort tot die onz. éénlettergrepige woorden, die vroeger ook wel geen uitgang aannamen in het meervond; slaag had eertijds wel degelijk den uitgang e in het meervoud, waarvoor deze vorm (= slage) juist ten bewijze strekt. Man bleef vroeger somtijds onveranderd in den plur. (ofschoon het tot eene geheel andere declinatie behoorde dan been en slag). Uur had ‘uren’, en vormde zich later in het meerv. analoog met been, jaar, enz.

{==364==} {>>pagina-aanduiding<<}

§ 236. ‘De woorden op heid, vroeger hede, hebben ten gevolge van dien ouden vorm, in het meervoud heden’, was m.i. beter; dan ziet de leerling ten minste terstond in, dat hij hier met geene onregelmatigheid te doen heeft.
§ 241. Waarom bij de sterke verbuiging van het adjectief goed, achter den acc. goeden nog gevoegd: (thans goed)? Wat is dan goeden in: geef mij goeden wijn?
§ 242. Uitdrukkingen als ‘mijn laatste gebed’, waarin het adjectief in den superlatief voorkomt en wordt voorafgegaan door een bezittelijk voornaamwoord, zijn hier vergeten; men verwacht toch volgens den regel, die in deze paragraaf wordt opgenoemd, ‘mijn laatst gebed.’
Tevens mis ik de reden, waarom men nooit bijv. ‘uw blind nichtje’ zegt, en wel ‘uw voortreffelijk (zonder e) boek’. Eene kleine verwijzing naar den klemtoon is daartoe voldoende: Blind nichtje krijgt door het wegvallen van de e twee sterkbetoonde lettergrepen naast elkander, en men geeft daarom steeds de voorkenr aan ‘uw blinde nichtje’. In ‘uw voortreffelijk boek’ is dit het geval niet; hier is de weglating zelfs welluidender. De regel berust dus geheel op euphonie.
§ 243. Komt de zwakke verbuiging slechts voor na het lidwoord. de? Men zegt toch niet deze goed man?
§ 249. Bat is geen positivus en heeft nimmer goed beteekend. Een betweter is een meer- of beterweter. Betovergrootvader, lees: betoudovergrootvader is ‘meer dan oudovergrootvader’, enz. Dezelfde opmerking betreft min en meer, die nimmer den zin van weinig of groot, veel hebben gehad. Zie hierover Noord en Zuid I, blz. 49.
§ 258. De verbuiging van dit is: Dit, van dit, (aan) dit, dit. Dezes boeks is zeer weinig in gebruik. Des is genetief van het enclitisch aanwijzend voornw. (lidwoord) de; uit dezen vorm blijkt nog duidelijk de oorspronkelijk aanwijzende kracht van het lidwoord. Het is m.i. verkieslijker het lidwoord onder de voornaamwoorden en de telwoorden op te nemen.
§ 275. III. ‘Zien staat voor zigen’ is niet juist; nauwkeuriger ware sehen (sean, sian), sien, waarvoor thans zien. Het deelwoord (ge)zien staat echter voor sewn (se-un), (ge)sien, thans (ge)zien. Ik stem toe, dat het vaak moeielijk is, in dergelijke zaken juist te zijn; men loopt zoo licht gevaar in noodelooze geleerdheid te vervallen. Doch maakt men er melding van, dan doe men dit met alle nauwkeurigheid. Eene verkeerde behandeling verwekt natuurlijk dwaling. Een werkw. zigen heeft nooit bestaan en kon dus ook geen impft. zag opleveren. Volgens den regel moet men krijgen ‘sien, sach, sawen, (ge)sien’. Sach begon men later zag te schrijven en naar analogie daarvan het mv. zagen.
In plaats van ‘zien staat voor zigen’ wenschte ik liever te lezen: ‘zien heeft in het imperft. zag, welke vorm zijn oorsprong vindt in eene h (hv), die vroeger in het werkwoord aanwezig was’.

{==365==} {>>pagina-aanduiding<<}

Blz. 114. De vorm stoend heeft nooit bestaan, wel stoet. ‘Loech, mv. loegen (voor: loechen)’ is bepaald onjuist. Een vorm loechen is volgens de leer der klankwetten even onmogelijk als de vorm zachen. De zaak is als volgt: lachen heeft den scherpen medeklinker te danken aan de j van het praesens, die in het imperft. wegviel. Volgens de bekende klankwet moet dan het meervoud, omdat de klemtoon niet meer op het zakelijk deel, maar op den uitgang valt, loegen worden. Het enk. behield hier door analogie met de ch van den infinitivus, de scherpe ch. Regelmatig zou het enkelvoud thans ook loeg moeten zijn, even good als sach in zag is veranderd.
Een drukfout, moesten voor moeten, vond ik op blz. 120.
Terecht werden ook weten, moeten en het oude dorren opgenomen onder de werkwoorden met opgeschoven verleden tijd.
Over de zoogenaamde frequentatieven en intensieven op elen en eren spreek ik hier niet, te meer daar de schrijver in dezen toenadering toont tot de nieuwere beschouwing. Alleen wensch ik te doen opmerken, dat de volzin: ‘Andere schijnen rechtstreeks van werkwoorden te zijn gevormd;’ niets beteekent. In een leerboek, als dit, mag niets schijnen, maar moet alles blijken en zijn.
Over spelevaren (§ 296) ben ik het met den heer Terwey niet eens; ik houd spelevaren voor ‘spelen varen, d.i. spelen gaan,’ dus ‘gaan spelen.’ Spelen had vroeger uitgebreider beteekenis dan thans. Dat spelevaren nu, door het laatste bestanddeel Bijv.: ‘varen’, in een anderen zin wordt opgevat, is waar; doch de woordverklaring of liever de etymologie moet zich met de oorspr. beteekenis bezig houden.
Bij de verkleiningsuitgangen hadden -ing en -s opgenomen kunnen worden. Vogelijn heeft den uitgang -ijn, niet -lijn of elijn.
De verklaring van oorlog stem ik den schrijver niet toe, evenmin die van oordeel, dat ik opvat in den zin van ‘het deel dat men ergens uit neemt of krijgt. Oorberen (§ 306) zal wel nimmer bestaan hebben; in ieder geval zou het dan erberen moeten geweest zijn; de werkw. hadden er, de subst. oor. Oorloven (in veroorloven) is afgeleid van oorlof en daarom van dezen regel uitgezonderd.
§ 322. Er is tweeërlei maar, het eene ontstaan uit ne ware, het andere uit magis (mais).
De v in ‘streven’(§ 335), enz., ontstond niet uit b, maar omgekeerd.
Het vijfde boek handelt over de buiging. De tijd van verbuigingswoede is terecht uit. Onze tegenwoordige taal kent bijna geene verbuiging meer, dat, in betrekking tot de schoonheid der taal wel te bejammeren is, maar tot werkelijkheid is geworden. Om die reden is het niet goed de verbuiging te behandelen, zooals in de meeste spraakkunsten geschiedt. Daardoor ontstaat verwarring. De leerling loopt gevaar de genetieven met van te beschouwen als een geheel anderen naamval, iets dat vooral hinderlijk is

{==366==} {>>pagina-aanduiding<<}
bij het aanleeren van die talen, waar de verbuiging nog in volle kracht is. Ik zou daarom willen voorstellen ons in het onvermijdelijke te schikken en eenvoudig op het voetspoor der Romaansche talen te spreken van onderwerp- en voorwerpvormen (subject- en objectvormen). Het onderscheid tusschen sterke en zwakke verbuiging behoeft dan volstrekt niet te vervallen; de genetieven op -s en -en kunnen beschouwd worden als nog bestaande naast den gebruikelijken objectvorm met van.
Bijv.: Man. Enk. subjectvorm man, objectvorm man; hiervan bestaat nog de genetiefvorm mans, enz. Het spreekt van zelf, dat men in plaats van dit ééne voorbeeld, den algemeenen regel moet opgeven. Dit komt bij het zoogenaamde lidwoord sterker uit:
Mann. enk.
Subjectvorm: de }	De genetief wordt gevormd door verbinding van het voorz. van met den objectvorm, de datief, enz. Als genetiefvorm gebruikt men ook nog des.
Objectvorm: den }	De genetief wordt gevormd door verbinding van het voorz. van met den objectvorm, de datief, enz. Als genetiefvorm gebruikt men ook nog des.

Nog sterker komt dit uit bij de persoonlijke voornw.:
Subjectvorm: ik }	Genetief van mij, datief aan mij, of zonder aan (als algemeene regel geldt, dat bij den datief het voorzetsel vaak wordt weggelaten). Daarenboven bezitten wij nog de genetiefvormen mijns, mijner en mijn (het laatste vergat de schrijver bij zijn paradigma op te geven).
Objectvorm: mij }	Genetief van mij, datief aan mij, of zonder aan (als algemeene regel geldt, dat bij den datief het voorzetsel vaak wordt weggelaten). Daarenboven bezitten wij nog de genetiefvormen mijns, mijner en mijn (het laatste vergat de schrijver bij zijn paradigma op te geven).

De vroegere verbuiging moet toch behandeld worden; uitdrukkingen als: ‘Gode welgevallig, goedsmoeds, deswegen, enz. enz.’ noodzaken daartoe.
Deze beschouwing bevat niets vreemds In anderen vorm wordt dit systeem door de hedendaagsche grammatici gevolgd. Te meer bevreemdde het mij dan ook, in dit boek den genetiefvorm met van in de voorbeelden te missen. Ik zou bijv. het onz. enclit. aanw. voornw. het, niet anders dan aldus durven verbuigen:
het }	Voor van het is ook nog de genetiefvorm des in gebruik, (de datiefvorm den, die in dit leerboek voorkomt is alleen nog overig in enkele uitdrukkingen, die van vroegeren tijd onveranderd tot ons zijn gekomen.
van het }	Voor van het is ook nog de genetiefvorm des in gebruik, (de datiefvorm den, die in dit leerboek voorkomt is alleen nog overig in enkele uitdrukkingen, die van vroegeren tijd onveranderd tot ons zijn gekomen.
(aan) het }	Voor van het is ook nog de genetiefvorm des in gebruik, (de datiefvorm den, die in dit leerboek voorkomt is alleen nog overig in enkele uitdrukkingen, die van vroegeren tijd onveranderd tot ons zijn gekomen.
het }	Voor van het is ook nog de genetiefvorm des in gebruik, (de datiefvorm den, die in dit leerboek voorkomt is alleen nog overig in enkele uitdrukkingen, die van vroegeren tijd onveranderd tot ons zijn gekomen.

Om die reden zie ik dan ook in ‘een glas goeden wijn’ volstrekt geen accusatief; niets is m.i. minder waar. Goeden wijn in de objectvorm van goede wijn en wel de genetiefvorm waarin van is weggelaten. De heer Terwey houde mij deze laatste uitweiding, die meer in het algemeen wordt bedoeld en is neergeschreven, ten goede. Mijn doel is alleen, hierdoor aan te toonen, dat de schrijver eener grammatica zich richten moet naar den geest van den tijd. Is het nu klaarblijkelijk bewezen, dat èn in de

{==367==} {>>pagina-aanduiding<<}
spreektaal èn in de schrijftaal de oude verbuiging hoofdzakelijk verdwenen is (ik zeg niet geheel), dan kan de grammaticus niet tegen den stroom inroeien, hoe gaarne bij de schoonheid van de taal wil behouden. Wat het meest in gebruik is sta voorop, dan volg het overige.
Behoudens deze kleine uitzondering is mij in dit boek de behandeling der buigingsleer zeer goed toegeschenen; de volledigheid laat, de omvang van het werk in aanmerking genomen, niets te wenschen over.
Over de rechtstreeksche afleiding door klankverandering had ik gaarne iets meer gevonden. Een uitstekend voorbeeld is te dien opzichte de kleine spraakkunst van dr. van Helten. Zij die dit gebruiken hebben in de eerste plaats eene heldere bekendheid met de afleidink door klankverandering noodig. Een nieuwe druk zal, hoop ik, later de noodige ruimte daarvoor afstaan.
En hiermede meen ik mijn taak als beoordeelaar volbracht te hebben. Enkele kleinigheden toch ga ik voorbij; terwijl andere wellicht aan mijne aandacht ontsnapt zijn.
Na al wat gezegd is, blijft dit mijne conclusie, dat de 2e druk van de Nederlandsche spraakkunst van T. Terwey een zeer goed boek is, dat verdient bestudeerd te worden. Het is dus geene ijdele vleitaal, als ik èn den schrijver èn den uitgever, den heer Wolters, een ruim debiet toewensch. Ook de laatste verdient dit; want het werk is net uitgevoerd; eene ferme letter, stevig papier, weinig drukfouten, eene geringe prijs, strekken alle evenzeer tot aanbeveling.
T.V.L.





Boekaankondigingen.

Hoyer, Volledige Handleiding tot het vervaardigen van opstellen. 2e serie 1e en 2e stukje. Amsterdam. H.J. Otto.

Deze beide stukjes hebben alle deugden en alle gebreken van de vorige. Oefeningen bij bepaalde leesboeken zijn wat lastig, dewijl men ze niet zonder de opgegevene kan gebruiken en de opgaven daarbij vaak onnoodig worden: op bl. 14 en 15 van het 1e stukje staan bijv. 12 opgaven in niets anders bestaande, dan in den eisch ‘den zakelijken inhoud van een stuk uit het leesboek na te vertellen.’ Uitmuntend zijn de met No. 61 beginnende schetsen voor beschrijvingen evenals de opgaven voor vertellingen, die bij No. 101 beginnen en afgewisseld worden door opgaven om eenige opgegeven woorden ‘in flinke (!) zinnen te gebruiken.’ Minder noodig acht ik de opgaven ‘Ad libitum’ waarbij den leerling gezegd wordt een opstel te maken over eene vrije stof. In No. 172 diende kweekelinge de e te verliezen; de subst. op genoot en ling hebben voor beide geslachten denzelfden vorm. - Nergens is 't gevaar van overdrijving grooter dan bij opgaven voor opstellen. Zoo bijv. vind ik in No. 192 ‘Ugolyn in den hongertoren’ als aanhef: ‘Beschrijf de wanhoop van Ugolyn op 't oogen-
{==368==} {>>pagina-aanduiding<<}
blik, dat hij zich alleen in den kerker bevindt.’ Voor een geoefend schrijver is dit moeielijk; voor iemand, die nog kort geleden vertelsels moest leeren navertellen is 't onmogelijk. Het is zoo iets als de bekende Duitsche opgaven: ‘Gedachten van Frederik den Groote voor zijn dood’ - ‘Condoleantiebrief aan de moeder der Gracchen’ - dergelijke opgaven zijn met enkele andere in dit boekje lijnrecht in strijd met 't aan Boileau ontleende motto, dat de schr. op bl. 18 van het 1e stukje plaatst. Dergelijke zaken begrijpen de leerlingen niet. Te meer verwondert het ons dan in 't voorbericht van het 2e stukje te lezen over opstellen, die te hoog gaan voor een leerling van 16 à 17 
jaar.
Men heeft den leerlingen eenige afgewerkte schetsen laten zien en draagt hem nu op, er zelf te vervaardigen; maar de methode, waarnaar men die schetsen bewerkt, heeft hij niet leeren kennen. Wij hebben van de resultaten eener geheel tegengestelde methode eene zeer goede ervaring.
De schetsen worden steeds minder uitvoerig, de opgaven moeielijker, maar wat te maken van het bevel bl. 24: ‘Ieder punt nauwkeurig uitwerken en met behulp der verbeeldingskracht plastisch voorstellen.’ 't Bevel luidt dus: ‘Verbeeld u eens iets!’ Dat is even onzinnig als het in menige school voorkomende: ‘Denk eens na!’ Op kommando gaat dat niet; zoomin als het wat geeft, tegen iemand te zeggen: ‘Toe, wees nu eens aardig! Zeg eens eene geestigheid!’ Wat verder loopen de opgaven echter te zeer uiteen. Wie (bl. 22) ‘Een Heerenhof omstreeks 't jaar 450’ kan beschrijven - geen kleinigheid ook al is er een en ander van gezegd - moet niet later ‘Hans Fortuinig’ 1) navertellen (bl. 77) en moet die leerling op bl. 82 ‘in 't kort vertellen, wat hij denkt’ (eene recensie dus) ‘van..... Abulfaragus, Ferdinand Huyck, Jan Faassen, 't Is maar een pennelikker en vele andere. - Een gelukkige verbinding van vakken acht ik de schetsen van opstellen over onderwerpen, die in de Natuurl. Hist., de Geschiedenis en derg. behandeld zijn; maar ook hier is wel eens overdreven zoo bijv. is een opstel over “Herman den Cherusker” op die schaal veel te moeielijk; uit een opvoedkundig oogpunt had ik 't opstel op bl. 42 zeer gaarne gemist. Onder de noodelooze opgaven als in 't 1e stukje op bl. 14, 15, 16 en 17 reken ik in het 2e stukje bl. 70, 71, 72, 73, waarvan ik er eenige overschrijf:

37. Pizarro. Zie 24.

LXXVI. De bloedsomloop. Zie LXXIII.

LXXVII. De leeuw. Zie LXXIII.

38. Nebukadnezar. Zie 24.

LXXVIII. Mensch zijn. Zie LVII. Bl. 83 van 't zelfde boek.

LXXIX. De bliksemafleider. Zie LXXIII.

39. 't Provinciaal bestuur. Zie 24.

LXXX. Zelfliefde. Zie LVII. Bl. 60 van 't zelfde boek.



Ik heb op éen regel gesteld, wat er in 't boek drie beslaat en voeg hier bij, dat in No. 24 wordt gezegd, eene schets te maken, die niet uit te werken, maar zoo te bestudeeren, die men er eene mondelinge voordracht over kan houden, en dat LXXII luidt: “NB. voortaan zelf de schetsen te ontwerpen en die met de opstellen in te leveren.” We blijven gaarne deze boekjes aanbevelen, maar raden den schrijver, vóor een eventueelen herdruk eens kennis te maken met de voortreffelijke werkjes van Cholevius bevattende “Dispositionen und Materialien zu deut-
{==369==} {>>pagina-aanduiding<<}
schen Aufsätzen” vooral ook diens “Practische Anleitung zur Abfassung deutscher Aufsätze in Briefen an einen jungen Freund” (Leipzig Teubner) dan zal de verwondering over § 1’ uit het voorbericht wel wegvallen.

Th. Kuyper, Nederlandsche Taaloefeningen. Te Groningen, bij Noordhoff & Smit, 1880.

Er is blijkens dit werkje toch nog iets nieuws uit te vinden op 't gebied van Taaloefeningen We hebben hier 207 volzinnen om aan te vullen of om te zetten, behandelende alle rededeelen en woordvervormingen. Daarop volgen 175 zeer oordeelkundig gekozen vragen, die den leerling noodzaken, iets meer te doen dan zijn boek napraten. Eene bijzondere waarde ontleent dit boekje daaraan, dat menige vraag ter verbetering kan leiden van wat veel schoolspraakkunsten als goed en juist opgeven. In 14 bijv. ‘Wat zijn Eigennamen? Is Heelal ook een Eigennaam?’; in 33 ‘Is er onderscheid tusschen een uitgang en een achtervoegsel?’; in 66. ‘Wat zijn begripsnamen? Zijn God en Hemel dan begripsnamen of niet?’ 't Is een keurige verzameling vragen, die zeer veel nut kan stichten.







Het dialect der Groninger Veenkoloniën.

In den Zuidoosthoek der provincie Groningen liggen een aantal uitgestrekte en welvarende dorpen. 't Zijn de Veenkoloniën: Hoogezand, Sappemeer, Zuidbroek, Veendam, Wildervank, Oude-Pekela, Nieuwe-Pekela en Stadskanaal. De afgraving van het hoogveen heeft ze 't aanzijn geschonken; landbouw en scheepvaart hebben ze snel tot ontwikkeling en bloei gebracht. Deze dorpen zijn slechts twee à drie eeuwen oud. Het jongste - Stadskanaal - is eerst in deze eeuw ontstaan en neemt telken jare in grootte en welvaart toe.
't Ligt in den aard der zaak, dat deze Veenkoloniën vooral uit de naaste omgeving werden bevolkt. Het dialect zal dus grootendeels overeenkomen met de taal, die in 't overige deel der provincie wordt gesproken. Doch ook uit andere oorden en vooral uit Oost-Friesland, kwamen vele menschen zich metterwoon vestigen in deze dorpen, waar landontginning, scheepsbouw en scheepvaart, ruimschoots de gelegenheid aanboden om te werken en geld te verdienen. De invloed van deze menschen op het dialect kon niet uitblijven.
Voor zoover mij bekend is, bestaat er nog geene lijst van woorden en uitdrukkingen, die aan het dialect der Groninger Veenkoloniën ontleend zijn. Gedurende de laatste jaren heb ik daarom een aantal woorden en uitdrukkingen verzameld, die eigen zijn aan de taal der bevolking van deze dorpen. Ik heb ze vooral te Veendam - het middelpunt der Groninger Veenkoloniën - uit den mond van

{==370==} {>>pagina-aanduiding<<}
't volk opgeteekend. 't Is mogelijk dat enkele woorden van mijne lijst alleen te Veendam gebruikelijk zijn; verreweg de meeste zijn echter in alle Veenkoloniën in zwang. Het drukke onderlinge verkeer tusschen deze dorpen is oorzaak, dat hun dialect weinig of niets verschilt.

Wat de spelling der woorden betreft, heb ik mij aan den regel gehouden: Schrijf zooals gij spreekt. Enkele klanken, die in de beschaafde Nederlandsche taal niet worden gehoord, heb ik door bijzondere teekens aangeduid.
De onvolkomene o heb ik door ò voorgesteld; de onvolkomene oe door ó. De eerste klank heeft in sommige woorden eene breede uitspraak; in dat geval wordt zij voorgesteld door òò. In een aantal woorden worden de onvolkomen o en de onvolkomen u, uitgesproken als de ö in de Hoogduitsche woorden zwölf, schöpfen enz. De woorden morgen en turf b.v. worden uitgesproken als mörgen en törf.
De volkomene a nadert de òò in uitspraak. Zij wordt lang aangehouden en gaat eindelijk in eene ò over. Zij wordt voorgesteld door ao. Schaap klinkt in dit dialect als schaop.
In de woorden, die ik met eene ij heb gespeld, houdt zij het midden tusschen ei en ai.
De h wordt in deze streken in 't geheel niet of bijna niet gehoord. Ter wille der regelmatigheid heb ik die woorden, welke in 't Nederlandsch eene h zouden vorderen, van die letter voorzien.

A. 1)


Aanbuiten. Dit woord wordt alleen gebezigd in de uitdrukking: vuur aanbuiten = vuur, turf aanleggen.

Aandoeken. Iemand in zijne armen sluiten en liefkoozen.

Aanslaogen. Ondertrouwd. De akte van ondertrouw wordt voor het gemeentehuis aangeslagen of aangeplakt. Aanslaogen as'n blinde vinke = onverwacht een kwinkslag of een dwazen uitroep doen. 2)

Aide. Egge.

Aogie. Wie heel nieuwsgierig is, wordt een nieuwsgierig Aogie genoemd, om 't even hoe zijn naam is. Zoo spreekt men

{==371==} {>>pagina-aanduiding<<}
ook van een zunige Pijter, een stieve Jurrie, gelijk men in 't Nederlandsch van een vroolijk Fransje spreekt.

Alteraotie. Ontsteltenis, schrik. Van 't Fransche w.w. altérer.

Arkenijl. Uitstek aan den voorgevel van een gebouw.




B.


Baantje. Borstrok van mannen. 1)

Babbelgugies. Lachwekkende praatjes en grimassen.

Badjed. Een groote knikker, stuiter.

Bandiezen. Razen, tieren. 't Woord komt vaak in vereeniging voor met 't woord vloeken dus: vluiken en bandiezen.

Batsen. Geld. Dit woord hangt zeker samen met 't Nederlandsche woord batsch. 2)

Begrooten. Spijten. 3)

Bekaonen. Bedotten, beetnemen. 4)

Belslêe Arreslede.

Beklinken. Verminderen in omvang. De appels beklinken in den pot.

Beume. Zolder. Hd. Bühne = tooneel. 5)

Beutel. Zoo noemt men een kind, dat klein is voor zijne jaren.

Biester. Hij is op 'n biester = van de wijs, in de war. Biester beduidt ook: zeer. Hij is biester geleerd. 6)

Blak. Dit woord komt alleen voor in de uitdrukking blak loopen = iemand niet te huis vinden. 7)

Blinder. Uitroep van verwondering. 8)

Boeskool. Wittekool.

Bóf. Waagstuk. Iemand een bof zetten = iets doen, wat een ander niet kan of durft navolgen. 't Woord wordt vooral door kinderen gebruikt.

Bòt. Het touw, dat de jongens gebruiken voor 't oplaten van een vlieger. Fig. iemand bot geven = vrij laten handelen. 9)

Bóksem. Broek. 10)

Bólle. Stier. 11)


{==372==} {>>pagina-aanduiding<<}

Bontwinkel. Winkel van een manufacturier. De winkel van een kruidenier heet smeerwinkel.

Bòrsem. Schoorsteenmantel.

Bòrsie. Jak, kort vrouwenkleed.

Bòtter. Boter.

Bòtteren. Gelukken, slagen. 't Wil nijt botteren = het wil niet gelukken.

Boumantje. Kwikstaart.

Brandekkel. Brandnetel.

Bred, mv. breden = bord. Ganzebred = ganzebord. Theebred = Theeblad.

Brógge. Boterham. 1).

Brómmel. Braambezie.

Bulde of bult. Een hoop of eene menigte. Molbulde = molshoop. Stroobult = een hoop stroo. Veel menschen = 'n bulde mensken.

Bule. Kerkzakje. 2)

Buten. Ruilen. Kinderen zeggen, als het voorwerpen van geringe waarde geldt: kuutjebuten. Ommebuten = omruilen. 3)

Buusdoek. Zakdoek.

Buutse. Zak in een kleedingstuk. 4)




D.


Dale. Onontgonnen veengrond.

Deele. Vloer.

Deele (om -), omlaag. De draoke gait omdeele = de vlieger gaat naar beneden.

Deksels. Uitroep van verwondering. 5)

Diggels. Scherven van aardewerk. 5)

Dik. In de uitdrukking: zich dik maken = 't Hd. sich breit machen = pochen. 6)


{==373==} {>>pagina-aanduiding<<}

Dikkedakken. Veel en lekker eten en drinken, smullen.

Dòbbe. Gemetselde aschbak in den haard. Een kind, dat bijzonder klein is, noemt men: 'n kroep-in-dobbe.

Doen. Dronken.

Doetje. Kusje.

Dónzen. Stampen, dreunen. Op de deele donzen = op den vloer stampen. De grond donst (dreunt) er van.

Dómmee. Straks, dadelijk. 1)

Dook. Fijne mist. Rijmpje: Dook en mist Brengt vorst in de kist.

Draoke. Vlieger. 2)

Drillen. Snel heen en weer loopen,

Dróng. Dichtbij.

Drouwen. Talmen met de uitvoering van een plan.

Dunegge. Slaapbeen.

Dwelmscheet. Iemand, die bijzonder vergeetachtig van aard is.




E.


Eelsch. Eenkennig, sterk aan moeder gehecht. Wie deze eigenschap in hooge mate bezit wordt 'n eelsche Mette genoemd (Metje is een meisjesnaam).

Ester. Kleine, vierkante vloersteen, waarmede in oude huizen de muren belegd zijn; estrik.




F.


Fiteren. Buitengewoon snel loopen.

Flare. Scheldnaam voor vrouwen, die weinig deugen.

Flinsters. Kleine stukjes, scherven. De flesch is in flinsters gevallen.

Fótse. Nietswaardig ding; vod.

Frikkedille. Gehakt vleesch. 3)




G.


Gammel. Ziekelijk, door gebrek aan gezonde spijs. 4)

Gengelen. Slenteren, doelloos rondloopen.

Gerak. Het noodige eten en drinken. Hij krigt zien gerak nijt = niet zooveel voedsel als noodig is om te leven. 2)


{==374==} {>>pagina-aanduiding<<}

Giebelen. Lachen.

Glèènde. Gloeiend.

Glieve. Reet, spleet.

Gloepend. Zeer, buitengewoon. (Gloepen = gluipen).

Gounend. Eenige.

Grammietig. Grammoedig.

Grienen. Aanhoudend schreien 1) (d.i. grijnen).

Grillig. Huiverig, bij tusschenpoozen rillende van kou.

Grijmen. Morsen.

Gugel. Spot. Hij het er de gugel mit = hij drijft er den spot mede.




H.


Haffelen. Veel en snel praten op luiden toon, snateren. Haffelkore = wie haffelt.

Hakkemak. Jan Rap en zijn maat, schorrimorrie.

Hand (op -), na korten tijd.

Hansche. Handschoen.

Hantammig. Alle dingen met de handen aanrakend, zooals kinderen doen, wanneer zij zich vervelen.

Haogel. Afgunstig, boos. Zie binnen haogel op mekaor = zij zijn boos op elkander.

Heege. Heg, haag. Hangt joen geld nijt op heegen en stroeken = vertrouwt uw geld niet aan onbekende personen.

Hellig. Toornig, verwoed. 2)

Hemmelen. Reinigen, schoonmaken. Ophemmelen = opredderen.

Himen. Hijgen, met eene beklemde borst ademhalen.

Hettom, dat is raak! Hettom zeggen de kinderen hier, wanneer hun stuiter een anderen raakt. Waarschijnlijk is de volzin: hij (de stuiter) heeft hem geraakt, tot dit woord saamgetrokken. De beide uiterste woorden werden gemakshalve weggelaten. Hem luidt in de Veenkoloniën hom, met weglating der h, om. Heeft luidt: het. Vandaar: hettom.

Hijlendal, geheel en al. Hijl = heel, geheel. 't Woord is dus saamgetrokken uit: hijl end'al.

Hijvel. Humus, teelaarde.

Hòlschen. Muilen met houten zolen.

Hònk, woonstede. Dicht bie honk blieven = Dicht bij huis blijven. 3)

Hörn. Hoek; 't hoekje van den haard.


{==375==} {>>pagina-aanduiding<<}

Hougen. Slaan met de hand.

Houke, welke. Hou = hoe.

Hozen. Kousen. 1)

Hozevuddels. Op hozevuddels loopen = op zijne hozen (kousen) loopen.




I.


Iele. Eelt.

Ieme. Bij (insect). 2)

Iemker. Bijenhouder.

Iezerstek. Bergplaats van ijzer. Holtstek = houtschuur.

Ybals. Uitroep van verwondering. Wel ybals!

Ymertje. Krekel.




J.


Jaor. Uier van koeien. 3)

Jekkerd. Wambuis. 4)

Jidder. Het vleesch der uiers van koeien.

Jeuzelen. Klagen, kreunen.

Juchteren. Elkander nazitten en ravotten.




K.


Kant, zindelijk, netjes. Deze beteekenis past in de uitdrukking: kant en klaar. 5)

Katjewou. Oorveeg. 6)

Kekelen. Babbelen, snateren. Gekekel en gekaokel = gebabbel.

Kekijgie. Stroopballetje, kokinje.

Kel of Kil. Verschrikt. 7)

Kelen. Stremmen, stollen van de melk bij het koken.

Kenul of Knul. Durfniet. 4)

Kette. Keten, ketting. Uut de kette zijn = dartel, uitgelaten zijn.

Keuterboer. Boer, die weinig land bezit. 8)

Keuteren. Langzaam doch zeker vooruitgaan; winnen.


{==376==} {>>pagina-aanduiding<<}

Kik, zwak geluid. Hij duurt gijn kik zeggen = Hij durft geen geluid geven.

Klijmsch. Kleverig.

Klouk. Verstandig, bij de pinken zijn. Nijt klouk wezen = niet wel bij 't hoofd zijn.

Klountje. Kluwen.

Klödde. Zwarte muts, die de vrouwen onder het oorijzer dragen.

Klunderbeune. Galerij in de kerk.

Kluunders. Bellen, die men de paarden omhangt, als zij eene arreslede trekken.

Kniefmes. Zakmes. 1)

Kniepsch, gierig. Hij is van Kniephuuzen = een gierigaard.

Kniezebieter. Gierigaard.

Knoedelen. Frommelen, in elkaar drukken.

Kopstubber. Raagbol.

Kòrrel. Kort en dik mensch.

Kousevuddels. Op kousevuddels loopen = op zijne kousen loopen.

Krieg, moed. Er zit gijn krieg in dei jongen = Hij heeft geen moed.

Kriegantje. Kriegantje spelen = krijgertje spelen.

Krijvelen. Oneerlijk spelen.

Krimpen, beven van koude. Krimpen as 'n moes op de snei = als eene muis op de sneeuw.

Krioulig. Levenslustig, dartel.

Krudoren. Kruisbes.

Kregel. Behendig, vlug ter been. Rijmpje: Beter klain en kregel, Dan 'n groote vlegel.

Kwedelen. Langzaam, temend praten. 2)

Kweersch. Zoetachtig, flauw van smaak.

Kwengelen. Door elkander mengen.

Kwinde. Bouwvallig huis.

Kuutjebuten. Ruilen, kwanselen.




L.


Laaiken. Modderen, de kanalen verdiepen door er modder uit te halen.

Lei. Wordt alleen gebezigd in de uitdrukking: lei wêer = zacht wêer. In de leite zitten gaon = aan die zijde gaan zitten, die voor den wind beschut is. 3)


{==377==} {>>pagina-aanduiding<<}

Lekkeris. Drop. 1)

Lelk. Boos.

Liek, recht: lieklatje = liniaal. Wie binnen liek = wij behoeven geen geld van elkaar hebben. Elk zien liek geven = elk geven, wat hem toekomt. Liek beduidt ook: lijk. Liekdoorn = likdoorn.

Lieken, lijken: de touwen waaraan de rand van 't zeil is vastgenaaid. Fig. ik ben hijlmaol uut de lieken = door en door ziek. 2)

Liepen. Schreien. 3)

Lobballen. Stroopballetjes, kokinjes.

Loeder. Boosaardig mensch. 4)

Loenen, lust hebben in. 't Loent hom nijt = hij heeft er geen zin àan.

Loerangel. Gluiperd.

Loifie. Luifel, uitstek voor een huis.

Looike, Slede, door een paard getrokken.

Lougen. Turven op elkander stapelen.




M.


Maltieren. Zich mal (d.i. dwaas) aanstellen

Mank. Te midden van. 5)

Manken. Ontbreken.

Maoksman. Koppelaar, huwelijksmaker. 6)

Messels. Mazelen.

Middewinter. Kerstfeest.

Mier. Dit woord komt voor in de uitdrukking: de mier aan iets hebben = er een hekel aan hebben. 4)

Mieterig. Ziekelijk, sukkelend.

Miggelen. Motregenen.

Mikmak. Jan Rap en zijn maat, schorremorrie. 7)

Mòlboonen. Geroosterde paardeboonen. 4)

Mònk. Jekkerd, wambuis.

Muichie. Tante. 8)





{==378==} {>>pagina-aanduiding<<}

N.


Naober. Buurman.

Nanje. Wieg (in de taal der kinderen).

Naokende wiefies. Sneeuwklokjes. 1)

Narig of narrig. Verdrietig, knorrig. Naren = brommen, knorren.

Nucht, genoegen. Ik heb mien nucht er van = ik heb er geen pleizier meer aan.

Nuigen, uitnoodigen, verzoeken. Laot joe nijt nuigen = Eet en drink zooveel ge lust.

Nunen. Schelpen.

Nustelen. Zich met allerlei werk bezighouden, zonder iets uit te voeren. Nust = nest.

Nuver. Lief, bevallig. 2)




O.


Oldert. Gedaan werk; rusttijd.

Ommebuten, omruilen. Omme = om.

Omsuns. Te vergeefs. 3)

Omzwinden. Wordt van dingen gezegd, die zich nu hier, dan daar bevinden.

Ongemak. Ongeval.

Onnuur. Onzindelijk.

Oòl, Oòle, oud, oude. Mien òòl = mijn liefje. Kom òòl, zegt men, als men de koeien roept. De òòle knecht = de duivel. Al bie 't òòle hèèn = nog even gezond of ziek als voorheen.

Ootje. Grootmoeder. 1)

Ovenstond (op 't -), oogenblikkelijk, dadelijk.

Overstuur. Er gait niks overstuur = er gaat niets verloren.




P.


Palten of Polten. Lompen, vodden.

Piejekker. Wambuis. 1)

Pille. Dikke boterham.

Platje. Komt voor in de uitdrukking: 'n platje doun = moedwillig de school verzuimen. 4)


{==379==} {>>pagina-aanduiding<<}

Plazen. Temen, zeuren.

Poch of pogge. Gebrek aan groeikracht. Van een jongen zegt men bv. de poch zit er in = hij groeit niet.

Poessen. Blazen. Hgd. pusten.

Pijlen. Veel moeite en zorg aan iets besteden.

Pòffen, vallen.

Pòfferd. Pudding, ketelkoek. 1)

Pòkkel. Lichaam, romp.

Pòòlle of puudde. Geldzakje.

Pòtje. Zuigeling.

Prak. Bos, bundel. 'n Prak haor = een bos haar.

Prònker. Groote boon, snijboon.

Prugel. Een kleine jongen.

Prugelen. Slaag geven Hgd. prügeln.

Pruts. Geneigd tot broeden. Wordt alleen van kippen gezegd.

Pulen. Pluizen, uitrafelen.




R.


Rage. Kwaadaardig mensch. Stiekebrage = stekelbaars.

Raggen. Schelden.

Rakken, van vuil reinigen. 1) Rakker = deugniet, schelm.

Rap en roet. Jan Rap en zijn maat. Roet = onkruid.

Reeren. Schreien.

Rei. Verkwistend. Reislijf = verkwister. Slijf = sleef, groote houten lepel.

Reie. Maatstok, groote liniaal.

Reien. Rijgen.

Rid. Haast.

Riddel. (Op de riddel zijn), op den loop, uithuizig zijn.

Rijve. Gereedschap.

Rissen, doen rijzen. Ik ken de ledder nijt rissen = ik kan de ladder niet opheffen.

Robbig. Oneffen.

Robijken. Beetwortels.

Roeg en rauw. Ongewasschen en ongekleed.

Roet. Onkruid.

Roeze. Komt alleen voor in de uitdrukking: in de roeze koopen = op goed geluk koopen, ongewogen of ongeteld. 1)

Roezig. Onstuimig, stormachtig: roezig weer. In denzelfden zin spreekt men ook van roezeboezig weer. 1)

Rooi, in de uitdrukking: aan de rooi gaan = aan den rol gaan.

Roppen. Plukken, plunderen. Eene hen roppen = de veeren uit-
{==380==} {>>pagina-aanduiding<<}
trekken. Verroppen = verscheuren. Ropperig = gescheurd, haveloos. 1)

Ruden, rooien. Eerdappels ruden = aardappels rooien.




S.


Sacherienig. Gemelijk, knorrig. Fr. chagrin.

Sangen. Paarsch.

Schaomel. Tafeltje, waarop de wieg staat. 2)

Scharre. Schaduw.

Schensebossen. Bossen van dennetakjes.

Scheuvels, schaatsen. Fig. Op scheuvels wezen = de kluts kwijt zijn.

Schier, ongelapt. Hij komt er schier uut = draagt geene gelapte kleeren. Hij komt er schier òf = zonder schade of ongelukken.

Schoede. Voorschoot, schort.

Schaoberdebonk. (Op - loopen), klaploopen, in denzelfden zin zegt men ook: op schoefies loopen. 3)

Schòlle. Smalle en dunne plank.

Schòlle. IJsschots.

Schoue, schoen. Mv. schounen.

Schraol, bijna. 't Is schraol twei pond = bijna twee pond. 3)

Schrijven, schreien. Schrieven = schrijven.

Schrode. Smalle plank.

Schròlle. Gril, bui.

Schulpen. Eene plank middendoor zagen.

Schrädde. Dingen, die klein zijn in hunne soort. Kleine kinderen noemt men ook schrödde.

Schuddel, schotel. Schuddeldouk = schoteldoek, vaatdoek.

Siddelen. In de rondte draaien. Siddelhoppe = draaitol.

Siggel. Ongezeglijk, koppig meisje.

Sik, geit. Het mannetje heet: segebok. Hgd. ziege, ziegenbock.

Siepel. Ui. Hgd. Zwiebel.

Sikkom. Bijna.

Slabe. Schortje, dat den kinderen gedurende 't eten wordt omgebonden. 4)

Sladdrig. Glibberig en vuil bij den weg: sladdrig weer.

Slijf. Groote houten lepel, sleef. 5) Fig. lomperd.

Slisteren. Glijden op ijs of sneeuw, slieren.


{==381==} {>>pagina-aanduiding<<}

Slòf. Vochtig.

Slòf. Vergeetachtig. 1)

Slókkerd. Goedig mensch, sul. 1)

Slómperd. Een slag, stoot, trek enz. die bij toeval gelukt.

Sloofie. Goedige, vergeetachtige vrouw. 1)

Smeerwinkel. Kruidenierswinkel.

Smók. Kus.

Smui. Lenig.

Snaorske. Schoonzuster. 2)

Snaren, pochen. Beide woorden worden vaak te zamen gebezigd: pochen en snaren.

Sneu. Teleurgesteld, zichtbaar op het gelaat: sneu kieken.

Snók. Hik.

Snood. Schrander: 'n snoode kop. 't Woord beteekent ook: slim, sluw.

Snuien. Snoepen.

Snuusteren. Doorzoeken, doorsnuffelen.

Soeterig. Vuil en verschoten van kleur.

Spans. Zuur, strak, in de uitdrukking: spans kieken = strak zien.

Speie. Speeksel.

Spril. Schrikwekkend.

Spul. Gedoente, drukte.

Sputter, spat. Sputteren = spatten. De pen sputtert. Sputter beduidt ook: borrel.

Staoltje. Verhaaltje.

Steukelen. In het vuur stooken. Fig. opruien.

Stiems. Koppig, stijfzinnig.

Stieren. Stollen.

Stip. Saus.

Stoede. Wittebrood. 3)

Stoems. Terugstootend, norsch.

Stoer, moeielijk. 't Valt mie stoer = moeielijk.

Strunen. Alles overhoop halen om dit of dat te zoeken. 4)

Stödde. Streng garen.

Stuur, (uut -), verschrikt. De maoge uut stuur hebben = eene vuile maog hebben.




T.


Taai. Als men de schapen uit de weide haalt roept men taai! taai!


{==382==} {>>pagina-aanduiding<<}

Talter, schommel. Talteren = schommelen.

Teller. Etensbord.

Tessel. Keurig op het voedsel. Wordt vooral van dieren gezegd.

Terminen. Stuipen, zenuwziekte.

Teuten. Babbelen, een buurpraatje houden.

Tiddel. Licht geraakt.

Tieke. Tor, kever.

Tiene. Vat voor de karnemelk.

Tieren, zich aanstellen. Zich dom tieren = zich dom houden.

Tiepelzinnig. Alles aanvatten zonder iets uit te richten, wispelturig.

Tjauwelen. Wauwelen, zeuren.

Toef. Kwastje, bosje (haar of vêeren).

Toer. Poos, een korte tijd.

Toese (in - zitten), verward. Het gaoren zit in toese = Het garen is in de war.

Toeste. Een bosje haar, garen, enz., dat in de war is.

Toeten. Op een hoorn blazen; schreien.

Trud. Bekrompene, sulachtige vrouw.

Tukken. Mank, kreupel gaan.

Tugen. Niet genoeg krijgen voor iets bij eene ruiling.

Tuten. Hoenders in de taal van kleine kinderen. Tuutei = hoenderei.

Twijbak. Beschuit.




U.


Ukkeren. Een onderwerp even aanroeren. Hij ukkert er nijt van = spreekt er in 't geheel niet over.

Uutfoeteren. Den mantel uitvegen, berispen, foeteren = schelden. 1)

Uutraggen. Uitschelden.

Uutrieten. Heimelijk en snel vertrekkeen. In denzelfden zin bezigt men de woorden: uutkniepen en uutsnieden.




V.


Veralterijrd. Ontsteld, verschrikt. 2)

Verbalderd. Verwilderd, gejaagd. Balderen of bulderen = tieren, razen.

Verblaid. Ontsteld, ontroerd (uitgedrukt op het gelaat).

Verdiedeldantjen. Den tijd verbeuzelen.

Verdóld! Uitroep van verwondering. 3)


{==383==} {>>pagina-aanduiding<<}

Verkullen. Bedotten, om den tuin leiden.

Verlud, in de uitdrukking: hij wordt verlud = de torenklok luidt, terwijl hij begraven wordt. Luden, verl. deelw. lud = luiden. Fig. heeft verlud de beteekenis van verloren.

Vernuveren. Zich aangenaam met het een of ander bezig houden. Nuver = net, lief.

Verroppen. Verscheuren.

Vervaoren. Verhuizen.

Veurdoun. Houding en voorkomen.

Vieven en veulen. Veel praatjes, veel omslag. Vieve = vijf. Veul = veel.

Vlei. Vlies.

Vlint. Keisteen.

Vloot. Ondiep.

Vroug, vroeg. Mörgen vroug = morgen ochtend.

Väddelijk of värrelijk. Anderen in 't een of ander overtreffend. 't Kind is väddelijk = groot of verstandig voor zijne jaren. Hij is väddelijker as ik = hij is mij vooruit.

Vurge. Vore.




W.


Waggels. Kleine golven.

Waoren (zich -), zich in acht nemen. Waor die! = Neem u in acht.

Wegbenzelen. Wegjagen.

Wenst. Heimwee.

Wicht, mv. wichter, meisje.

Wieme. Plaats aan den zolder, waar men spek en worst ophangt om te drogen.

Wies. Trotsch (in de taal der kinderen).

Wikken, voorspellen. Weerwikker = barometer. Wikkewief = kaartlegster.




Z.


Zeere, pijn. Kopzeere = hoofdpijn. Liefzeere = pijn in de buik.

Zelve, salie. Zelvemelk = saliemelk.

Zet. Een korte tijd, poos.

Zeupie. Borrel.

Zoepen. Karnemelk.

Zókke, zulke.

Zwaorwèr. Onweder.


{==384==} {>>pagina-aanduiding<<}

Zwet. Grens tusschen twee heemsteden.


Zwetten = grenzen, belenden.

Zwiet. Grof, in de uitdrukking: zwiet speulen = om veel geld spelen.




Aanteekeningen.


1.De ongelijkvloeiende werkwoorden, die in den 1e. ps. enk. een volkomen klinker hebben, nemen in den 2e en 3e ps. enk. doorgaans een onvolkomen klinker aan. B. v.:

Spreken. Ik spreek, doe sprekst, hij sprekt.

Liegen. Ik lijg, doe lògst, hij lògt.

Bijten. Ik bijt, doe bitst, hij bit.

Dragen. Ik draog, doe dragst, hij dragt.




2.Het voorvoegsel ge van 't verleden deelwoord wordt steeds weggelaten. Ik heb 'n brijf schreven = ik heb een brief geschreven.

3.Vervoeging van de werkwoorden hebben en zijn.


Ik heb, doe hest, hij het, wie hebben, ie hebben, zij hebben, = ik heb, gij hebt enz. Ik har, doe harst, hij har, wie haren, ie haren, zij haren, = ik had, gij hadt enz. Ik bin, doe bist, hij is, wie binnen, ie binnen, zij binnen, = ik ben, gij zijt enz. Ik was, doe wast, hij was, wie wassen, ie wassen, zij wassen, = ik was, gij waart enz. Ik heb west, = ik ben geweest.

4.De uitgang en wordt in het meervoud der woorden ei, kalf, kind, enz. steeds weggelaten.


ai, aier, aichie, = ei, eieren, eitje.


wicht, wichter, wichie, = meid, meiden, meisje.


kalf, kalver, kalfie, = kalf, kalveren, kalfje.

5.Het pers. voorn. van den 2e ps. enk. is doe, 3e en 4e naamval die. Het pers. voorn. van den 2e ps. mv. is ie, 3e en 4e naamval joe.


't Bezittelijk voorn. van den 2e ps. enk. is dien, mv. joen.


Dat is mienend, dienend, zienend, heurend, onzend, joenend, heurend, = Dat is de of het mijne, uwe, zijne, hare, onze, uwe, hare en hunne.


L. VAN ANKUM.

{==385==} {>>pagina-aanduiding<<}





1) C.B. Huët. Literarische fantasieën. Amst. 1868 en volgg. Parijs en Omstreken. Amsterdam 1878. Dr. Jan Ten Brink: Kleine Geschiedenis der Nederlandsche letterkunde. Haarlem 1877. - Haagsche bespiegelingen. Amsterd. 1873 en volgg. A.G. van Hamel, Molière. Rotterdam 1876.

2) Twee en een half millioen Hollanders gebruiken meer Franschen wijn dan dertig millioen Duitschers.

3) Jonckbloet: Etude sur le roman du Renar. Groningen 1863.

1) Ch. Weiss schat in zijn Historie des réfugies protestants de France, het deel dat naar Nederland ging, op 75000 edellieden, industrieelen, handelaars enz.

2) Zie de Aanteekenigen aan 't einde van het stuk.

1) Jean Aicard. Visite en Hollande. - Paris 1879. Saudon et Fischbacher.

1) Het Fransch te radbraken is zelfs bij ons een bewijs van boersche lompheid.

1) Recherches sur l'histoire politique et littéraire de l'Espagne pendant le moyen âge. Leiden 1849.

1) De voornaamste stukken van Molière: ‘le Misanthrope’, ‘le Tartuffe’, ‘Georges Dandin’ werden tegen het einde der 17e eeuw vertaald door A. Pels en de eerste letterkundige vereeniging gesticht onder den naam ‘Nil volentibus arduum’ (1669). Een der beste vertalingen die in den laatsten tijd verscheen, is die van den ‘Médecin malgré lui’, door Cd Busken Huët (Batavia 1874.)

1) Bij zijne aanhaling, Torec vs. 611: ‘gi moget u scaden’, hebben wij in u niet met eenen derden, maar met eenen vierden naamval te doen, beheerscht door scaden, dat een overgankelijk werkwoord is, ten bewijze waarvan men vergelijken kan den passiefvorm Torec vs. 561. ‘Des seldi wel sijn gescaed.’

1) In onverschoven vorm vindt men dit knie terug in het Sanskr. janû.

1) De Amerikanen zijn gewoon om van de Noordelijke Staten, die ten Oosten van Cleveland, Ohio, gelegen zijn, als van ‘het Oosten’ te spreken, terwijl zij de Westelijk gelegene met den naam van ‘het Westen’ bestempelen.

1) O Domine we hebben menig vurig gebed in het Nederlandsch opgezonden, dat gij onder ons mocht, komen en waarlijk de Heer heeft ons in het Engelsch verhoord en U tot ons gezonden.

1) Het verwondert mij dat Huydecoper in zijn bekende ‘Proeve’ dit vers zonder eenige opmerking is voorbijgegaan.

1) Het schoone is dikwijls nuttiger dan het nuttige.

2) Het leelijke is het schoone.

1) Aan het zelfde gebrek lijdt De jonge lezer een heel aardig Leesboek voor de Lagere Scholen door J. Wijma, dat Johs. Ykema te 's-Gravenhage uitgeeft en dat bij vrij goeden Nederlandschen tekst ook Duitsche plaatjes bevat, die ieder, ook zonder het onderschrift ‘Günther’ en al deed de naam ‘Emile Bayard’ niet eveneens aan een vreemdeling denken, onmiddellijk voor onnederlandsch herkennen zou.

1) Zahme Xenien II (uitgaaf van Hempel II, 355).

2) De dwaze samenkoppeling van Nederlandsche taal- en letterkunde met geschiedenis en aardrijkskunde in de wet van 1863, art. 74 zal, naar men mag hopen, bij eene wetsherziening wel komen te vervallen.

1) Over de wetenschappelijke beoefening der moderne talen (Gron. 1878), blz. 10.

1) Nog eens zij uitdrukkelijk opgemerkt, dat ik hier slechts spreek van eischen, die bij een herziening der wet van 1863 in aanmerking behooren te komen. Op den thans bestaanden toestand en de wijziging, die deze door het in werking treden der wet van 25 April 1879 zal ondergaan, zijn mijne opmerkingen natuurlijk niet geheel van toepassing. Zoolang de universiteiten niet meer doctoren in de Nederlandsche letterkunde leveren, als totnogtoe uitzicht bestaat, en zoolang er geen doctoraat in de moderne talen te verkrijgen is, zal in de behoefte aan onderwijzend personeel door acte-examens voorzien moeten worden.

1) In algemeen verstaanbaren vorm heeft de Heidelberger hoogleeraar dr. Osthoff deze grondbeginselen toegelicht in een welgeschreven vlugschrift: ‘Das physiologische und psychologische moment in der sprachlichen formenbildung’, Berlin 1879. (Sammlung gemeinverständl. vorträge von Virchow und Holtzendorff, 14e Serie, Hef 327).

1) H. Paul, Beiträge van Paul en Braune VI (Halle 1879), 1.

1) Archaistisch nog in Goethe's Faust I, vs. 2756:, Und nähn und laufen früh und spat' (: akkurat).

2) Juist het omgekeerde vinden we in Nhd. band, banden; trank, tranken en Mhd. bant, bunden; tranc, trunken. Terwijl in onze taal in het praet. van deze classe der ablaut. ww. de klinker van het meerv. in het enk. is gedrongen, is in het Hd. de klinker van het enk. ook voor het meerv. gebezigd.

1) De heer Frantzen heeft een goed werk verricht, met deze kwestie in zijn opstel, ‘Ueber umlaut und brechung’ (Taalstudie I, 121 vlgg.) voor niet-germanisten toe te lichten. Hoe lang het nog zal duren, voordat het begrip ‘lautreinigung’ uit onze leerboeken zal verdwenen zijn, is moeilijk te voorspellen.

1) Natuurlijk kan ook een voldoende kennis van 't Fransch niet gemist worden, maar om andere redenen.

2) In Nl. zacht valt bovendien de zoogenaamde, klankverspringing' op te merken, vgl. lucht, kracht, gracht, klucht, enz. Nhd. sachte is niet oorspronkelijk lid Hd., maar Nd.

1) De gevallen voor b) zijn betrekkelijk zeldzaam. Voor de oudere Germaansche dialecten mag nog worden vergeleken Got. hamfs, Ohd. hamf, maar Os. hâf.

1) Vgl. reeds in het Oudsaksisch: ‘ik selbho biun that thar saiu,’ Hel. 2582; ‘Satanas selbho ist that thar sait,’ H. 2586; ‘endi fragodun san hue that wari that thar mid thiu werodu quam, H. 3714; Hue scal that, fro min, wesan, quathie, thie thi farcopan wili,’ H. 4605.

1) Ook Ags.; vgl.: ‘gilde oxan mid oxan and häbbe him thone deádan,’ Exod. 21, 36; evenzoo Genes, 38, 23 ‘Häbbe hire thät heó hafadh,’ waar evenwel de Lat. tekst ‘habeat sibi’ de bewijskracht der plaats verzwakt. Evenzoo bij sittan: ‘And sät hire feorran sârlîce vêpende,’ Gen. 21, 16.

1) Vgl. b.v. ook in het Got. bij managei (‘duththe iddjedun gamatjan imma managei’, Joh. 12, 18); bij een subj. hairda (‘jah sai run gavaurhtedun sis alla so hairda and driuson’ enz. Matth. 9, 32). In het Oudsaks. bij folc (‘Thuo bigunnun an iro hugie vundron meginfolc mikil’, Hel. 1826; ‘thuo thar folc undar im an them 
benkion so best blizza afhobun’, H. 2011; vgl. ook nog H. 4477, 4676, 4850, enz.); bij werod (‘Bidun allan dag that werod - endi vundrodun’ enz. H. 175; ‘hvurbun ina umbi modag manno folc’, H. 4915; vgl. voorts H. 5245, 5381, 5640, enz.); bij heri (‘Thiu heri Iudheono habhdun enz. H. 5414); bij craft (‘huo thiu engilo craft lovodun’, H. 417); bij een met manag verbonden subst. (‘thar thegan manag hvurbun’, H. 5125). In het Angels. evenzoo bij manig + subst. (‘thaer vlanc manig - stôdon’, El. 232); gehvilc ('z. Metr. Ps. 118, 161, en de Hymn., ed. Gr., 10, 58), bij folc (z. Exod. 9, 7; 12, 6 en 37; 14, 31; Matth. 21, 8; enz. enz.).

1) Dezelfde dubbele constructie ontmoet men ook reeds in het Gotisch: b.v. ‘Fanth than manageins filu.... jah qemun’, Joh. 12, 9; ‘managei than, sei stoth gahausjandei, qethun’, Joh. 12, 29; ‘andhof so managei jah qethun’, Joh. 7, 19; gaqemun sik manageins filu du imma, jah vas faura marein’, Marc. 5, 21; zie nog Joh. 12, 12 en 13, Joh. 12, 29, Luc. 1, 10, enz. Voorts in 't Oudsaks.: ‘so ward thar engilo.... unrim cuman.... ende filu sprakun’. Hel. 410; ‘Manag fagonoda werod aftar them wiha; gihordun wilspel’, enz., Hel. 527; hwand thar was manag thegan so guod, thia iro alamuosna armon mannon gerno gebhun’, Hel. 1227; ‘stuod werod mikil umbi that barn godes, gihordun ina’ enz. H. 2539; ‘So formonsta ina that manno folc endi gispracun im gimedlic word’, H. 2658. En in 't Ags.: ‘thâ com eall Egipta folc tô Josepe and evaedon’, Genes. 47, 15; ‘Seó heord wearth on sae bescofen.... and wurdon âdruncene’, Marc. 5, 13 (Th.); ‘Hyn fyligde mycel maenigeo and thrungon hine’, Marc. 5, 24 (Th.); zie ook nog Exod. 15, 24; 16, 2; 33, 6 en 8; enz. enz.

1) In het Mned., zoowel als in het Mhd. bestond het ww. Warnen, dat in het Romaansch garnir, guernire werd. De oorspronkelijke beteekenis van dit woord was ‘uitrusten, voorzien, versterken’; verder ‘beschutten’; vervolgens ‘op iets opmerkzaam maken, aan iets herinneren’, en eindelijk het tegenwoordige ‘waarschuwen’

1) De Maleische (Hoogmaleische) beteekenis van doerháka is letterlijk eene verwensching: ‘God straffe je’.

1) Wilen eer werd namelijk samengetrokken tot wijlneer, dat herhalldelijk in het Mndl. voorkomt. Deze laatste vorm verliep tot welneer: ‘Deze ridderen die welneer met mij plaghen te sijn.’ Welneer ging over in weleer.

1) Omtrent die verzachting zie men een stukje van mijne hand in de Taal- en Letterbode 1876.

1) Het is jammer, dat Dr. Beckering Vinckers in zijn uitmuntende bewerking van Whitney's boek er niet op heeft opmerkzaam gemaakt, maar aan Schleichers indeeling in Gotisch, Noorsch en Duitsch, schoon eenigszins gewijzigd, vasthoudt. (Taal en Taalstudie II, 53 vlgg). In de laatste aflevering van Taalstudie (I, 307 vlgg.) is opgenomen het eerste gedeelte van een Versuch einer lautlehre nebet orthographie für die oberklassen höherer lehranstalten van den heer Seipgens. Ook hier wordt de indeeling van Schleicher opgegeven. Over 't algemeen moet ik tot mijn leedwezen er de aandacht op vestigen, dat het stuk des heeren Seipgens de meeste verouderde opvattingen en verkeerdheden van Schleicher en Engelien met huid en haar heeft opgenomen en van de vorderingen der Germaansche taalwetenschap in de laatste 
twaalf jaren nauwelijks een spoor vertoont. Alleen het opstel van den heer Frantzen over umlaut en brechung in Taalstudie I. 2. heeft hem goede diensten bewezen.

1) Te Antwerpen, bij de Wed. Jos van Ishoven.

1) Leiden, E.J. Brill 1852.

1) Onlangs vonden wij inderdaad in een hoogst ernstig artikel van een blad, dat de dwaasheid der 
geestenklopperij behandelde, het afschuwelijke bijvoegelijk naamwoord ‘mediumistisch’ (van Medium)! Onze kooplieden zeggen ook even graag als dom de Duitschers nà, dat ze eene order ‘telegraphisch’ hebben opgegeven d.w.z. ‘per telegraaf.’

2) Dat hier, ondanks de beschermende voorste lettergreep pour, een verzwakking van het wortelwoord heeft plaats gevonden, verklaart zich daaruit, dat poursuivre reeds uit de samenstelling met het reeds verzwakte suivre ontstaan is, terwijl consequent van het Latijnsche compositum (consequens) zelf is afgeleid.

1) We zwijgen nog van 't gemak dat de kennis dier samenstellende deeien heeft voor 't verstaan van andere vreemde woorden en zelfs voor geheele reeksen woorden in vreemde talen.

2) Deze of gene zal bijv. vertellen, dat hij last heeft van gesticulaties (lees congesties) ‘naar zijn hoofd’ en dat hij vergeten heeft, zijn arrestatie (lees attestatie) mede te nemen; een ander heeft de circulaire (lees: cellulaire) gevangenis gezien en gebruikt een conversatiebril (voor conservatiebril op zichzelf ook een monstervorm).

1) Een werk in dezen geest is, waar we vernemen, ter perse.

2) Naam eener schilderij van den zoon van v. Beers.

1) Vele Mennonieten bleven in Eiderstedt woonachtig, waar zij hun bedrijf, meest landbouw, uitoefenden. De godsdienstoefening alhier, die zij somwijlen kwamen bijwonen, gaf hun de gelegenheid om af en toe weder Hollandsch te hooren, dat zij te huis waarschijnlijk wel sinds lang opgegeven hadden. Om den taalkundigen band nader aan te halen verlangde hun prediker, Menso Draaisma (1746-1784) in de vorige eeuw, dat de jonge leden een jaar vóór de confirmatie hier zouden wonen. Dit had echter de tegengestelde werking. Zij gingen tot de landskerk over. Van dien tijd af stierven de Mennonieten in Eiderstedt geheel uit.

1) Daardoor geraken ook de Hollandsche familienamen weg. Er is er thans slechts één meer, die in 1682 hier gekomen is. Afstammelingen van de eerste kolonisten, ook in vrouwelijke linie, geen: de laatste stierf in 1876.

2) Er zijn hier verscheidene Katholieke Brabantsche, Vlaamsch sprekende familiën gezeten geweest. Misschien van den beginne af; het materiaal om dit te constateeren is niet voorhanden. De meeste zijn uitgestorven; aan enkele namen is de afkomst, thans nog, te hooren. Zij bedienden zich nog in 't laatst der vorige eeuw veel van het Hollandsch. De andere, later ingekomen familiën van deze kleine gemeente zijn meest uit Westphalen.

1) Volksvermaken door J. ter Gouw, bl. 270, 271. Uith. II. bl. 109 en verv.

1) En op bestelling, bij alle boekhandelaren hier te lande.

1) Vgl. Overijselsch katerstede = woning met land voor eigen gebruik en gewoonlijk voor éene koe.

2) Vgl. Eng. mire en pismire.

1) De Engelsche schoolwet kent alleen education d.i. opvoeding.

1) Alleen Bilderdijk maakt in zijn geslachtslijst draf vrouwelijk, omdat hij het maar gelijk stelt met drabbe.

1) In 't later Zweedsch schijnt het met dit woord evenzoo gegaan te zijn, als in 't Nederlandsch; ten minste vind ik thans draf als mannelijk opgegeven.

2) Eigenlijk Seihe = 't geen in de Seihe of Seih (zeef, teems) achterblijft; dan ook 't geen, na 't brouwen, van 't gebezigde graan nog overblijft. Dit heet thans bij lieden van 't vak Treber; wat er van de druiven na 't persen overschiet noemt men Trester, dat van denzelfden stam is als ons droesem.

1) Ook draf waarvan draven is in 't Hoogd. Trab.

1) In ‘de kans keert’ en: ‘'t kan verkeeren’ zei Bredero!

1) Ik bedoel natuurlijk: af te keuren volgens het beginsel van gelijkvormigheid. Strikt genomen heeft men hetzelfde recht plantkunde te schrijven als dierkunde. Is plantkunde fout, dan is dierkunde het ook, en omgekeerd. Het begrip fout is hier dus zeer betrekkelijk. Ik verwijs naar Taal en Taalstudie van Dr. J. Beckering Vinckers, pag. 18 der eerste Serie.

1) Ik heb hooren beweren, dat de uitsluitende beoefening der muziek het denkvermogen bederft. Of 't waar is, mogen anderen uitmaken.

1) Daar de onderwijzer zelf moet leeren oordeelen, behoort hij bij Jonckbloet's werk ook de veroordeeling van Van Vloten te lezen: 1. om te zien, hoe dezelfde zaak en dezelfde persoon door twee zelfstandig oordeelende personen op geheel tegengestelde wijze kan beoordeeld worden; 2. om den eigenaardigen stijl van Van Vloten te leeren kennen en 't bewijs te erlangen, dat onze taal wel degelijk geschikt is voor woordspelingen.


Red.

2) Herhaaldelijk heb ik van onderwijzers gehoord, dat ze geen romans gelezen hadden: geen van Wolf en Deken, geen van Loosjes, geen van v. Lennep, Schimmel of Toussaint; ik laat nog daar de nieuwere en nieuwste; de reden was: ‘we hebben geen tijd!’ Ik ben zoo vrij in die bewering eene erkenning van onmacht te vinden. Wie goed kan lezen, leest een 8o deel gemakkelijk in een avond uit en éen avond per week is daarvoor wel te vinden.


Veel tijd vermorst men in menig geval met tweede-kamertje spelen, reglementen herzien en afgevaardigden kiezen; veel met te informeeren, hoe 't op 't examen was en te gissen hoe't er zal wezen.


Een boekdeel per week is in de vier of vijf jaar van de studie een heele bibliotheek doorgelezen. Niet alleen dat die lectuur den geest en 't leven der tijden leert kennen en dus de studie der historie krachtig steunt; maar 't is ook het groote hulpmiddel bij de studie der taal, de vorming van den stijl. En hij, die geleerd heeft, een roman te verstaan zonder dien half van buiten te leeren, zal ook wat ruimer opvatting krijgen van wat 't beteekent: ‘weten, wat er in een boek staat.’


Daarom vooral zou ik willen opwekken tot het lezen van goede romans.


Red.

1) De lectuur van enkele mned. teksten zooals er thans reeds zoovele gecommentarieerd zijn uitgegeven, mag den onderwijzer niet te moeielijk zijn en zou zeker zeer nuttig wezen. Dr. te Winkel's groot werk over Maerlant.


Red.

2) Zie Noord en Zuid, deel II bl. 236.

1) De kritiek behoort daarom niet alleen de voordracht maar ook de keuze van het stuk te gelden.


Red.

1) Deze laatste opmerking is van oneindig grooter waarde dan de meesten zouden gelooven. Het opstel is namelijk bij zeer velen een waar schrikbeeld en waar ik de studie van vreemde talen leidde, van onderwijzers, die zich voor het examen L.O. of M.O. voorbereidden, daar getroostte men zich gaarne elke inspanning, maar eerst 't laatst van alle en na lang dringen en aarzelen kwam men tot 't besluit ook opstellen te maken en studiën te schrijven. De reden ligt voor de hand. Het denkbeeld, dat de studie geen ander doel heeft dan 't examen, wint steeds meer veld en onwillekeurig denkt men zich een examen als eene gelegenheid om eene les op te zeggen. Het begrip vragen en antwoorden staat dus bovenaan en ook de vriendelijkste drang is niet altijd instaat eigen opinie daarvoor in de plaats te stellen. De examenswoede bederft niet alleen de studie, ze bederft ook de karakters; want vrij algemeen begrijpt men, te moeten denken, weten en willen, precies zoo als de examinator denkt, weet en wil.


Alleen in vereenigingen als hierboven omschreven werden, kan de candidaat leeren, dat hij, die zijne zaken weet, een eigen opinie hebben kan en hebben moet.


Red.

1) We vestigen de aandacht op:


L'art de la Lecture, par Ernest Legouvé. Paris Hetzel. 208 bl. Prijs 2 francs.


Petit Traité de Lecture à haute voix à l'usage des écoles primaires, par Ernest Legouvé. Paris Hezel. 80 bl. Prijs 1 franc.


Red.

1) Leipzig, Otto Wigand. Prijs f 5.20.

2) We hopen in een der eerstvolgende Nos, weder een artikel te kunnen opnemen.

1) Sommige paedagogen maken deze fout ook heel dikwijls, bijv.: ‘Eigenlijk moest ik u dat werk laten overmaken’ - hoe moet ik dien zin aanvullen? - ‘maar, ik ben te zwak, te toegeeflijk, te oneerlijk, te inschikkelijk en daarom doe ik 't niet?’ neen, het woord eigenlijk is hier overtollig; de zin moest luiden; ‘Ik moet je dat werk laten overmaken!’ - zoo leeren de jongens logisch redeneeren; ze leeren Nederlandsch, en... net werken. - Ze leeren meteen, dat er iets is, dat plichtbesef heet; immers de onderwijzer zegt niet: ‘Ik wil je dat werk (nu eens) laten overmaken.’ -

1) Een volgend jaar moge hij ook vermelden, dat Amsterdam eene universiteit heeft, en niet een athenaeum.

1) Met het syn.: voortgesproten.

1) Hij, die borgt ‘staat bij iemand in het krijt’; of ‘heeft veel op zijn kerfstok’. ‘Met dubbel krijt schrijven’ bet.: Te hoog rekenen, oneerlijk zijn.

1) De pachter van eene boerenplaats in Zeeland heet nog kastelein, de plaats heet hofstee (hofstede). Een aanzienlijk landeigendom heet zate, (ten onrechte zathe geschreven) of havezate (have ‘bezitting’, zate ‘zetel, plaats’). Vgl. landzaten, ingezeten, enz.; hierover later bij zitten. Een andere naam voor kasteel is sale of zaal, vgl. Oldenzaal ‘oud kasteel’.

1) Bilderdijk vertaalde veel gedichten van Bürger, maar verwees daarbij vaak naar Percy, uit wien Bürger ze vertaald had.

1) Dit neemt echter niet weg, dat het aantal exemplaren van Duitsche romans, in het oorspronkelijke gekocht, een reusachtig cijfer beloopt en dat de Duitsche uitgevers bij werken van naam inderdaad den uitvoer naar Nederland als van veel belang in rekening moeten brengen. Er is zeer zeker geen land in Europa, dat in evenredigheid tot de bevolking, zooveel Duitsche werken leest. En dat dit niet alleen en zelfs niet in de eerste plaats aan het groot aantal Duitschers is toe te schrijven, die in Amsterdam en Rotterdam wonen, blijkt uit het feit, dat men op vele kleine plaatsen en soms zelfs bij voorkeur daar, leesgezelschappen vindt, waarin de nieuwste werken in vier talen worden opgenomen. Daarbij hebben 
de Duitsche boeken steeds den voorrang; 1e omdat de jongelui het eerst van allen Duitsch lezen; 2e omdat de Duitsche toestanden en de Duitsche denkbeelden ons nader liggen dan de Engelsche of de Fransche en 3e omdat het bijna volmaakte Commissie-stelsel van den Duitschen boekhandel het den Nederlander gemakkelijker maakt, een boek uit Duitschland ter inzage te krijgen, dan uit eenig land der wereld.

1) Eigenaardig genoeg beteekent kuieren in 't Twentsch kouten, praten.

1) Het zal mij, en zeker ook de Redactie, aangenaam zijn, indien deze lijst aanvulling en verbetering erlangt.


C.E.

1) Aanleiding tot dit opstel gaf een voordracht op het XXVste taalcongres te Halle in October 1867 gehouden, welke hier, op sommige plaatsen nader toegelicht en door aanhalingen gecompleteerd, wordt teruggegeven.

2) Kiepert in zijn Völker-und Sprachenkarte von Deutschland und den Nachbarländern, Berlin 1867.

1) Over de Fransche literatuur van Vlaanderen zie men S.C.A. Serrure, Geschiedenis der nederlandsche en fransche letterkunde in het graefschap Vlaenderen van de vroegste tijden tot aen het einde der regeering van het huis van Bourgondie. Gent 1855.

1) K. Schnaase, Niederländische Briefe. Stuttgart und Tübingen 1834. Einleitung. ‘In Holland ist die Malerei des siebzehnten Jahrhunderts, in Brabant die des sechszehnten bis auf Rubens, in Flandern die Eicksche Schule des fünfzehnten einheimisch... In architectonischer Beziehung lernt man in Holland nur Späteres, in Brabant die letzte und reichste, in Flandern eine frühere Periode des gotischen Baues kennen.’

1) J. Grimm, Reinhart Fuchs s. LXXVIII. Im Reinardus der im nördlichen Flandern um 1150 entstand, ‘ist die ansicht, vielleicht nach den früheren vorbildern geblieben, dass die feineren, höfischen thiere französisch reden.’ Vgl. Reinaert de Vos, uitgeg. door J. Willems V 3673, waar de koningin Fransch spreekt. Merkwaardig is het, dat Jan van Heeln van zich zelf zegt: Ic bin des fransoys niet wel meester.

2) W. Wackernagel, altfranzösische lieder und leiche S. 194 anm. Zeitschrift. f. Deutsche philol.

1) Voor de uitgaven vergelijke men Hoffmann's übersicht der mnl. dichtung 2. ausgabe. (Bd. I der Horae Belgicae.) Hannover 1857. Alleen de belangrijkste werken, die intusschen verschenen zijn zullen aangehaald worden.

2) Gedrukt in Serrure's Vaderlandsch Museum 3, 225-286.

1) In Serrures Vaderlandsch museum 2, 251 wordt een magister Wilhelmus physicus genoemd, die in 1198 als getuige naast Seger, den kastelein van Gent voorkomt. Naar de uitstekende juridische kennis van den dichter te oordeelen, zou men eerder een anderen stand verwacht hebben.

1) Verschenen in het Vaderlandsch museum van 
Serrure 2, 253 volgg.

2) Beatrijs en Carel ende Elegast. Middelnederlandsche gedichten uitg. en toelicht door W.J.A. Jonckbloet. Amsterdam 1859. De compilator van den Karlmeinet heeft zich van het mnl. gedicht bediend; zie Bartsch, over Karlmeinet S. 76 vgd.

3) Gaston Paris, histoire poétique de Charlemagne. Paris 1865, S. 317 vgd. en de recensie over dit werk door Bartsch, Pfeiffers Germania 11,224 vlgg.

1) Wellicht behooren tevens tot dit tijdstip De ridder met de kar, in fragmenten bewaard en gedrukt in het Vaderlandsch Mus. 4, 309-323.

1) Alexanders Yeesten van Jacob van Maerlant met inleiding varianten van Hss. aenteekeningen en glossarium op het gezag van het staetsbestuur voor de eerste maal uitg. door F.A. Snellaert D.I. II. Brussel 1860, 61.

2) Op het Nederlandsche congres te Brugge.

1) Der Naturen Bloeme van Jacob van Maerlant, met inleiding, varianten van hss. aanteekeningen en glossarium op gezag van het gouvernement voor de eerste mael uitg. door J.H. Bormans. D.I. Brussel 1857. De laatste en beste editie is die van Eelco Verwijs in de Bibl. v. Mnl. Letterk.

1) Der Naturen Bloeme van Jacob van Maerlant, met inleiding, varianten van hss. aanteekeningen en glossarium op gezag van het gouvernement voor de eerste mael uitg. door J.H. Bormans. D.I. Brussel 1857. De laatste en beste editie is die van Eelco Verwijs in de Bibl. v. Mnl. Letterk.

2) Rijmbijbel van Jacob van Maerlant, met voorrede varianten van hss. aanteekeningen en glossarium op last van het gouvernement uitg. door J. David. D. I-III. Brussel 1858, 59.


De rijmbijbel getuigt meer van godsdienstigen zin, die echter niet altijd zuiver is van mystiek, dan van dichterlijke vlucht. De rijmbijbel eindigt met de hemelvaart van Christus. Een ander gedicht van Maerlant, de Wrake, bezingt het lot der Joden, welke den Zaligmaker mishandeld hadden, en kan als een toevoegsel van den Rijmbijbel beschouwd worden.

2) Rijmbijbel van Jacob van Maerlant, met voorrede varianten van hss. aanteekeningen en glossarium op last van het gouvernement uitg. door J. David. D. I-III. Brussel 1858, 59.


De rijmbijbel getuigt meer van godsdienstigen zin, die echter niet altijd zuiver is van mystiek, dan van dichterlijke vlucht. De rijmbijbel eindigt met de hemelvaart van Christus. Een ander gedicht van Maerlant, de Wrake, bezingt het lot der Joden, welke den Zaligmaker mishandeld hadden, en kan als een toevoegsel van den Rijmbijbel beschouwd worden.

3) Jacob van Maerlant's Spieghel historiael met de fragmenten der later toegevoegde gedeelten bewerkt door Philip Utenbroeke en Lodewijc van Velthem, van wege de Maatschappij der Nederlandsche letterkunde te Leiden uitg. door M. de Vries en E. Verwijs. D. I-III. Leiden 1863.

1) Jacob van Maerlant's Wapene Martijn met de vervolgen kritisch uitg. en toegelicht door Eelco Verwijs. Akademisch proefschrift. Deventer 1857.

2) Serrure's Vaderlandsch Museum 4, 55-90.

1) De Rijmkronijk van Melis Stoke is voor ons van veel belang, daar men nergens beter dan door haar ingelicht kan worden omtrent de geschiedenis van Holland in de laatste helft der dertiende en het begin der veertiende eeuw. Zij is weinig dichterlijk geschreven.

2) Door Hoffmann in Pfeiffers Germania 3, 154 in mnl. vormen omgezet, waarbij een negende lied met grond werd weggelaten.

3) Daaruit putte de compilator van den Karlmeinet; s. K. Bartsch, über Karlmeinet s. 385.

1) Bloemlezing uit Middelnederlandsche Dichters bijeenverzameld door E. Verwijs D. I-IV Zutfen (1858-67). 2, 163-181.

2) Heidelberger Hs. 363, Bl. 202a: Nu enpfingen sie den lone Den sie an manigem gottes frund Dazü voren hatten verdient: Das bezalte Ine nu ogier der starck. Noch bringent gern bose werk Bösen lon an ond In. Ein man solte vorhin beschen sin beginn So was wurd do gelich Und dann solte er es vort gelich Al dar halten zü dem fine. Wenn es ist al verlorne pijne, güt am aufang und am end quaet, Das ist alles ein verlorn staet: Daran nemme ein ieglicher sin gemerk. Dis lernet uns Johann wol der clerick, Der manige stimd versleyss Sine synne Umb gar einen cleynen gewijnne von gaben und von einigem Gut. (Bl. 2026): Sust schlug ogier mit stoltzem mut Die Naden von hertzen fell. quaden Professor de Vries, wiens welwillendheid ik bij mijn verblijf te Leiden in hooge mate ondervonden heb, toonde mij eene plaats van overeenkomstigen inhoud in den Lekenspieghel b. III, cap. 3, v. 289-302.

1) Omstreeks 400, gedrukt in de Bloemlezing van Verwijs 2, 203 volgg.

2) Die Rose van Heinric van Aken met de fragmenten der tweede vertaling, van wege de Maatschappij der Nederlandsche Letterkunde te Leiden uitg. d. E. Verwijs 's-Gravenhage 1868.

1) Uitgegeven door Bormans in de Dietsche Warande. Tijdschrift voor nederlandsche oudheden en nieuwere kunst en letteren, bestuurd door J.A. Alberdingk Thym. D. I-V. Amsterdam 1855-60 in 3 deelen.

1) Zie het Zeitschrift für deutsches alterthum 13, 361; en vgl. ibidem. 371; 1, 241.

2) Serrures Vaderl. Mus. 3, 139-164 behelst een nauwkeurige beschrijving en opgave van den inhoud (214 nommers.)

1) G.D.J. Schotel, Geschiedenis der Rederijkers in Nederland. D.I. II. Amsterdam 1862. 64.

2) Verbazend ijverig waren deze lieden of Rederijkers; maar geen hunner talrijke Refereinen, Liederen en Dramatische voortbrengselen verheft zich boven het middelmatige; zij zijn over het algemeen zwak, smakeloos en zonder oordeel samengesteld. Bovenal legden zij zich toe op het vertoonen van Mysteriën en Spelen van Sinne, en ze hebben door hun tooneelvoorstellingen de ontluikende godsdienstige en staatkundige begrippen onder het volk gebracht.

1) De eerste bliscap van Maria, mysteriespel van het jaar 1444, met eene inleiding over soortgelijke spelen en met ophelderingen door J.F. Willems. Gent 1845.

2) Die historischen volkslieder der Deutschen vom 13. bis zum 16. jahrhundert, gesammelt und erläutert von R. v. Liliencron. I. Leipzig 1865. S. 31. 36.

1) De spelling laten wij voor rekening van den heer Winkler. Waarom teruch, en niet wech, bekennen wij gaarne, niet te begrijpen.

1) Eigenlijk kruidkunde - gelijk het van oudsher heette, evenals kruidtuin; plantenkunde is een woord van later vorming, zooals plantentuin (van 't fransche jardin des plantes).

1) Terwijl ik deze regelen schrijf, zegt mij mijne vrouw: ‘Als ik u was ik zou gaan wandelen, in plaats van zoo 'nen heelen dag op dat kabinet te zitten.’ Ik vind hare vermaning gegrond, en geef er gevolg aan..... maar of zij zich spraakkundig juist uitgedrukt heeft?.....

2) Zie intusschen over dezen accusatief in plaats van den nominatief N. en Z. III, bl. 82 volgg. O. i. is daar wel 't een en ander over de questie gezegd.


Red.

1) Niet ‘Hans in voorspoed.’ Hgd. ‘Hans im Glücke.’

1) De noten zijn van de Redactie.

2) Ned. Doorslaan als een blinde vink = geen steek houden in zijn redeneering

1) Of baaitje? van Mal. (Zie Dozy, Oosterlingen).

2) Batsch?

3) Op vele plaatsen in Ned. in gebruik.

4) Vgl. bekaaid = beetgenomen. (Zeel. en elders).

5) En beun = bank of plank (N.-Holl.); ook zolder, als in beunhaas.

6) 't Spoor bijster zijn, is gewone schrijftaal.

7) Elders een botje vangen, slib vangen.

8) Een vloek met een balk in 't wapen? Bliksem?

9) Zijn vreugde bot vieren is overal elders bekend.

10) Of bokse? (Twenthe en elders).

11) Bul.

1) Brugge (Twenthe).

2) Buidel ook elders als kerkbuidel gebruikelijk.

3) Ook in Overijsel, o.a. in den bekenden brief van Swoafling's Hinte an siin volk in de Lutte bi'j Oldensèl:

Miin schoe hè'k algoar ommebuut 
Veur stewels noa de mowede. 
(Overijs. Alm. v. Oudh. en Lett.) 



4) Buze voor zak ook in Overijsel, o.a. bij de beschrijving der begrafenisgebruiken te Giethoorn, in den O. Alm. waarbij aan de leeddragers 't bericht werd gegeven, als ze in 't sterfhuis terug verwacht werden: ‘I meuen n' koppien en n' schötteltien in de buze stekken.’

5) Op vele plaatsen in Ned. in gebruik.

5) Op vele plaatsen in Ned. in gebruik.

6) Beteekent veelal zich boos maken.

1) D. i. damee. Zie N. en Z. I bl. 48.

2) Op vele plaatsen in Ned. in gebruik.

3) Ook op de noordelijke eilanden in gebruik; waarschijnlijk ook elders. Bij Bredero komt het zeer dikwijls voor.

4) Ook wrak van huizen of meubelen. Waarschijnlijk Joodsch-Duitsch. Bijna overal elders in gebruik.

2) Op vele plaatsen in Ned. in gebruik.

1) Op vele plaatsen in Ned. in gebruik.

2) In Overijsel en Gelderland eveneens in gebruik.

3) Ook elders in kinderspelen is honk de plek, waar ze veilig zijn voor den vervolger.

1) In de hozenveute letterlijk op kousenvoeten d.i. op kousen (loopen) is ook Overijselsch en in 't bekende verhaal uit de kantonnementen luidt 't slot, dat de Brabantsche boerin zei: Da sin Katrinekes höskes.

2) Ook elders gebruikelijk.

3) Ook Zaansch. Zie III. bl. 306.

4) Op vele plaatsen in Ned. in gebruik.

5) Ook N.-Holl.

6) Ook Watjekou.

7) Ook Friesch bijv. in 't bekende versje:

Ik wurde so kel 
Da 'k vel mit de knibbels op de pipe del. 



4) Op vele plaatsen in Ned. in gebruik.

8) Vgl. Katerstede = dagwerkersplaats in Overijsel.

1) Oudtijds knijf, Eng. knife.

2) Vgl. kweelen van kwedelen.

3) Vgl. loef en ly.

1) Van Hgd. Lakritze en dit van Lat. succus liquiritiae; Fr. jus de reglisse in Zeel. afgekort tot klis.

2) Vgl. uit de lijken geslagen zijn.

3) Overijsel lippen.

4) Op vele plaatsen in Ned. in gebruik. Geroosterde duiveboonen heetten te Amsterdam okkies).

5) Vgl. Eng. among.

6) Ook Overijsel; het feest, waarop de huwelijksvoorwaarden worden opgemaakt, heet ook moaksmoal.

4) Op vele plaatsen in Ned. in gebruik. Geroosterde duiveboonen heetten te Amsterdam okkies).

7) Elders gebrek: er is een mikmakje aan dat slot.

4) Op vele plaatsen in Ned. in gebruik. Geroosterde duiveboonen heetten te Amsterdam okkies).

8) Van moei, Hgd. Muhme.

1) Op vele plaatsen in Ned. in gebruik.

2) Een woord met honderd beteekenissen evenals het Eng. nice.

3) Vgl. Hgd. umsonst.

1) Op vele plaatsen in Ned. in gebruik.

1) Op vele plaatsen in Ned. in gebruik.

4) Stukjes draaien,


spijbelen,


schielookeren,


achter de hagen loopen,


den bink steken,


schofjes loopen.

1) Op vele plaatsen in Ned. in gebruik.

1) Op vele plaatsen in Ned. in gebruik.

1) Op vele plaatsen in Ned. in gebruik.

1) Op vele plaatsen in Ned. in gebruik.

1) Ook in Friesland; schapen heeten o.a. ropperig, omdat ze rukkend en trekkend eten.

2) Vgl. schabel, Fr. escabeau.


De hemel is zijn troon en d' aard zijn voetschabel.

3) Op vele plaatsen in Ned. in gebruik.

3) Op vele plaatsen in Ned. in gebruik.

4) Ned. Slabbetje.

5) Ook in Overijsel.

1) Op vele plaatsen in Ned. in gebruik.

1) Op vele plaatsen in Ned. in gebruik.

1) Op vele plaatsen in Ned. in gebruik.

2) Van snaar vgl. Baeto: ‘Mijn stiefzoon hatelijk en hatelijker snaar;’ gebruikelijk tot begin dezer eeuw; in de Zaanstreek geregeld in gebruik.

3) Elders stoete. Vb. La'k oe es wat zegge.


Ne stoete is ginne wegge.


Stoete en wegge zijn beide namen voor brood. (Overijsel.)

4) N.-Holl.

1) Vgl. Fr. foudre! ook elders gebruikelijk en zeker een overblijfsel uit den Franschen tijd.

2) Anders veraltereerd, Fr. altérer.

3) Verbasterd van verdoemd; vgl. verdord.


