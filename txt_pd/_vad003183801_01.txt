



Vaderlandsche Letteroefeningen 
Jaargang 1838


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1838.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 2, p. 616: op deze pagina is een kop tussen vierkante haken toegevoegd.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1838.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1838.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1838.

[deel 1, pagina 689]
REGISTER VAN DE BOEKBESCHOUWING.

A.

Aa, (A.J. van der) Nieuwe Herinneringen, enz. Amst. bij J.C. van Kesteren.	384
- Aardrijksk. Woordenboek. Iste Aflev. Gorinch. bij J. Noorduyn.	474
Aardrijksk. Leesboek. Iste en IIde Aflev. Dev. bij A.J. van den Sigtenhorst.	477
Aartsbisschop (De) van Keulen. Zaltb. bij J. Noman en Zoon.	277
- Utr. bij van Paddenburg en Comp.	435
Abbott, (J.) De meergevorderde Christen. Rott. bij Mensing en van Westreenen.	154
- (J.S.C.). De ware Moeder. Rott. bij Mensing en van Westreenen.	532
Abcouw, (C.J. van) Schetsen en Phantasiën. Amst. bij Ipenbuur en van Seldam.	565
Adam, (T.) Overdenkingen. Rott. bij Mensing en van Westreenen.	154
Adolf, of de verloren Zoon. 's Hag. bij A. Kloots.	483
Adriaan en Margaretha. Amst. bij G. Portielje.	179
Agnes Franz, Godsd. Harptokkelingen. Rott. bij W. Messchert.	33


[deel 1, pagina 690]

Almanak voor 1838. (Nederl. Muzen-) Amst. bij J. Immerzeel, Jun.	95
- (Groninger Volks-) Gron. bij J. Oomkens.	95
- ter bevordering van kennis, enz. Gron. bij J. Oomkens.	95
- (Tesselschade.) Amst. bij H. Frijlink.	95
- (Calliope.) Rott. bij A. Wijnands.	96
- (Hazelhoff's Tijdkorter.) Gron. bij J. Haftenkamp.	96
- (Drentsche Volks-) Koev. bij D.H. van der Scheer.	96
- (Overijsselsche) Dev. bij J. de Lange.	96
- (Geldersche Volks-) Arnh. bij C.A. Thieme.	96
- (Utrechtsche Volks-) Utr. bij J.G. Andriessen.	96
- voor Militairen. Koev. bij D.H. van der Scheer.	96
- (Amsterdamsche Studenten-) Amst. bij J.D. Sijbrandi.	96
- voor Hollandsche Blijgeestigen. Hoorn, bij Gebr. Vermande.	96
- tot gezellig Onderhoud. Dev. bij A. ter Gunne.	96
- (Miniatuur-) Utr. bij L.E. Bosch.	96
- (Bijbelsche) Amst. bij C.A. Spin.	96
- (Zeeuwsche Volks-) Zierikz. bij J. van de Velde Olivier.	140
- (Zuidhollandsche Volks-) 's Hag. bij de Erven Doorman enz.	141
- (Nieuwe) voor Blijgeestigen. Amst. bij Gebr. Diederichs.	141
- (Friesche Volks-) Leeuw. bij L. Schierbeek.	271
- (Overijsselsch Jaarboekje.) Zwol, bij J.J. Tijl.	271
Amelse, (C.) Het Heelal. Amst. bij J.J. Schröder.	486
Apêl, (W. Ternooy) Leerredenen. Vliss. bij N.J. Mestdagh.	192
Appeltere, (A.W. van) Het Staatsregt in Nederland. 's Hag. bij Gebr. van Cleef.	125
Arends, (F.) De Kusten der Noordzee. IIIde D. Gron. bij W. van Boekeren.	500


[deel 1, pagina 691]

Asser, (C.) Het Nederlandsch Wetboek vergeleken. 's Hag. en Amst. bij Gebr. van Cleef.	431
Aubigné, (J.H. Merle d') Gesch. der Herv. in de XVIde Eeuw. Iste en IIde Aflev. Rott. bij van der Meer en Verbruggen.	273

B.

Babylon verwoest. Rott. bij A. Wijnands.	134
Bechstein, (L.) De Vorstendag. Gron. bij J.B. Wolters.	228
Becker, (K.F.) Algem. Geschied. verkort. Haarl. bij de Erven F. Bohn.	257
Beeldsnijder, (G.J.) Album van J. Narsius. Utr. bij J. Altheer enz.	135
Beeloo, (A.) Gedichten. 's Hag. bij Gebr. van Cleef.	85
Beets, (N.) Guy de Vlaming. Haarl. bij de Erven F. Bohn.	128
- Spreken. Haarl. bij de Erven F. Bohn.	183
Bekeering van A. Capadose. Amst. bij G. van Peursum.	278
Bemmelen, (A. van) Geschiedenis der Maccabeërs. Dordr. bij H. Lagerwey.	229
Bergh, (L.P.C. van den) De Nederl. Volksromans. Amst. bij H.M. Schonekat.	259
- Nederlandsche Volksoverleveringen. Utr. bij J. Altheer.	501
Berghege, (A.R.) Jozef. Rott. bij Mensing en van Westreenen.	154
Berigt van Moederlijke Vereenigingen in Engeland. Rott. bij Mensing en van Westreenen.	543
Berkel, (J.J. van Hees van) Beschouwing der vroegere Wetgevingen enz. Utr. bij N. van der Monde.	433
Berkum, (H. van) Gedichten. Sneek, bij F. Holtkamp.	352
Beschrijving van Zwitserland enz. Zaltb. bij J. Noman en Zoon.	603
Bilderdijk, (W.) Geschiedenis des Vaderlands. Xde en XIde D. Amst. bij P. Meijer Warnars.	17, 370
- Brieven. III, IV en Vde of laatste D. Amst. bij W. Messchert.	176
Bitaubé, Jozef. 's Hag. bij A. Kloots.	90
Blair, (H.) Lessen over de Redekunst enz. IIde en IIIde of laatste D. Gron. bij J. Oomkens.	300
Blanchard, (P.) Korte Vertellingen. Dev. bij A.J. van den Sigtenhorst.	664


[deel 1, pagina 692]

Blanken, (H. van) Beschouwingen. Zwol, bij J. Zeehuisen, Jun.	174
Blaze, (E.) Het Militaire Leven. II Deelen. Amst. bij J.C. van Kesteren.	338
Bleekrode, (S.) Technologie. Aflev. I-IV. Gron. bij P.S. Barghoorn.	346
Boeke, (J.) Handleiding. Amst. bij J. Muller.	306
Boeles, (P.) De Woorden des Eeuwigen Levens. Zwol, bij J. Zeehuisen, Jun.	233
- Over Staatsregt enz. Gron. bij J. Oomkens.	617
Bonjour (C.) en Bouilly, (J.N.) Het Ongeluk des Rijken. Rott. bij A. Wijnands.	43
Boon, Cz. (A. van der) Beschrijving der Lithothripsie. Amst. en Zaand. bij F. Boogaard.	238
Bouricius, (A.F.) De Stoomwegen, enz. Arnh. bij W.J. Kruyt.	424
- Aanmerkingen tegen D. Donker Curtius. Arnh. bij W.J. Kruyt.	424
Bräm, (A.) Blikken in de Wereldgeschiedenis. Amst. bij W. Messchert.	49
Brave, (J.) Mijne belangstelling in uw geluk. Amst. bij W. Brave, Jun.	663
Bray, (A.E.) De Graaf van Foix. III Deelen. Amst. bij J.F. Schleijer.	390
Bretschneider, (D.K.) Over Godgeleerdheid en Wijsbegeerte. Nijm. bij D.J. Haspels.	189
Brief over eene Christelijke Broeder-Maatschappij. 's Hag. bij W.P. van Stockum.	540
Brouwer, (P. van Limburg) Apologia Socratis. Gron. apud W. van Boekeren.	453
- Diophanes. II Deelen. Gron. bij W. van Boekeren enz.	556
Bruce, (C.) De Vriend van jonge lieden. Dev. bij J. de Lange.	613
Brun, (C.) De Redding van het Brikschip Nijverheid, enz. Rott. bij Mensing en van Westreenen.	585
Brunner, (P.J. von) Gebedenboek voor Katholijken. Rott. bij J.A. van Belle.	9
Buddingh, (D.) Edda-leer. Utr. bij L.E. Bosch.	466
- Ontdekking van Amerika. 's Hag. bij J. van der Beek.	670


[deel 1, pagina 693]

Bulwer, (E.L.) Rienzi. IIIde D. Dev. bij M. Ballot.	655
Busch, (F.) Handleiding. Amst. bij J.D. Sijbrandi.	303
Buser, (J.T.) Liederen van Anakreon en Saffo. Zwol, bij J.J. Tijl.	680
Byron, Sardanapalus. Amst. bij F. Kaal.	441

C.

Campbell, (T.) De Hoop. Nijm. bij C.A. Vieweg.	441
Carillon, (A.C.) Leerrede. Amst. bij Carillon.	54
- (B.C.) Gezangen. -	55
Christemeijer, (J.B.) Hulstbloemen. Schoonh. bij S.E. van Nooten.	315
Clavareau, (A.) L'hivernage des Hollandais etc. Maestr. chez F. Bury-Lefebvre.	312
Clemens, (C.H.) Lentebloempjes. Nijm. bij D.J. Haspels.	226
Conradi, (J.W.H.) Handboek. IIden D. 3de St. Amst. bij S. de Grebber.	367
Cooley, (W.) Gesch. der Aardrijksk. Ontdekkingen. Iste D. Haarl. bij de Erven F. Bohn.	643, 674
Cooper, (J.F.) De Scherpregter van Bern. II Deelen. Amst. bij C.L. Schleijer.	41
- Het Waterspook. II Deelen. Amst. bij J.F. Schleijer.	394
Corbin, (M.E.) Over het Borstonderzoek. Leeuw. bij L. Schierbeek.	461
Coster, (G. van Lennep) Herinneringen mijner Reizen. IIde of laatste D. Amst. bij J.F. Schleijer.	328
Cramer, (A.M.) Leven enz. van Menno Simons. Amst. bij J. Muller.	577
Croissant, (J.M.) Dichterlijke Uitboezemingen. Nijm. bij D.J. Haspels.	226
Curtis, (J.H.) Over het Gehoor. Amst. bij Gebr. Diederichs.	284
Czynski, (J.) De Kozak. II Deelen. Zaltb. bij J. Noman.	392

D.

Damspel. (Handleiding tot het) Rott. bij M.J. Luyks.	482
Dermout, (I.J.) Kerkelijke Rede. 's Hag. bij S. de Visser.	27


[deel 1, pagina 694]

Deslandes, (L.) Over de Zelfbesmetting. Utr. bij C. van der Post.	326
Didier, (C.) De Carbonari in Rome. III Deelen. Leeuw. bij L. Schierbeek.	391
Dieperink, (F.H.M.) Twee Leerredenen. Amst. bij H. Weyting.	450
Dinter, (G.F.) Gedachten en Beelden. Gron. bij W. van Boekeren.	138
Domergue, (A.) Rusland. II Deelen. Amst. bij J.C. van Kesteren.	552
Dresselhuys, (H.C.) Albrecht Beyling. Iste D. Amst. bij G. Portielje.	41
- Montellino. Amst. bij G. Portielje.	223
- Nieuwe Bijdragen. Amst. bij J.C. van Kesteren.	481
- Robert van Artois. Amst. bij J.C. van Kesteren.	483
Drie Vrienden. (De) Haarl. bij de Wed. A. Loosjes, Pz.	686
Duynhooven, (F. van) Wijsgeerige Bijdragen. III Stukjes. Nijm. bij D.J. Haspels.	135

E.

Edeling, (A.C.) Kort Reisverhaal. Amst. bij Gebr. Diederichs.	551
Emigratie (Mijne) in Duitschland. Utr. bij N. van der Monde.	509
Engelen, (A.W.) Wandelingen door Brussel en België. Gron. bij W. van Boekeren.	23
Europa, in Tabellen. Amst. bij J. Guykens.	344
Euthymia. Iste St. Rott. bij H.W. van Harderwijk enz.	472
Evangelische Gezangen (De) verdedigd. Leeuw. bij J.W. Brouwer.	356

F.

Finck, (P.) Over de bewegelijke Breuken. Gron. bij J.H. Bolt.	545
Flatt, (J.F. von) Christelijke Zedeleer. Iste, IIde en IIIde St. Gron. bij W. Zuidema.	109, 407


[deel 1, pagina 695]

Flensburg, (J.J. Dodt van) Pogingen, enz. Utr. bij L.E. Bosch.	474
Flora. VIde Jaargang. Amst. bij Gebr. Diederichs.	282
Fockema, (Daam) Proeven van Taal- en Geschiedkunde. Leeuw. bij J.W. Brouwer.	463
Frets, (F.) Betrekking van den Staat tot de Godsdienst. Rott. bij M. Wijt.	25

G.

Gedenkschriften van een' Kobold. Gron. bij R.J. Schierbeek.	316
Geel, (J.) Onderzoek en Phantasie. Leid. bij C.C. van der Hoek.	247
Gerard, De van Loevesteyns en de Bertrands. II Deelen. Leeuw. bij J.W. Brouwer.	612
Girard, (N.F. en J.) Verhandeling over het Paard. Utr. bij N. van der Monde.	280
- Verhandeling over het Rund. Utr. bij N. van der Moade.	280
Goddard, (Q.J.) Zangen. Rott. bij P.H. van den Heuvell.	515
Goede, (F.H.) Uitgelezene Vruchten. Kamp. bij K. van Hulst.	685
Gordon, (A.) Iets over de Spoorwegen. 's Hag. bij K. Fuhri.	216
Greb, (F.H.) Gedichten. 's Hag. bij S. de Visser en Zoon.	440
Grünewald, (H.) De Savoijaard. Dev. bij M. Ballot.	663
Guldemont, (A.P. Weggeman) Dissertatio. Lugd. Batav.	467

H.

Hacke, (M.) Bijbelophelderingen. Amst. bij J.F. Schleijer.	106
Hagenbach, (K.R.) Het Wezen enz. der Hervorming. IIde of laatste D. Rott. bij van der Meer en Verbruggen.	101, 145
Hall, (Basil) Zee- en Landreizen. II Deelen. Amst. bij Gebr. Diederichs.	551
- (H.C. van) Redevoeringen over het Plantenrijk. Gron. bij J. Oomkens.	67


[deel 1, pagina 696]

Hall, (M.C. van) Regtsgeleerde Verhandelingen. Amst. bij J. van der Hey en Zoon.	410
Halmael, Jr. (A. van) Mathilda en Struensee. Treurspel. Leeuw. bij G.T.N. Suringar.	29
Harderwijk, (I. van) Gesch. en Letterk. Bijdragen. Rott. bij H.W. van Harderwijk.	260
Harderwijk, Rz. (J. van) De Lof der Schilderkunst. Rott. bij H.W. van Harderwijk.	684
Hasselaar, (A. van) Czaar Peter. Amst. bij de Wed. C. Kok.	31
Heiberg, (J.L.) Een Jaar in Koppenhage. Gron. bij J.H. Bolt.	567
Heldring, (O.G.) De Jenever. Arnh. bij I.A. Nijhoff.	384
Heller, (W.R.) De Verovering van Jeruzalem. Gron. bij R.J. Schierbeek, Jun.	390
Hengel, (W.A. van) Leerredenen. 's Hag. bij S. de Visser.	1
- Gesch. der Beschaving, enz. IIde D. Amst. bij J. van der Hey en Zoon.	569
Herrman, (O.) De ware Kindervriend. Amst. bij ten Brink en de Vries.	688
Hesz, (J.J.) Gesch. der Israëliten, enz. IIde D. Dev. bij A.J. van den Sigtenhorst.	154
Hilman, (J.) Demetrius. Treurspel. Amst. bij M. Westerman en Zoon.	611
Hoeufft, (J.H.) Bredaasch Taaleigen. IVde Aflev. Breda, bij F.P. Sterk.	201
- Aanhangsel op de Proeve van Bredaasch Taaleigen. Breda, bij F.P. Sterk.	680
Hofstede, (H.J.) Bevestigingsrede. Leyd. bij C.C. van der Hoek.	361
Hofstede de Groot, (P.) De Christelijke Menschenliefde. Gron. bij J. Oomkens.	606
Hogerzeil, Mz. (S.) Intreeleerrede. Leeuw. bij G.H. Swartte van Loon.	582
Hoogvliet, (J.M.) Bijzonderheden uit de Schriften der Ouden. Delft, bij B. Bruins.	199
Hoop, Jr. (A. van der) La Esmeralda. Dordr. bij J. van Houtrijve.	219
- De Renegaat. Amst. bij J. Immerzeel, Jun.	265


[deel 1, pagina 697]

Hoop, Jr. (A. van der) De Horoskoop. Treurspel. 's Hag. bij W.P. van Stockum.	610
Hufeland, (C.W.) Enchiridion Medicum. Iste en IIde St. Amst. bij H.D. Santbergen.	116
Hüffell, (L.) Het Protestantsch Leeraarambt. IIde of laatste D. Gron. bij R.J. Schierbeek.	489

J.

Jaarboek voor de Doopsgezinde Gemeenten. Amst. bij M. Schooneveld.	94
James, (G.P.R.) Maria van Bourgondië. II Deelen. Amst. bij G. Portielje.	392
Janssen, (L.J.F.) Gedenkteekenen. Utr. bij R. Natan.	344
Jonge, (J.C. de) Gesch. van het Nederl. Zeewezen. IIIden D. 2de St. 's Hag. bij Gebr. van Cleef.	345

K.
Kampen, (N.G. van) De Levant. IIde en IIIde D. Haarl. bij de Erven F. Bohn.	245
- Handboek voor de Gesch. der Letterk. IVde of laatste D. Haarl. bij de Erven F. Bohn.	287
- Lessen uit van Effen's Spectator. Dev. bij A. ter Gunne.	604
Kate, (J.J.L. ten) Parisina. 's Hag. bij W.P. van Stockum.	523
- en S.J. van den Bergh, Oden van Anakreon. Gron. bij W. van Boekeren.	680
Kerkelijk Staatsregt. Onderzoek, enz. 's Hag. bij J. Belinfante.	125
- Antwoord, enz. 's Hag. bij J. Belinfante.	125
Kermiswandelingen. Dev. bij A.J. van den Sigtenhorst.	664
Keur van belangrijke Tafereelen. Amst. bij N.M. Bergman.	355
Kneppelhout, (J.) l'Ere critique. Utr. chez C. van der Post.	135
- Prose et Vers. Leyd. chez P.H. van den Heuvell.	527


[deel 1, pagina 698]

Krabbendam, Rz. (J.) De Non. Amst. bij P. Meijer Warnars.	482

L.

Lauth, (E.A.) Handb. der pract. Ontleedk. IIde D. 1-4de Afl. Rott. bij P.H. van den Heuvell.	626
Laval, (Lottin de) Maria de Medicis. III Deelen. Zaltb. bij J. Noman en Zoon.	529
Lax, (L.) De Reiskuur. II Deelen. Gron. bij R.J. Schierbeek.	354
Ledeboer, Az. (L.V.) Gedichten. Zaandijk, bij J. Heynis.	262
Leesboek (Zedekundig) voor Vrouwen. Dev. bij A.J. van den Sigtenhorst.	353
Leeuwen, (J. van) Verhaal van een' Gifmoord. Leeuw. bij G.T.N. Suringar.	433
Lennep, (J. van) Vondel's Droom. Amst. bij M. Westerman.	77
Leonard en Ferdinand. II Deelen. Amst. bij Gebr. Diederichs.	531
Liernur, (J.G.) Lijkrede. Haarl. bij V. Loosjes.	451
Limburg, (F.M. Roest van) Liberalismus. Leyd. bij P.H. van den Heuvell.	434
Loghem, (H. van) Over de Nederl. Armenwetten. Dev. bij J. de Lange.	518
Lord, (P.) Volksnatuurkunde van den Mensch. Iste D. Amst. bij Gebr. Diederichs.	421
Lublink Weddik, (B.T.) Leven en Bedrijf van M. Luther. Iste D. Amst. bij G. Portielje.	533
Lulofs, (B.H.) Geschiedenis der Nederlanden. II Deelen. Gron. bij J. Oomkens.	69, 121

M.

Mabé, Jr. (P.) Handboek voor Notarissen. Iste D. Haarl. bij de Wed. A. Loosjes, Pz.	653
Macnish, (R.) Verhandeling over de Dronkenschap. Gron. bij J. Oomkens.	497
Magazijn. (Nederl. Bouwk.) VIde tot XIde St. Amst. bij M. Schooneveld.	397
Marryat, Jacob Eerlijk. II Deelen. Amst. bij J.M.E. Meijer.	268


[deel 1, pagina 699]

Marryat, Pieter Simpel. III Deelen. Amst. bij Gebr. Diederichs.	270
- Het Leven van een' Zeeöfficier. II Deelen. Amst. bij C.L. Schleijer.	528
Massow, (F. van) Royement uit den Nederl. Adel. Leyd. bij J.G. la Lau.	607
Meijen, (E.J.F.) Reize om de Aarde. Iste D. Gron. bij J. Oomkens.	634
Mises, Het Leven na den Dood. Dordr. bij H. Lagerwey.	443
Moens, (P.) Zestal Verhalen. Amst. bij H. Frijlink.	138
- Kleine Verhalen. Dev. bij A.J. van den Sigtenhorst.	664
Molema, (E.) De Vriend der Jeugd. Gron. bij J.B. Wolters.	44
Möller, (W.) Liefde en Waarheid. Dordr. bij H. Lagerwey.	445
Monod, (A.) Twee Leerredenen. Utr. bij J.G. van Terveen en Zoon.	405
Muller, (J.W. Statius) Leerredenen. IIde D. Amst. bij C.L. Schleijer.	357

N.

Naegele, (F.K.) Leerboek der Verloskunde. Utr. bij R. Natan.	194
Nahuys, Rapporten betreffende Java. IIIde en IVde D. Dev. bij M. Ballot.	163
Nauman, (M.E.A.) De Leer der Smetstoffen. Amst. bij J.D. Sijbrandi.	158
Neemt de Tirannij van Rome haast een einde? Heerenv. bij J. Krediet.	626
Nicolai, (G.) De Vijand van Muzijk. Utr. bij L.E. Bosch.	224
Nieuwhof, (D.) De Verzoeking in de Woestijn. Rott. bij van der Meer en Verbruggen.	235
Nijhoff, (I.A.) Bijdragen. IIIde en IVde St. Arnh. bij I.A. Nijhoff.	505

O.

Olivier, Jz. (J.) De Oosterling. IIIden D. Iste St. Kamp. bij K. van Hulst.	163
Onderhoud in het hoekje van den Haard. Amst. bij H. Frijlink.	42
Oordt, (J.F. van) Leerrede. Gron. bij J. Oomkens.	112


[deel 1, pagina 700]

Oosterzee, (H.M.C. van) Leerrede. Zierikzee, bij J. van de Velde Olivier.	581
Overzigt van het Piketspel. 's Hag. bij A. Kloots.	93

P.

Pachter Martijn en zijn Vader. Iste St. 's Hag. bij W.P. van Stockum.	91
Pandora. IIden D. 3de St. Amst. bij G.J.A. Beijerinck.	131
Partijen (Staatkundige) in Nederland. Amst. bij J.D. Sijbrandi.	205
Petiscus, (A.H.) Cecilia. 's Hag. bij A. Kloots.	182
- Hoofdtrekken der Algem. Gesch. Gorinch. bij J. Noorduyn.	255
Pfenninger, (J.C.) Joodsche Brieven. 1ste D. Rott. bij van der Meer en Verbruggen.	319
Pharizeïsmus. (Het oude) Heerenveen, bij J. Krediet.	452
Pichler, (C.) De Herovering van Ofen. II Deelen. Dev. bij A. ter Gunne.	390
Pimentel, (S.H.) Lijkrede op de Koningin. 's Hag. bij J. Belinfante.	114
Poll, (J. van de) Verdediging van Jufvr. Leurs. Amst. bij D. Groebe.	74
Pool, (G.J.) De Droogmaking der Haarlemmermeer. Amst. bij C.G. Sulpke.	217
Puybesque, (M. de) De Fransche Krijgsgevangenen. II Deelen. Amst. bij J.C. van Kesteren.	383

Q.

Quack, (J. de) Lotgevallen der Familie Walstruik. II Deelen. Amst. bij J.C. van Kosteren.	661

R.

Radijs, (A.) Opwekking. Amst. bij W. Brave.	154
- Bijbelsch Huisboek. 1ste St. Doesb. bij Kets en Lambrechts.	154
- IIde St.	667
- Tweetal Leerredenen. Doesb. bij Kets en Lambrechts.	317
- Avondmaalsboek. Doesb. bij Kets en Lambrechts.	667
Raffles, (T.S.) Geschiedenis van Java. 's Hag. enz. bij Gebr. van Cleef.	163


[deel 1, pagina 701]

Ramadge, (F.H.) De Longtering kan genezen worden. Amst. bij J.M.E. Meijer.	12, 55
Regt en Onregt. Amst. bij G. Portielje.	663
Reinhard, (F.V.) De Waarde der Kleinigheden. Tweede Druk. Leeuw. bij G.T.N. Suringar.	496
Reizen. (Romantische) II Deelen. Amst. bij J.C. van Kesteren.	443
- mijner Jeugd. Haarl. bij de Wed. A. Loosjes, Pz.	508
Rellstab, (L.) De Steenkolenmijnen. Amst. bij J.C. van Kesteren.	139
- Stillevens. Gron. bij W. van Boekeren.	224
- De Jagtstrooper. Haarl. bij de Wed. A. Loosjes, Pz.	394
Renneville, (De) Gesprekken. Dev. bij A.J. van den Sigtenhorst.	664
Rheinwald, (G.F.H.) Verhaal van de Verhuizing uit het Zillerdal. Amst. bij J. Muller.	679
Roëll, (W.F.) Verslag. Amst. bij P. Meijer Warnars.	550
Ronkel, (S.J. van) Woordenboek der Eigennamen in het O.T. Gron. bij M. Smit.	623
Ross, (J.) Verhaal van een' tweeden Zeetogt in de Noordpool-gewesten. IIIde of laatste D. Zutph. bij W.J. Thieme.	297
Rossum, (R.W. van) Opstanding en Onsterfelijkheid. 's Hag. bij J. Kips, J. Hz.	621
Roy, (J.J. le) Zestal Brieven. Rott. bij van der Meer en Verbruggen.	190
Rusburg, (B.) Handl. der Christ. Zedekunde. Kamp. bij K. van Hulst.	45

S.

Saintine, (X.B.) Picciola. Dordr. bij P. Los.	393
Schetsen wegens Walter Ferguson. Amst. bij G. Portielje.	663
Schilderijen zonder lijsten. Amst. bij J.M.E. Meijer.	224
Schlegel, (H.) Essai sur la Physionomie des Serpens. II Vol. La Haye, chez J. Kips, J. Hz. etc.	595
Scholten, (J.H.) Disquisitio. Traj. ad Rhen. apud R. Natan.	401
Schoppe, (A.) geb. Weise, Spiegel voor de Jeugd. Amst. bij Schalekamp en van de Grampel.	685
- Uren van Uitspanning. Amst. bij ien Brink en de Vries.	685
- De kleine Koorddansers. Haarl. bij de Wed. A. Loosjes, Pz.	688


[deel 1, pagina 702]

Schotsman, (J.) Opwekking. Gron. bij J. Haftenkamp.	114
Schubert, (G.H. von) De Stroom. Amst. bij ten Brink en de Vries.	688
Schull, (P.S.) Poëzij van van Baerle. Zierikz. bij J. van de Velde Olivier.	515
Sebastian, (A.A.) Overeenkomst en Verschil tusschen Jicht en Scrophulosis. Gron. bij M. Smit.	417
Sedgwick, Linwood. II Deelen. Gron. bij W. van Boekeren.	222
Senden, (G.H. van) Palestina. Zwol, bij R. Boelens, Jr.	351
Sergeant. (De oude) II Deelen. Leeuw. bij L. Schierbeek.	338
Snouck Hurgronje, (J.J.) Specimen inaugurale. Traj. ad Rhen. apud Paddenburg et Soc.	401
Sommer, (J.G.) Verkort Tafereel van 't Heelal. Amst. bij Gebr. Diederichs.	375
- Het Heelal. IVde tot VIde D. Amst. bij Gebr. Diederichs.	547
Sostmann, (W.) geb. Blumenhagen, De Poolsche Jood. II Deelen. Amst. bij L. van der Vinne.	660
Spaan, (J.Th.) Waarom heb ik den Priesterstand verlaten? Amst. bij J.Th. Spaan.	363
Spall, (T. van) Overdenkingen. Julij-Dec. 's Hag. bij A. Kloots.	155
- Jan.-Junij.	667
- Wilhelmina. Utr. bij L.E. Bosch.	355
- De Kinderen zoo als zij zijn. 's Hag. bij A. Kloots.	685
Spandaw, (H.A.) Gedichten. I-IIIde D. Nieuwe Uitgave. Gron. bij J. Oomkens.	29
Spieker, (C.W.) Gesch. der Christ. Kerk. Amst. bij S.J. Prins.	669
Sprenger van Eyk, (J.P.) Eene Maand in Z.W. Duitschland. Rott. bij Mensing en van Westreenen.	509
Staring. (A.C.W.) Gedichten. Tweede Uitgave. IV Deeltjes. Arnh. bij I.A. Nijhoff.	438
Sterne, Sentimentele Reis. Amst. bij Nayler en Co.	34
Stewart, (C.S.) Dagboek van een verblijf in de Sandwich-Eilanden. II Deelen. Rott. bij Mensing en van Westreenen.	22
Storck, (W.) De Verrassing van Harderwijk. Amst. bij J.C. van Kesteren.	483
Stuart, (J.) Drie Jaren in Noord-Amerika. III Deelen. Gorinch. bij J. Noorduyn.	294


[deel 1, pagina 703]

Swart, (A.J.) Disputatio Juridica. Amst. apud J.D. Sijbrandi.	437
T.
Tafereelen uit Parijs. Amst. bij Gebr. Diederichs.	343
Tayler, (C.B.) Montague, of is dat Godsdienst? Amst. bij H. Frijlink.	321
Teenstra, (M.D.) De Nederl. W.I. Eilanden. II Stukken. Amst. bij C.G. Sulpke.	636
Themmen, (C.) Handb. voor Burgers en Kooplieden. Kamp. bij K. van Hulst.	654
Thouars, (G.A.C.W. Marquis de) Stanzaas. Hoorn, bij Gebr. Vermande.	32
Timmer, (H.) Proeve eener Theoret. en Pract. Menschkunde. IIIde of laatste D. Gron. bij W. Zuidema.	214
Timmerman, (W.C.) Bouwkundig Woordenboek. Breda, bij Broese en Comp.	396
Trollope, (F.) J.J. Whitlaw. II Deelen. Haarl. bij de Wed. A. Loosjes, Pz.	659
Troostbijbel. Leeuw. bij J.W. Brouwer.	363
Tuinkunst. (Nederlandsche) Iste en IIde D. Amst. bij Gebr. Diederichs.	282
Tweelingbroeders. (De) Amst. bij J.F. Schleijer.	394
Tydeman, (H.W.) Mengelingen. Zaltb. bij J. Noman en Zoon.	515
U.

Uilkens, Paulus. Iste D. Gron. bij R.J. Schierbeek.	665
Ullmann, (C.) Johannes Wessel, een Voorganger van Luther. Leyd. bij de Wed. D. du Saar.	285
V.
Veldwijk, (H.J.) De Menschenliefde van Jezus. Maastr. bij Gebr. Ploem.	361
Verhalen. (Drie) uit het Zeemansleven. Medembl. bij L.C. Vermande.	395
- (Nieuwe) Gron. bij W. van Boekeren.	478
Verhandelingen (Natuurkundige) van de Haarl. Maatsch. XXIIste en XXIIIste D. Haarl. bij de Wed. A. Loosjes, Pz.	62
Vinkeles, (H.) Romantische Poëzij. Amst. bij P. Meijer Warnars.	439
Volmer, Reizen en Lotgevallen. Utr. bij L.E. Bosch.	511
Vijver, (C. van der) Geluk en Ongeluk. Amst. bij Schalekamp en van de Grampel.	685

W.

Wagner, (K.A.)Bijbelsche Verhalen. II Stukjes. Gron. bij J.B. Wolters.	478


[deel 1, pagina 704]

Wal, (J. de) Vrouwelijk Leven. Gron. bij J. Oomkens.	183
Warnsinck, Bz. (W.H.) De Dood van Willem I. Treurspel. Amst. bij G.J.A. Beijerinck.	519
Washington Irving, Togt door de Prairiën enz. Amst. bij H. Frijlink.	213
- Abbotsford en de Abdij van Newstead. Haarl. bij de Wed. A. Loosjes, Pz.	213
- Astoria. II Deelen. Haarl. bij de Wed. A. Loosjes, Pz.	648
Weber, (M.J.) Handboek der Ontleedkunst. Iste D. 1ste Aflev. Amst. bij C.G. Sulpke.	197
Middelb. bij Gebr. Abrahams.	650
Werken der Hollandsche Maatschappij. Xde D. Leyd. bij D. du Mortier en Zoon.	330, 376
- (Nieuwe) van het Zeeuwsch Genootschap. Isten D. 1ste St. Middelb. bij Gebr. Abrahams.	501
- Isten D. 3de St.	650
Willes, (B. van) Opheldering. Amst. bij W. Brave.	185
Woillez, (Mevr.) Emma. Haarl. bij de Erven F. Bohn.	688
Wolterbeek, (J.L.) Leerrede. Amst. bij J.H. en G. van Heteren.	6
Wijk, Rz. (J. van) Supplement op het Algem. Aardrijksk. Woordenboek. Aflev. No. IV tot X. Amst. bij C L. Schleijer.	397
Wijn, (H. van) Onderzoek. Middelb. bij Gebr. Abrahams.	502
Y.
Ypey (A.) en Feith, (H.O.) Oudheden. Gron. bij J. Römelingh.	344
Z.
Zeel, (G. van) Inleiding tot de Taal- en Redeneerkunde. Rott. bij A. Wijnands.	466
Zeeman, (H.) La Tisba. Amst. bij Gebr. Diederichs.	483
Zelfbiographie. Iste D. Heerenv. bij J. Krediet.	470
Zes maanden in een Klooster. Amst. bij J.C. van Kesteren.	395
Zimmerman, (J.D.) Twaalf Leerredenen. Iste Zestal. Amst. bij C.L. Schleijer.	148
Zumpt, (C. G) Spraakleer. IIde St. Amst. bij S. de Grebber.	205

Een woord aan R.H. Graadt Jonckers.	142
Brief aan den Redacteur van dit Tijdschrift.	398
Antikritiek van Mr. A.F. Sifflé.	399
Naberigt.	444
Brief van D. Fockema aan den Redacteur.	61


[deel 2, pagina I]
MENGELWERK,

VOOR

1838.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1838.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1838.

[deel 2, pagina V]
INHOUD

VAN HET

MENGELWERK.

Iets over de Medewerking van den Heiligen Geest.	Bl. 1
De Natuur in Noord-Afrika. Naar het Deensch van Prof. schouw, door Prof. j. van der hoeven, te Leyden.	4
Herinneringen aan Parijs en deszelfs omstreken, 1834, van een' jeugdigen Geneeskundige. (Vervolg van bl. 808 des vorigen jaars.) - Nieuwigheden.	13
Raadgevingen van Sir walter scott aan zijnen Zoon, Kornet onder de Huzaren.	24
Bijzonderheden, rakende den beroemdsten Beeldhouwer van onzen tijd, thorwaldsen.	35
Miss djeck, vermaarde Olifant, in haar Leven en Bedrijf geschetst.	37
Goedkoope Reis naar Batavia.	45
Huwelijksrecept.	50
Krachtige Godsdiensttroost.	50
Verstandige Wijziging van het Duël.	51
De eigen Galg.	51
Lezen en laten lezen.	51
Spoedige en opmerkelijke Genezing.	52
Nieuwe soort van Visitekaartjes.	52
Over de Afschaffing der Doodstraf. Door l.c. meyer, Predikant te Houtenisse.	53
Eene Moeder in den Kruidtuin te Parijs.	61
Gretna-Green.	65
Raadgevingen van Sir walter scott aan zijnen Zoon, Kornet onder de Huzaren. (Vervolg en slot van bl. 35.)	73


[deel 2, pagina VI]

Miss djeck, vermaarde Olifant, in haar Leven en Bedrijf geschetst. (Vervolg en slot van bl. 45.)	83
Fragment uit de Gedenkschriften van eenen Geneesheer, rakende een hem bejegend ontzettend Ongeval bij eenen Brand.	91
Nieuwjaarsportretten. Door jacopo-puck-mordax.	98
Een Dag Levens van louis-philippe, Koning der Franschen.	101
De Koninklijke Vioolspeler.	103
's Lands wijs 's Lands eer.	104
Over den Invloed van Frankrijk op Nederland, zoo wel in het Staat- als Letterkundige. Voorlezing. Door n.g. van kampen.	105
De Doodstraf.	123
Gretna-Green. (Vervolg en slot van bl. 73.)	128
Bijgeloof bij de Turken.	136
Herinneringen aan Parijs en deszelfs Omstreken, 1834, van een' jeugdigen Geneeskundige. (Vervolg van bl. 24.) - Iets over de menigvuldigheid der Zelfmoorden.	140
Het stelen en verkoopen van Kinderen in Indië.	148
Ad Auctumnum. Door j.s. lutgert.	153
Opmerkelijke Anekdote.	155
Debiteur en Crediteur. Puntdicht.	156
Over de Woorden van jezus aan het Kruis. Door a. goedkoop, Predikant te Gent.	157
De Zoölogische Tuin te Londen.	169
Olivier goldsmith, deszelfs Leven en Geschriften.	179
Treurige Lotgevallen van een' Russischen Prins.	190
Talma's Woning te Brunoy.	197
Maria theresia en de kleine Soldaat.	200
Merkwaardig Engelsch Regtsgeval.	202
Noord-Amerikaansche Barbaarschheid.	205
Pars altera Carminis ad Auctumnum. Door j.s. lutgert.	206
Een Moffrikaantje.	209
Napoleonsgezindheid bij Duitschers.	209
Snuggere Taalkundige Opmerking van een' Duitscher.	210
Het Paard van wellington.	210
De jonge Weduwe.	211


[deel 2, pagina VII]

Oostersche Misvatting.	212
De piquante Schoone.	212
Over den Invloed van Frankrijk op Nederland, zoo wel in het Staat- als Letterkundige. Tweede Voorlezing. Door n.g. van kampen.	213
C. w. hufeland, als Arts en Akademieleeraar. Schets uit eene door hem nagelatene Levensbeschrijving.	231
Olivier goldsmith, deszelfs Leven en Geschriften. (Vervolg en slot van bl. 190.)	237
De Zoölogische Tuin te Londen. (Vervolg en slot van bl. 179.)	248
Hoe en hoe goedkoop men te Parijs kan middagmalen.	259
Vogels, die deel aan Staatsgeschillen nemen.	260
Vernuftige Oostindische Mieren.	261
Eerlijke wijs om een valsch Bankroet te maken.	263
Diepdoordachte Uitspraak.	264
Eeuwige Vrede.	264
De Verkooping. Puntdicht.	264
Iets, over het uiterlijk aanzien van oude Handschriften, voor zoo verre hetzelve dienstbaar is, om derzelver ouderdom en echtheid te bepalen. Door Mr. l.a.j.w. sloet, te Zutphen.	265
C. w. hufeland, als Arts en Akademieleeraar. (Vervolg van bl. 237.)	280
Turksche Zeden.	285
Authentiek Berigt omtrent het treurig Uiteinde van den vermaarden Zeevaarder james cook en diens Vergoding op de Sandwich-Eilanden.	289
Πρὸς τὸν Ρῆνον. Naar borger. Door m. van den brandeler, Med. Doctor te Dordrecht.	297
Oogen, Ooren, Mond en Neus. Voorlezing. Door f.c.d. bauer, te Arnhem.	300
Mozart's wijze van Componeren door hemzelven toegelicht.	310
Fragment uit de Gedenkschriften van een' bij den Mededeeler bekenden Vriend, rakende een hem bejegend Ongeval in het Water.	312
De Bloementeelt te Londen en inzonderheid te Parijs.	319
Schiller als Tooneelspeler.	321
De Wedermaker.	322


[deel 2, pagina VIII]

Testamentair Verwijt.	323
Voorjaarsgroet. Door g. van enst koning. Dichtstukje.	323
Leerrede, over Gods bestuur van 's menschen daden, door jan kops, ter viering van de vijftigste verjaring zijner Predikdienst, gehouden, in de Doopsgezinde Gemeente te Utrecht, in Februrrij 1838.	325
Over de Geneeskunde bij de Chinezen.	339
Herinneringen aan Parijs en deszelfs Omstreken, 1834, van een' jeugdigen Geneeskundige. Door h.a. schreuder, te Rotterdam. (Vervolg en slot van bl. 147.) - Fontainebleau.	341
De Bier- en Jeneverhuizen te Londen.	356
Branden in de Bosschen van Amerika, veroorzaakt door het in brand steken der zoogenaamde spaanders (choppings) of behakte braaklanden (chopped fallows), bij het ontginnen van landerijen.	365
Wilde Stieren-Jagt.	370
De Collier van nu wijlen Koningin hortense.	375
Marion delorme.	377
Bedenkelijke Koop.	379
Onder eenig Bloemwerk, geteekend door mijne Echtgenoote, enz. Door a.h. dozy, te Almelo. Dichtstukje.	380
Hij is niet meer!	380
Hulde aan de Nagedachtenis van jan van walré. Door a.a. stuart. Voorgedragen in het Amsterdamsche Tweede Departement der Maatschappij Tot Nut van 't Algemeen, den 14 Maart 1838.	381
Iets, over den staat der Geneeskundige Wetenschappen in Perzië.	390
Sicilië en IJsland vergeleken.	396
De Deenen in Walcheren. Zeeuwsche Legende. Door Mr. a.f. sifflé, te Middelburg.	403
Het Avondbezoek. - IV. De Tabaksdoos.	419
De Kadi en de Sultan.	427
De Zondag in Noord-Amerika.	428
Een paar Engelsche Anekdoten.	430
De Vrijheid. Dichtstukje.	432
Hulde aan de Nagedachtenis van jan van walré. (Vervolg en slot van bl. 389.)	433


[deel 2, pagina IX]

C. w. hufeland, als Arts en Akademieleeraar. (Vervolg van bl. 285.)	448
Over het verschaffen van arbeid aan Kinderen van Hulpbehoevenden en Bedeelden uit de Fondsen van Diaconiën of stedelijke Armeninrigtingen. Door w.h. warnsinck, bz.	456
Het Avondbezoek. - IV. De Tabaksdoos. (Vervolg en slot van bl. 427.)	469
Een woord van spontini over de tegenwoordige Tooneelmuzijk.	479
Zonderlinge Eetzaal.	480
Zeemanswellevendheid.	480
De Dichter. Dichtstuk.	481
De Nijd.	484
De Kleur van den Nacht.	484
Verhandeling, over het leven in de Ideale Wereld.	485
Eenige Opmerkingen en Stellingen, aangaande het Gebruik en Misbruik van den Jenever.	505
Joseph speckbacher, bijgenaamd de Vuurduivel. Uit de Geschiedenis van den Tyrolschen Opstand in 1809.	510
C. w. hufeland, als Arts en Akademieleeraar. (Vervolg en slot van bl. 455.)	533
Hrachich, de Champagnewijn van het Oosten.	541
Mevrouw staël als Hagar.	546
Bij het Overlijden van mijn jongste Kind. Door je. van duyn, te Naaldwijk. - Dichtstukje.	547
De Lapper. Puntdicht.	548
Iets over de Doodstraf. Door b. van willes, Theol. Doctor en Predikant te Lekkerkerk.	549
De Lasteraar. Naar aanleiding van zeker onlangs uitgekomen Gedicht, getiteld: Hippokreen-ontzwaveling.	558
Joseph speckbacher, bijgenaamd de Vuurduivel. (Vervolg en slot van bl. 533.)	566
De Geest des Christendoms. Door william h. furness, te Philadelphia.	582
Gezigtkundige Mededeeling van den Eerw. a. coedkoop, te Gent.	587
Ontmoeting van lekain in Provence.	589
Regtskracht van het Precedem.	594


[deel 2, pagina X]

Een Mensch in eene Menagerie.	594
Kiesche Voorzorg.	595
Engelsch Bonmot.	596
Voordeel van Vreemdenbezoek.	596
Speculatiegeest.	596
Het Herinneringsfeest te Leyden, 9 Augustus 1838. Door Mr. a. boxman, te Gorinchem. - Dichtstukje.	597
Muzikale Ontmoeting.	599
De Kleinschrijver.	600
Aanspraak van den Hoogleeraar schubert, te Munchen, gehouden bij de heropening zijner Lessen, na zijne terugkomst van eene Reize naar het Oosten.	601
Iets over de wijze, waarop het Geneeskundig Onderwijs te Parijs is ingerigt. Door e.c. buchner, Med. Doctor te Amsterdam.	620
De Geest des Christendoms. (Vervolg van bl. 587.)	625
De Valsche Munter.	632
John lillie. Eene Episode uit de Levensgeschiedenis van Koningin elizabeth van Engeland.	637
Brief van schiller, over de uitvoering zijner Tooneelstukken.	643
Eene electrieke Dame.	644
Oostindisch Middel tot ontdekking van Misdrijven.	645
Wroeging van een' Wijsgeer.	647
Weelde van den Disch.	649
Wat God doet, dat is wél gedaan. Door l.v. ledeboer, az., te Kolhorn. - Dichtstukje.	650
hufeland's meening over de Geneeskunde.	652
Een waar woord van luther.	652
Oplossing van eene belangrijke bedenking, welke er, ten aanzien van het Nederlandsch Gevangengenootschap en deszelfs weldadige bemoeijingen, bij sommigen bestaat. Door w.h. warnsinck, bz.	653
Iets over de verrassing van Breda door middel van een Turfschip in 1590. Medegedeeld door b. glasius, Predikant te Geertruidenberg.	658
Iets over de wijze, waarop het Geneeskundig Onderwijs te Parijs is ingerigt. (Vervolg en slot van bl. 625.)	661
De Geest des Christendoms. (Vervolg en slot van bl. 631.)	666


[deel 2, pagina XI]

De Lintfabrijken van St. Etienne.	674
Bretagne onder het Schrikbewind, of de grootmoedige Kleedermaker. Een waar Geschiedverhaal.	683
Twee Bandieten-gevallen.	690
Magt der Rede.	698
Geld en geen Geld. Een humoristische Inval.	700
Aanmerkingen over het Katholicismus.	701
Verhandeling over de Weelde. Door w. immink, Predikant te Doesborgh.	709
Uittreksels van eenige Brieven over Parijs en de Parijzenaars.	725
Proeve ter verklaring eener Gezigtkundige Waarneming. Door h.a. callenfels, M.D. te Oostburg.	730
Berusting.	731
Malaspina, Lastdrager en Schrijver.	732
Het brandende Schip, of het Geweten. Eene ware Gebeurtenis.	736
De Vrouw naar de Wereld. Een Verhaal.	740
Anekdote, rakende Professor borger.	747
De verschalkte Zakkenroller.	747
De Spaansche Bibliothecaris.	748
Parijssche Huwelijkstrouw.	748
Het Kind in de Opera.	748
Verhandeling over Licht en Lichtziekte (Photospathie.) Door m.a. jentink, Predikant te Harlingen.	749
Eenige Bijzonderheden rakende den jeugdigen leeftijd van bernadotte, tegenwoordigen Koning van Zweden.	763
Bijzonderheden wegens Peking.	770
Wijsbegeerte en Godsdienst. Een Verhaal, rakende den Engelschen Geschiedschrijver david hume.	777
De Jeugd van maria sybilla merian.	788
Πρὸς τὸν ῾Ρῆνον. (Borger's Klaagzang aan den Rijn.) Door j.g.h. reudler, V.D.M. te Woerden.	797
Verordening van den Vorst van schwarzburgsondershausen.	800
De onderaardsche Herberg te Petersburg.	801
Mogen dus alle Omkoopers varen!	802
Dubbelzinnig Compliment.	802
John cockerill.	802


[deel 2, pagina XII]

De openhartige Geleerde.	803
Een spijker op zijn' kop geslagen.	803
Leven op den Spoorweg.	804
De Portugesche Honden.	804
Inval.	804
De Belegering van Woerden door de Spanjaarden in de jaren 1575 en 1576. Door j.g.h. reudler, Predikant te Woerden.	805
Het Mierengevecht.	826
Wijsbegeerte en Godsdienst. Een Verhaal, rakende den Engelschen Geschiedschrijver david hume. (Vervolg en slot van bl. 788.)	829
Lof ten koste van een Compliment.	838
Statistieke Vleijerij.	839
Marokkaansche Verlichting.	839
Gevaar door ongehoorzaamheid, redding door braafheid.	839
Zwijnen-proscriptie.	841
Het Bankroetmaken.	842
Fortuin.	842
Spel voor Spel.	842




2009 dbnl


_vad003183801_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1838




DBNL-TEI 1



2009-11-05

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1838
 
Zie: https://www.dbnl.org/tekst/_vad003183801_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Leerredenen, gehouden in de jaren 1834, 1835, 1836, door W.A. van Hengel. Te 's Gravenhage, bij S. de Visser en Zoon. 1836. In gr. 8vo. 12 en 192 bl. f 1-90.

Deze Leerredenen zijn door den Schrijver aan den Predikant broes, bij gelegenheid van deszelfs zeventigsten verjaardag, opgedragen; voor beiden vereerend. Zij zijn de acht volgende: I. De werkzaamheid van Gods genade tot 's menschen behoudenis, naar Efez. II:8-10. II. Het geloof in God, (in abraham's voorbeeld aangewezen) naar Gen. XII:1-4. III. De ongevoeligheid der wereld voor den gekruisigden Christus, naar joan. XIX:19-24. IV. De voornaamste oorzaken van de onvruchtbaarheid des Evangelies, naar matth. XIII:3-7, 19-22. V. De onderscheidene mate van vruchten, welke het geloof aan het Evangelie oplevert, naar matth. XIII:8, 23. VI. De invloed van Gods Voorzienigheid op 's Heilands lijden en sterven, naar Hand. IV:27, 28. VII. Het onderscheid van den mensch buiten Christus en in Christus, naar Rom. VII:24, 25. (Voor dezen Hebraïzerenden en duisteren titel zou Rec. gaarne eenen meer duidelijken, naar den aard onzer taal, gewenscht hebben; te meer, daar de letter van den tekst, en, gelijk hij meent, deszelfs geest, er geene aanleiding toe geeft.) VIII. De onbepaalde gehoorzaamheid aan God, (in het voorbeeld van petrus en andere Apostelen aangewezen) naar Hand. V:29b.
Daar er over de predikmanier van den Hoogleeraar van hengel, en hare goede of minder goede hoedanigheden, ook in dit Tijdschrift meermalen gehandeld, en aan dezelve door eenen anderen beoordeelaar billijke lof, waarmede Steller dezes over het geheel wel instem-
{==2==} {>>pagina-aanduiding<<}
men kon, gegeven is, zal het niet noodig zijn, over dit zeer bekende nog breed uit te weiden. Ook hier vindt men doorgaans, zoo al juist niet in allen meesterstukken van kanselwelsprekendheid, nogtans ordelijk en wel bewerkte, ernstige, nuttige, Christelijke Leerredenen, die, zoo naar stof als naar vorm, wel waardig zijn, gehoord en gelezen te worden. - Indien Rec. uit dezen bundel kiezen moest, dan zou hij misschien aan de laatste over het geheel de voorkeur geven: zeer goed is er van de geschiedenis, waarin de tekst voorkomt, in de behandeling van de drie gedeelten der Leerrede gebruik gemaakt; zeer goed wordt er gesproken over de noodzakelijkheid van het naauwkeurig bepalen en toepassen van den zin dier Apostolische woorden; ja er had over het verkeerd toepassen van dien stelregel, en over het gehoorzamen van menschen meer dan God, in dien geest, als bl. 172, 3 te regt gesproken wordt, nog wel meer kunnen gezegd worden. - Daarentegen eene van de minst gelukkige komt Rec. de derde voor; maar de stof is ook eenigzins dor en de behandeling wat gezocht, misschien ook wel door dat de Hoogleeraar er reeds voor de vierde maal over predikte, en toch eenig nieuw oogpunt vinden wilde. Reeds het woord wereld in het thema is te onbepaald, oude wereld in het 1ste stuk te ruim, in vergelijking van de weinige personen, die in den tekst voorkomen, en hedendaagsche wereld in het 2de insgelijks te onbepaald en te sterk uitgedrukt. Over 't algemeen wordt het woord wereld, in dezen zin, hoe schijnbaar Bijbelsch ook, in godsdienstige schriften dikwijls niet gelukkig gebruikt: de Christelijke Gemeente b.v., tot welke de
Leeraar thans spreekt, staat immers niet zoo tegen een ander gedeelte der maatschappij over, als de Christenen der eerste tijden tegen de ongeloovige en hun dikwijls vijandige Joodsche, Grieksche of Romeinsche wereld. Van de voorbeelden, die de tekst oplevert, mogen de leden van den Joodschen Raad te regt van ongevoeligheid en hardnekkigheid in hun vooroordeel tegen jezus beschuldigd

{==3==} {>>pagina-aanduiding<<}
worden; maar niet alzoo pilatus, want wat moest hij nu anders gedaan hebben? ja wat kon hij in de gegevene omstandigheden beter doen, dan den Joden hunnen zin niet geven, om het opschrift nog honender voor jezus te maken? Wat de Romeinsche soldaten betreft, schijnt van hengel zelf, bl. 65, te gevoelen, dat zij hier minder behooren, want de kleederen der gekruisigden te verdeelen was hun naar de toenmalige gewoonte geoorloofd; en wat moesten zij dan gedaan hebben, om zich gevoeliger te betoonen? ja men mag zeggen, dat zij naderhand inderdaad nog menschelijk gevoel toonden, door jezus, op zijne klagt over dorst, de lafenis, die daar voorhanden was, toe te dienen. - Te sterk gezegd komt het Rec. voor, wat bl. 68, 9 gelezen wordt: ‘Onze blijdschap in den verhoogden en verheerlijkten Christus laat immers voor de deernis met den lijdenden en strijdenden Christus geene plaats over:’ het is waar, het geloof aan de blijde uitkomst tempert het smartgevoel; maar zou er daarom geene plaats overblijven voor diep gevoeld medelijden, bij eene gepaste voorstelling van de ligchaamsen zielesmarten des grooten Lijders? zou het overdrevene sentimentaliteit zijn, wanneer men somtijds daarbij tot tranen toe geroerd werd? neen! dit kunnen wij, ter eere van het zuiver menschelijke gevoel, dat ook door het Christendom niet gewraakt wordt, niet gelooven.
De inleidingen dezer Leerredenen zijn nu allen, gelijk men dit bij van hengel meer gewoon is, de zoogenaamde voorafspraken. Rec. kan zich hiermede niet onbepaald vereenigen; vooreerst, omdat zij dus van het ligchaam der Leerrede te veel afgescheiden worden, en niet genoeg inleidende uitwerking doen; ten andere, omdat men dus ligtelijk wel eens twee inleidingen krijgt, (het oude exordium remotum et proximum, gelijk in de 8ste Leerrede, waar de laatste, uit den eigen aard van tekst en onderwerp genomen, veel beter inleiding is, dan de eerste wat vergezochte uit den voorgezongen Psalm LXXXIX:3, 7;) eindelijk, omdat het dus het

{==4==} {>>pagina-aanduiding<<}
voorkomen krijgt, alsof alle de deelen der openbare Godsvereering eenig en alleen om de Leerrede daar zijn: hij heeft er wel niets tegen, dat er in dezelve eene zekere algemeene harmonie plaats hebbe; maar hij meent nogtans, dat men die niet overdrijven, en niet vergeten moet, dat ook de algemeene en gemeenschappelijke Eerdienst, door gebed, gezang enz., een niet minder wezenlijk bestanddeel der openbare Godsdienstoefening uitmaakt, dan de Leerdienst of openbare prediking.
Van de eenvormige en wel eens wat gezochte verdeeling in drie hoofd-, en deze elk nog weêr eens in drie onderdeelen enz., die in de Leerredenen van van hengel wat al te dikwijls wederkomt, vindt men hier minder voorbeelden: op de twee eerste zou men die aanmerking nog wel het meest kunnen maken; maar wij willen hierbij nu niet stilstaan. Liever zij het Rec. geoorloofd, nog ettelijke vragen en bedenkingen te opperen, die hij aan den Schrijver zelven, en aan degenen, die somtijds dezelfde stof zouden willen behandelen, in overweging wil geven. - Indien de zin der gelijkenis, matth. XIII:31 env., op de eerste aanneming van het Evangelie ziet, en op de verschillende beletselen, die zich daartegen in den tijd van jezus verzetteden, zoo als uit alles, bijzonder duidelijk uit vs. 21, schijnt te blijken, kan zij dan wel zoo onbepaald op de uitwerking daarvan ten allen tijde toegepast worden, gelijk dikwijls geschiedt, en ook door van hengel terstond aangenomen wordt? Van de uitwerking, als vrucht der aanneming, spreekt eerst vs. 23. Zou het eerste beletsel, dat hier genoemd wordt, wel ongevoeligheid zijn? Als men het tegengestelde, vs. 23, vergel. marc. IV:20, luc. VIII:12, hiermede vergelijkt, zou het dan niet veeleer ligtzinnigheid, en hieruit voortspruitende onopmerkzaamheid en onkunde zijn? - Kan men wel juist zeggen, dat Hand. IV:27, 28 (de tekst der 6de Leerrede) aanwijst, ‘hoe wij ons den invloed van Gods Voorzienigheid op 's Heilands lijden en sterven behooren voor te stellen’?

{==5==} {>>pagina-aanduiding<<}
Die tekst leert ons wel, dat er, naar het geloof dier aanhangers van jezus, zulk een Godsbestuur daarover bestond; maar hoe het daaromtrent werkzaam was, dit zegt dezelve ons niet, en kan het ons ook niet zeggen, gelijk zulks dan ook bij de ontwikkeling van dit stuk hoofdzakelijk erkend wordt. - Is het thema der 7de Leerrede, al ware het ook duidelijker uitgedrukt, in den tekst zoo gemakkelijk te vinden, dat men het terstond tot thema kan stellen? Is de verdeeling, ‘vooreerst, hoe paulus ons dit onderscheid voorstelle,’ en ‘ten tweede, waarin dit onderscheid ook nog heden ten dage gelegen zij,’ wel logisch genoeg; want indien dit onderscheid blijvend is, dan kan het tweede in den grond niet anders zijn dan het eerste? Is het noodzakelijk, de vraag: wie zal mij verlossen? te nemen even als ‘het angstig geroep van iemand, die in de handen van moordenaars gevallen is’? (bl. 153.) Zegt die Hebreeuwsche phrase iets anders dan: och mogt ik verlost worden! gelijk ieder weet, die met den Hebreeuwschen stijl bekend is? Is, volgens diezelfde Hebraïzerende manier van spreken, het ligchaam dezes doods wel iets anders dan dit sterfelijk ligchaam? Behoeft zelfs in τοῦ σώματος τοῦ θανάτον τούτον het pronomen τούτον wel tot θανάτον gebragt te worden, en kan het niet zeer goed bij σώματος behooren, gelijk ἡμῶν in τὸ σῶμα τῆς
ταπεινώσεως ἡμῶν, Phil. III:21? Over het gansche redebeleid en de bedoeling van paulus, Rom. VII, waarover geheele verhandelingen geschreven zijn, kan Rec. hier niet uitweiden; maar in allen gevalle is het hem, door het in deze Leerrede ter verklaring aangevoerde, nog geenszins duidelijk geworden, dat vs. 24 den mensch buiten Christus beteekent. - Van andere kleine bedenkingen wil Rec. zich onthouden, en liever zijn verslag besluiten met den wensch, dat ook deze arbeid des verdienstelijken Hoogleeraars moge strekken tot bevordering van verlichte Evangeliekennis en redelijke godsvrucht der Christenen.






{==6==} {>>pagina-aanduiding<<}

Leerrede over de hooge voortreffelijkheid van het Evangelie van Christus, en den invloed daarvan op de bediening van hetzelve. Tekst Rom. I:16. Uitgesproken door J.L. Wolterbeek, Leeraar bij de Hervormde Gemeente te Amsterdam, bij gelegenheid van de viering zijner vijftigjarige Evangeliebediening, op den 19 Nov. 1837. Te Amsterdam, bij J.H. en G. van Heteren. In gr. 8vo. 35 Bl. f :-40.

Het is een groot voorregt, gedurende eene halve eeuw het Evangelie der zaligheid te hebben mogen verkondigen, en, even als de arbeidzame landman, het eerst zijn deel te erlangen van de vrucht zijns werks. De lange reeks van jaren, welke zoo veel heeft zien opkomen en ondergaan, leert vooral de waarde van het Evangelie kennen, als hetwelk zich betoont kracht Gods tot zaligheid voor ieder, die gelooft. Evenzeer is het een groot voorregt voor eene Gemeente, eenen Leeraar te bezitten, die na vijftigjarige ondervinding toont zich niet te schamen over dat Evangelie, wat hij in jonger jaren met hooge ingenomenheid begonnen was te prediken. Zulk een voorregt geniet de Hervormde Gemeente te Amsterdam; zulk een voorregt geniet Vader wolterbeek, de hooggeschatte oudste Leeraar bij die Gemeente. De keus van den tekst is zeer gepast. Niet over zichzelven wilde wolterbeek spreken, maar over de belangrijkheid der Evangeliebediening, ‘inzonderheid ook (bl. 10) omdat ik dacht, dat het eener Christelijke Gemeente niet onverschillig kan zijn te weten, hoe haren Leeraar, na eene vijftigjarige bediening van het Evangelie, dat Evangelie nog voorkomt.’ Even gepast is het onderwerp, waarover, naar den tekst, gehandeld wordt: de Goddelijke kracht van het Evangelie, en de heilrijke invloed der overtuiging hiervan op de Evangeliebediening. ‘In welk licht,’ zoo wordt

{==7==} {>>pagina-aanduiding<<}
het plan van behandeling opgegeven bl. 11, ‘in welk licht dan plaatst paulus het Evangelie? Hij stelt hetzelve voor als eene kracht Gods tot zaligheid voor een iegelijk, die gelooft. Laat ons, ten einde de denkwijze van paulus omtrent dat Evangelie regt te kennen, en derzelver juistheid duidelijk in te zien, eerst nagaan: wat hij er door te kennen geeft, als hij zegt: het Evangelie is eene kracht Gods tot zaligheid voor een iegelijk; ten tweede: of dat Evangelie met de daad zulk eene kracht is; en ten derde: hoe men door eigene ondervinding daarvan ten volle kan overtuigd worden.’ Bij dit laatste punt komen de woorden in aanmerking: die gelooft. Zoo eenvoudig de opgaaf van het plan des eersten deels is, even geleidelijk en juist is de uitvoering, bl. 11-25. ‘Welk een heerlijke schat,’ zoo is het slot van het tot dusver ontwikkelde, ‘is dus het Evangelie van christus! Gewisselijk eene parel van groote, van onberekenbare waarde, die nooit te duur kan gekocht, doch voor welke ook niet genoeg kan gezorgd worden, opdat zij hare zuiverheid en reinheid niet verlieze. - Geen wonder derhalve, dat paulus zoo over het Evangelie van christus dacht; doch ook geen wonder, dat zulks dien invloed op hem, als bedienaar van het Evangelie, had, welken wij uit onzen tekst kunnen opmaken. Over dezen invloed zijner denkwijze over het Evangelie op zijne bediening van hetzelve wilde ik, in het tweede en laatste deel mijner leerrede, nog iets ten besluite zeggen.’ Nadat dus eerst beknopte aanwijzing gedaan is van dien invloed op paulus, naar 's Apostels betuiging: Ik schaam mij over het Evangelie van christus niet, vervolgt wolterbeek zijne rede
aldus: ‘En dien zelfden invloed heeft zij (die denkwijze) nog op elken Bedienaar van het Evangelie, die hetzelve met paulus voor eene kracht Gods tot zaligheid houdt. Ook hij schaamt zich niet over het Evangelie, hem door zijnen grooten Zender in last gegeven, om hetzelve te verkondigen, maar verkondigt het zoo als het is, en doet dit met

{==8==} {>>pagina-aanduiding<<}
alle vrijmoedigheid en getrouwheid. Noch ten believe van dezen houdt hij iets terug, dat naar zijn inzien tot dat Evangelie behoort; noch voegt er ten believe van genen iets bij, dat er naar zijn inzien niet toe behoort, en slechts menschelijk leerbegrip is; en verschoont evenmin ten behoeve van anderen godsdienstige vooroordeelen en wanbegrippen, maar toont derzelver ongegrondheid en schadelijkheid aan en waarschuwt er tegen. - De een moge dan al de bekrompenheid van zijn verstand, zijne weinige vrijheid van ziel, zijne slaafsche gehechtheid aan alles, wat er in het Evangelie te lezen staat, beklagen en de schouders over hem ophalen; de ander moge hem liefdeloos veroordeelen en in verdenking zoeken te brengen, dat hij den raad Gods niet geheel, maar slechts gedeeltelijk verkondigt, en de derde moge hem voor een bloot natuurlijk mensch houden, die de onderwijzingen en bevindingen van den geest niet kent: noch het een noch het ander verontrust of beweegt hem, om den weg te verlaten, dien hij naar zijne innigste overtuiging voor den waren houdt. De eenigste invloed, welken zulke beoordeelingen op hem hebben en ook behooren te hebben, is, dat hij, daar hij toch een mensch is en dwalen kan, het Evangelie, dat hij predikt, met allen ernst, onbevooroordeeld en met een oog op den Geest der waarheid tracht te onderzoeken en te vergelijken met dat Evangelie, hetwelk jezus en zijne Apostelen verkondigd hebben, opdat hij geen ander Evangelie predike, dan deze gepredikt hebben.’ - Gepast naar den tijd en troostrijk tevens zijn deze woorden uit zulk eenen mond na vijftigjarige ondervinding. Bij derzelver aanhaling zullen wij ons wel niet behoeven te verontschuldigen. Vader wolterbeek deed wèl, dat hij deze Leerrede uitgaf zoo als zij is uitgesproken, met bijvoeging van de Gebeden en Gezangen. Als één geheel zal het niet alleen bij 's Mans vele leerlingen hartelijk welkom zijn, maar ook buiten de
Gemeente van Amsterdam nut stichten.
Hem worde, naar zijnen wensch (bl. 4), de genade

{==9==} {>>pagina-aanduiding<<}
verleend, dat de nog overige tijd zijns levens verstrekke tot opbouwing van de Gemeente in geloof, heiligheid en gelukzaligheid, en tot verheerlijking van onzen God en Vader en van onzen Heer jezus christus!




Gebedenboek voor welonderwezene Katholijke Christenen, door Dr. Phil. Jos. v. Brunner, geestelijk Ministeriaalraad van het Groothertogdom Baden, te Karlsruhe. Met goedkeuring van het Bisschoppelijk Vicariaat te Bruchsal. Naar de veertiende regtmatige en verbeterde oorspronkelijke uitgave vertaald door J.A. van Belle. Te Rotterdam, bij J.A. van Belle. 1836. In kl. 8vo. XXX en 412 bl. f 2-70.

Een voortreffelijk boek! Het geeft niet alleen, wat de titel belooft; maar het geeft ook veel meer en beter dan dit: men vindt hier niet slechts formulieren van gebeden, bij verschillende gelegenheden te gebruiken; maar men vindt er ook en vooral godsdienstige overdenkingen, met kortere of langere beden, of toespraken tot het Opperwezen, doorvlochten; men vindt er zelfs hier en daar nuttige wenken en onderrigtingen omtrent belangrijke zaken van Godsdienst: tusschenbeiden, hoewel spaarzaam, vindt men ook eenige dichtregels of dichtstukjes, die doorgaans goed, sommige zelfs uitmuntend zijn. Zeer juist zegt de Schrijver, bl. 85: ‘Verlichte of meer geoefende Christenen mogen hun gebedenboek niet als eene verzameling van drooge formulieren van godsvrucht beschouwen, maar als eenen leiddraad van hunne eigene vrome uitstortingen des harten, welke aan het onderwerp hunner aandacht orde en volstandigheid geest.’
Vooraf gaat eene zeer goede Inleiding, over het ware Gebed, deszelfs aard, doel en werking, en doelmatig gebruik; in welk stuk zulke heldere Evangelische denkbeelden en godvruchtige gevoelens heerschen, dat het

{==10==} {>>pagina-aanduiding<<}
door elken Christen, van wat Kerkgenootschap ook, mag gelezen en behartigd worden.
Onder den titel van dagelijksche Gebeden komt, in de regtstreeksche form van gebed of tot God gerigte gedachte, een morgen- en een avondgebed voor, een ter belijdenis der zonden, en eene betuiging des harten ten opzigte van geloof, hoop en liefde. - Onder de rubriek, Gebeden der H. Mis, vindt men eerst aangewezen, wat de H. Mis is, en daarna overdenkingen en gebeden bij derzelver verschillende deelen. - Op dergelijke wijze worden ook de Biechtgebeden voorafgegaan door eene algemeene onderrigting over de vereischten tot doelmatig gebruik der Biecht; allezins wenschelijk en behartigenswaardig, ofschoon welligt, wat den grooten hoop aangaat, pia vota! en verder worden de bestanddeelen, om zoo te spreken, waaruit de Biecht bestaat, in boven gemelde form zeer goed ontwikkeld. Voortreffelijk is ook het opgemerkte bl. 82 env. omtrent het werkelijke begin der verbetering, die na de biecht volgen moet, zoodat men in deze en in de opgelegde boete niet als in een gedaan en genoegzaam werk berust. - Hierop volgen Communie-gebeden, of godsdienstige beschouwingen en ontboezemingen vóór en na die heilige plegtigheid.
Schoone dagelijksche overdenkingen, (van Maandag tot Zaturdag) over God en zijne eigenschappen, wisselen nu het vorige af, en worden gevolgd door de niet minder belangrijke Zondagsgebeden, of Christelijke Godsvereering en bepeinzing, ten opzigte der volgende gewigtige onderwerpen: Aanbidding Gods, dankgebed, algemeene voorbede, Christelijke menschenliefde, getrouwheid in zijn beroep, opwekking tot de deugd, het geweten, tevredenheid, het leven van Jezus, de Christelijke Godsdienst. Een schat van Christelijke wijsheid en deugd is in dit een en ander vervat; en de Schrijver heeft ook niet nagelaten, hier, gelijk ook op andere plaatsen, eenige daartoe behoorende Bijbelteksten tusschen twee haakjes aan te wijzen.

{==11==} {>>pagina-aanduiding<<}

Het voorgaande wordt nu gepast vervangen door Gebeden op de Feesten des Heeren, d.i. (in de form als voren) op het Kersfeest, den eersten dag van het jaar, het Feest van Jezus openbaring aan de Wijzen, den Witten Donderdag, en den Heiligen Sakramentsdag, den Goeden Vrijdag, waarbij een aaneengeschakeld overzigt der Geschiedenis van Jezus lijden en dood volgens de vier Evangelisten, en vervolgens Gebeden voor alle standen en voor alle soorten van menschen, ‘vervat in denzelfden geest,’ zegt de Schrijver, ‘als die, welke de Priester op Goeden Vrijdag bij de openbare Godsdienst verrigt;’ gebeden, voegt Rec. er met genoegen bij, die van eenen echt Christelijken, menschlievenden en verdraagzamen geest getuigen, waarvan onder anderen die op bl. 320 env. voor Christenen, die in de Godsdienst anders denken en gelooven, en voor de Joden, sprekende bewijzen zijn. Verder op Hemelvaartsdag, het Pinksterfeest, het Feest der Heilige Drieëenheid.
De rubriek, Gebeden op de plegtige gedachtenisdagen der Heiligen, bevat eerst eene gepaste onderrigting, waarin de katholieke leer omtrent de vereering en aanroeping (niet aanbidding) der Heiligen zoo goed als het kan, en met zoo veel wijziging en matiging wordt voorgesteld, dat die aanroeping, welke nooit geboden, maar slechts als goed en nuttig veroorloofd is, wel niet regtstreeks als onnoodig ter zijde geschoven, maar nogtans alle bijgeloovig denkbeeld daarvan zooveel mogelijk geweerd wordt, en de verstandige hierdoor van zelf opgeleid kan worden tot de gedachte, dat hij aan den eenigen, waarachtigen en algenoegzamen God en Vader van onzen Heer jezus christus, wien hij in geest en waarheid aanbidt, in alle zijne behoeften volkomen genoeg heeft. Men vindt hier dan ook, gelijk in dit geheele boek, geene gebeden, aan de Heiligen gerigt, maar, gelijk in de hierop volgende stichtelijke overdenkingen op de feestdagen der II. Maagd maria, der Apostelen, van alle Heiligen, of van eenen Heiligen in

{==12==} {>>pagina-aanduiding<<}
het bijzonder, alleen beden aan dien eenigen God en Vader der menschen opgedragen. Op dergelijke wijze wordt, onder het opschrift: bij het gedachtenishouden van alle geloovige overledenen, ook op het jaargetijde eens overledenen, met oordeel des onderscheids gehandeld en onderrigt gegeven; waarbij over hetgene, dat in dezen gebruikelijk is of toegelaten wordt, nog wel eens iets te vragen zou zijn, doch waarover Rec. zich hier niet kan of liever niet wil uitlaten. De hierop volgende Gebeden, met overdenkingen gemengd, betreffen sterfelijkheid, onsterfelijkheid en vergelding; waarna alles met eene algemeene voorbede voor de afgestorvenen, die in eenen zeer redelijken en Christelijken geest gesteld is, met eene dichterlijke navolging van het Te Deum laudamus, en eene korte bede besloten wordt.
Dit boek dus, dat zich ook door goeden stijl, taal, vertaling en typographische uitvoering aanbeveelt, komt Rec. der uitgave allezins waardig voor. Niet alleen Katholieken, maar ook Protestanten (*) zullen het met genoegen en stichting kunnen lezen; en ook op die punten, waar de laatstgenoemden van den Schrijver, als Katholiek, verschillen, of zijne redenering te zwak mogten vinden, zullen zij zich nogtans, zoo zij onbevooroordeeld en welgezind zijn, met zijnen Christelijken en liefderijken geest wel kunnen vereenigen. Mogt dit boek door vele Katholieken, in plaats van zoo vele ellendige, geestelooze, duisternis en bijgeloof bevorderende gebedenboeken, met veel nut gebruikt worden! Mogten er vele zulke welonderwezene Katholieken door welonderwezene en welonderwijzende Geestelijken, ook in ons Vaderland, gevormd worden!




De Longtering kan genezen worden, of verklaring der wijze, waarop Natuur en Kunst elkander behulpzaam zijn, om deze ziekte te genezen; benevens aanbeveling eener nieuwe en eenvoudige geneeswijze, door

{==13==} {>>pagina-aanduiding<<}
F.H. Ramadge, M.D.F.L.S., Eersten Geneesheer van het Gasthuis voor Borstziekten enz. te Londen. Naar de Hoogduitsche vertaling uit het Engelsch door Dr. Carl Hohnbaum, oppersten Geneesraad in het H.S. Meiningen, door H.B. van Horstok, M. et Art. Obst. Dr. enz. te Amsterdam. Met vier gekleurde Platen. Te Amsterdam, bij J.M.E. Meijer. 1836. In gr. 8vo. XXIII en 144 bl. f 1-80.

De longtering kan genezen worden. Welk een welluidende titel! Geen wonder, dat de aandacht van het publiek daardoor zoo zeer is getrokken geworden. In de nieuwspapieren is daartoe ook het noodige gedaan!... Een' vijand, die, naar men meent, sedert eenigen tijd, met meer dan gewone woede, het menschelijk geslacht bestookt, met gelukkig gevolg te kunnen afweren, dit moest leeken en artsen in beweging brengen. Jammer evenwel, dat een arts zulk een' titel gekozen heeft, van welken men zich zoo gereedelijk tot eene beurzen-speculatie kon bedienen en ook werkelijk bediend heeft! Wanneer men echter verder leest, wordt de eerste indruk van de stelling: de Longtering kan genezen worden, eenigzins getemperd door de omschrijving: of verklaring der wijze, waarop Natuur en Kunst elkander behulpzaam zijn. Beter en voorzigtiger ware er geschreven: elkander behulpzaam kunnen zijn. Het is toch altijd gewaagd, zoo stellig te spreken omtrent de genezing van eene ziekte of kwaal, welke tot dusverre zoo vele slagtoffers maakt.
Niet weinige zijn intusschen de pogingen, steeds aangewend ter beteugeling en bestrijding van deze kwaal; niet gering het aantal middelen, tot dit einde voorgesteld, aangewend en beproefd. De beste en meest ervarene artsen hebben reeds sedert lang, door eigene ondervinding en die van anderen geleid, naar het groote doel, genezing der Longtering, gestreefd. Waren zij eene enkele maal gelukkig, hoe vele malen hebben zij

{==14==} {>>pagina-aanduiding<<}
zich niet te leur gesteld gezien! Eene enkele overwinning, op dien geduchten vijand behaald, had meestal voor het algemeen niet die gunstige gevolgen, welke men meende voor het vervolg te dezen van een of ander aangewend bijzonder middel te mogen hopen. Welke verwachtingen heeft onder anderen de mededeeling eener waarneming over de werking van de levertraan niet opgewekt! Rec. weet echter stellig, dat de waarnemer dit geval niet heeft medegedeeld, om de levertraan als een algemeen of specifiek middel tegen deze kwaal te doen kennen, en dat hij lang geaarzeld heeft deze waarneming wereldkundig te maken, uit de billijke vrees, dat zij aanleiding zoude kunnen geven tot eene algemeene, dikwijls onbekookte, toepassing, gelijk dit inderdaad reeds meermalen, ook aan Rec., gebleken is. Zoo ging het met meerdere middelen, die door bekwame mannen alleen werden bekend gemaakt, om in gevallen, met hunne waarnemingen overeenstemmende, van nut te kunnen wezen. (*) Van de kwakzalverijen in de nieuwspapieren (zoo als in der tijd met de Gomma enz.) spreken wij niet.
Onder zoo vele teleurstellingen, moet het dus een streelend vooruitzigt voor vele lijders wezen, door eenen arts, door eenen beroemden arts, Eersten Geneesheer van een Gasthuis voor Borstziekten, deze uitspraak te hooren doen, en zich dus als te hooren toeroepen: uwe

{==15==} {>>pagina-aanduiding<<}
vreeselijke kwaal, waaronder zoo velen ook onder de beste en zorgvuldigste behandeling bezwijken, kan weggenomen worden. De longtering kan genezen worden! Hoe gaarne zou niet elke arts zulk eene uitspraak helpen bevestigen, en op dezelve, door een aantal ook hem gelukte genezingen, als 't ware het zegel ter bekrooning willen drukken! Maar een smartelijk en tevens bijkans wrevelig gevoel vervult den arts, die, met den aard dezer ziekte naauwkeurig bekend geworden, de innige overtuiging heeft verkregen, dat deze weidsche titel, op het zachtst gesproken, tot nog toe eene overdrijving is, en waarschijnlijk ook wel blijven zal.
Den ongelukkigen, door deze kwaal bezocht, lacht in de meeste gevallen eene blijde toekomst tegen, welke hem, tot bijna op den laatsten oogenblik, de donkere doodsvallei verbergt. Steeds parelt voor hem op den bodem van den bitteren lijdenskelk eene stille hoop op beterschap en herstelling, die hem dikwijls in den doodstrijd nog niet verlaat. Dit heulsap den lijder te willen ontnemen, zoude niet menschelijk zijn. Zulke lijders echter allen, zonder onderscheid, in het openbaar toe te roepen: de Longtering kan genezen worden! is onmenschkundig, schadelijk zelfs, en in zekeren zin niet geoorloofd. Het werkt nadeelig op lijders en op artsen; het wekt de lijders tot onbillijke eischen op; het brengt de artsen in verdenking, niet naar vermogen en goeden wil werkzaam te zijn; het werkt de kwakzalverij in de hand; het verlevendigt eene hoop en belooft uitkomsten, die nimmer in derzelver geheele uitgestrektheid kunnen verwezenlijkt worden.
Dat de Longtering somwijlen kan genezen worden, dit weet ieder arts (*); doch daartoe zijn zulke magtspreuken niet noodig.
Hoe kunnen, hoe moeten Natuur en Kunst elkander

{==16==} {>>pagina-aanduiding<<}
behulpzaam wezen in de behandeling der Longtering, tot derzelver genezing? - die zulk een spoor kan aanwijzen, verdient ‘een dankoffer van de wereld en van de Geneeskunde in het bijzonder.’ (Bl. VII.) De Hoogduitsche Vertaler beschouwt derhalve de mededeeling van Dr. ramadge als waardig, om aan de zorgvuldigste beproeving der kunstbroeders te worden aanbevolen. (Bl. XI.) Hij heeft zelf reeds begonnen eenige proeven te nemen, en deelt twee waarnemingen mede: noch de eene, noch de andere pleit ter gunste van deze geneeswijze, vooral wat de uitspraak van ramadge betreft: de Longtering kan genezen worden, welke wij, in spijt van dien Vertaler, zeggen niet van kwakzalverij ontbloot te zijn, zonder haar daarom nog onder de verbeeldingsdroomerijen (bl. XI) te willen rangschikken.
In eene Voorrede van den Schrijver zelven verneemt men eindelijk, hoe hij op dit onderwerp is gekomen. De meeste menschen hebben een geliefkoosd voorwerp, met hetwelk zij in meerdere of mindere mate zijn ingenomen. De Tering of uittering trok alzoo de aandacht van, en werd om hare belangrijkheid een geliefkoosd voorwerp van nasporing voor den Schrijver. In het wetenschappelijke heerschte echter rondom hem eene zigtbare duisternis. (Hadden dan laennec, andral, lorenzer en meer anderen alleen voor ramadge geen licht op den kandelaar geplaatst?) Door hooger doel gedreven, om namelijk het lijden zijner natuurgenooten te verminderen, vond hij, tot loon, dat de genezing eener ziekte mogelijk is, welke men tot dusverre voor ongeneeslijk gehouden heeft, en dat het middel ter genezing niet bestaat in het een of ander pharmaceutisch geheim, maar in eene eenvoudige, werktuigelijke en overal aan te wendene bewerking. (Bl. 2.)
Dat de genezing der Tering mogelijk is, zal niemand betwisten; dat zij volstrekt ongeneeslijk is, daartegen pleiten voorbeelden van meer dan ééne genezing; maar dat die mogelijkheid altijd gering, die geneesbaar-
{==17==} {>>pagina-aanduiding<<}
heid ook nu nog zeldzaam zal blijven, wordt tot dusverre door het geschrift van Dr. ramadge geenszins wederlegd: het duistere is Rec. nog niet helder geworden, en, wanneer de kwakzalverij met medelijden en schaamrood op louter op vooronderstellingen berustende Terings-kuurmethoden kan terugzien, de kuurmethode van Dr. ramadge geeft tot nog toe zeer flaauwe hoop op eene gelukkiger toekomst.

(Het vervolg en slot hierna.)





Geschiedenis des Vaderlands, door Mr. W. Bilderdijk; uitgegeven door Prof. H.W. Tijdeman. Xde Deel. Te Amsterdam, bij P. Meijer Warnars. In gr. 8vo. 360 Bl. f 3-45.

Het tiende Deel van bilderdijk's Geschiedenis is gewijd aan het stadhouderlijk bewind van willem III, en loopt alzoo van Julij 1672 tot op 's Vorsten dood. (19 Maart 1702.) De eerste 29 bladzijden behelzen het treurig uiteinde der Gebroeders de witt, 't welk door bilderdijk wel in zijnen geest, maar echter met eene gematigdheid van uitdrukkingen wordt voorgedragen, welke het voor zijne eigene eer te wenschen ware, dat overal in dit werk werd aangetroffen. Hierop volgt de karakterschets van jan de witt. ‘Men moet’ zegt hij (bl. 29) ‘jan de witt wel onderscheiden van de bekrompenheid van verstand des Ruwaards. Hij bezat schranderheid, maar het ontbrak hem aan oordeel, en, voor alles, aan menschenkennis, zoo noodig aan een Staatsman, en tevens aan een opvoeding, die hem verheffen kon boven het gevaar van de spot der vreemde Ministers te worden, gelijk hij was. Zijne werkzaamheid was onbegrijpelijk. Bij zijn Raadpensionariaat nam hij de geheele buitenlandsche correspondentie op zich, 't geen hem ook in staat stelde om de geheele Republiek naar

{==18==} {>>pagina-aanduiding<<}
zijn hoofd te beheerschen en in zulke gelegenheden en ongelegenheden te wikkelen als zijne oogmerken dienden.’ In eene noot wordt hier bijgevoegd: ‘Om 't welk te voorkomen, deze correspondentie na oldenbarnevelts dood, van dat ampt afgescheiden was. Maar de witt moest een tweede barnevelt zijn, en barnevelts groot ontwerp tot stand brengen; zonder dat hij echter bij dien Staatsman in doorzicht of eenige 't zij natuurlijke 't zij verkregen bekwaamheden te noemen was.’ Het komt ons voor, dat bilderdijk hier zichzelf erg tegenspreekt. Want, zoo oldenbarneveld zoo veel schranderheid en doorzigt bezat, waarom dit dan, toen hij over hem handelde, niet in hem erkend? Maar nu lezen wij integendeel, VIIde D. bl. 100: ‘Oldenbarnevelt bezat eene vereeniging van listigheid en stijfhoofdigheid, die voor verstand en kracht van geest doorgingen.’ En VIIIste D. bl. 63: ‘Oldenbarnevelt bleef volharden in zijn systema dat hij welgedaan had, en naar zijn onverstand te oordeelen, geloof ik, dat hij ter goeder trouw zijne oogmerken en middelen voor wettig hield.’ En wat lezen wij nu in dit Deel, bl. 29, 30: ‘Jan de witt bezat schranderheid; maar hij was in doorzicht niet bij oldenbarnevelt te noemen.’
Overigens wordt door bilderdijk, even als bij oldenbarneveld, ook bij jan de witt, de goede trouw erkend. Zoo zegt hij, bl. 32: ‘Dat de witt ter goeder trouw handelde, laat zijn familiebetrekking, zijn opvoeding, zijne ingezogen vooroordeelen, en 't geheele systema zijner denkbeelden, ons toe te gelooven.’ Maar hier vragen wij, zoo de witt, gelijk bilderdijk aanneemt, ter goeder trouw was, waar blijven dan de schrikbarende aantijgingen, welke bilderdijk in het IXde D. ter gelegenheid van de Acte van Seclusie tegen hem heeft ingebragt, en waarvan hij zelf op bl. 86 en 87 zulk een krachtig Resumé geeft? Die daar ‘de drift van een partij kwaaddoeners die hun roof in veiligheid willen

{==19==} {>>pagina-aanduiding<<}
brengen,’ met ‘goede trouw’ weet overeen te brengen, hem gunnen wij zijne scherpzinnigheid!
Bij hetgeen omtrent 1673-1676 ter zee voorviel, staat de ruyter in de Geschiedenis op den voorgrond, en wel zoodanig, dat het den partijdigsten Geschiedschrijver zelfs bijna niet mogelijk is, hem op den achtergrond te plaatsen. Doch bilderdijk heeft gedaan, wat hij kon, om hem zoo weinig mogelijk te doen uitkomen. Op anderhalve bladzijde (bl. 49 en volg.) wordt de Zeeöorlog van 1673 verhaald, waarin de ruyter eerst op den 7 en 14 Junij bij Schooneveld, en daarna op den 21 Augustus bij Kijkduin, de vereenigde Engelsche en Fransche vloten bestreed en, zoo al niet versloeg, althans glorierijk afwees en naar hunne havens deed terugkeeren. Te vergeefs zoekt men hier één enkel woord ter eere van Nederlands grootsten Vlootvoogd! - Op dezelfde wijze worden op bl. 63 en 64 de ruyter's laatste Zeeslagen in 1675 en 1676 en ook zijn heldendood voorgedragen. Van dezen laatsten strijd zegt hij alleen: ‘De Franschen onder du quesne leverden hem slag, en de ruiter werd in dit gevecht door een kogel getroffen, die hem 't linker been verbrijzelde. De Franschen werden echter tot wijken gebragt, en vervolgd tot in den avond, waarna men te Saragossa (*) binnen liep. Dit viel voor den
22 April en den 29 stierf hij aan zijn wonden, en zijn lijk naar het Vaderland gevoerd, verkreeg de prachtigste graftombe te Amsterdam, die (behalven die van Prins willem den I) in ons Vaderland bestaat.’ - Dit is 't al! Drooger Courantenberigt kon een vreemdeling er wel niet van leveren. 't Schijnt wel, dat bilderdijk hem die zoo welverdiende laatste eer niet gunde!

{==20==} {>>pagina-aanduiding<<}

Wat nu willem den III betreft; zijn bewind hier te lande, de binnenlandsche onlusten, zijne troonbeklimming van Engeland, zijne oorlogen tegen lodewijk den XIV, dit alles wordt al zeer beknopt voorgedragen; gelijk dan ook dit geheele Deel slechts uit 204 bladzijden tekst, en voor het overige uit Bijvoegsels en Ophelderingen bestaat. Bilderdijk is zeer hoog met willem den III ingenomen, en stelt dus, naar zijne gewoonte, alles, wat hem betreft, in het voordeeligste daglicht. Wij kunnen hem, natuurlijkerwijze, bij den overvloed van hoogstbelangrijke gebeurtenissen, waardoor dit tijdvak zich onderscheidt, niet op den voet volgen, en bepalen ons dus tot de mededeeling der karakterschets van dien Vorst op bl. 203 en volg. ‘Wij behoeven,’ zegt hij, ‘geen karakterschets van dezen voortreflijken Vorst te geven. Zijn daden, ondernemingen, ontwerpen, de achting, 't ontzag, en het algemeen vertrouwen dat hij aan geheel Europa wist in te boezemen, en op geen geweld, op geen blinkende overwinningen, op geen omstandigheden des geluks gegrond was, maar op innige braafheid, rechtschapenheid, schranderheid, en doorzicht, bij een onverwrikbare standvastigheid, bewijzen, dat men hem als den grootsten Vorst van zijnen leeftijd erkende en waardeerde. Zijn uiterlijk was niet voorkomend noch innemend, zijn gestel zwak en naar 't ziekelijke trekkende, 't geen de gedurige oefening van het paardrijden hem noodzakelijk maakte, en aanleiding gaf tot zijne gehechtheid aan de jagt. De onderdrukking, van zijne vroegste kindsheid af ondergaan, had een somberheid over zijn gelaat verspreid, en hem vroegtijdig stilzwijgend en ondoordringbaar, en volstrekt meester van zijne houding en woorden gemaakt. Zijn aanleg van geest was niet te min vurig, en zijne wijze van denken edel en groot. Van zijn persoonlijke dapperheid en bedaarde onverschrokkenheid heeft hij niet
slechts in het slagveld, maar in allerlei gelegenheden van levensgevaar veelvuldige

{==21==} {>>pagina-aanduiding<<}
bewijzen gegeven. Zijn kunde in den oorlog heeft in alle zijne veldtochten doorgeblonken, en niemand verstond ooit beter, zich van een overwinnenden vijand te doen ontzien, en in een wanhopig oogenblik een glorierijke retraite te doen, roemrijker dan een victorie. Zijn staatkunde was diep, verr' vooruitziende, en vrij van listen en verschalkingen, ten ware, een listigen vijand, in zijne eigen strikken te vangen. Had hij den oorlog, nu aangevangen, mogen ten einde brengen, Europa zou gelukkig geweest zijn, en Frankrijk ware voor altijd in teugels gelegd geworden. In Engeland was men hem niet genegen, omdat hij geen der Engelsche ondeugden had, zonder welke een vreemdeling daar altijd vreemdeling blijft. Hij sprak zes levende talen zeer goed en vaardig, en gaf in het leger aan elk in ieders bijzondere taal bevelen, hetgeen duizenden van verwarringen voorkwam, die anders in eene gemengelde armée niet te vermijden zijn. Hij kende den staat van alle Hoven, en wist Ministers te doorgronden. Hij was een oprecht Christen, vrij van bijgeloof, maar gehecht aan de rechtzinnige leer en belijdenis. Zijne overtuiging van eene bijzondere Voorzienigheid en hetgeen aan dit leerstuk vastkleeft, was onverwrikbaar en altijd even levendig, en had een doorgaanden invloed op zijn gedrag. Zijn leven was eene aaneenschakeling van worstelingen met kwaadaartigheid, erfhaat, dweepende Aristocratie, en dolle vrijheidszucht, die hem in Engeland even zoo wel in alles den voet dwars zetteden, als bevorens hier te lande. Na zijn dood leerden de Engelschen hem hoogschatten, de Nederlanders hem smaden. In Holland had hij eenige bekwame Staatsdienaars gevormd, doch in Engeland vond hij er geene stof toe.’
Wij hebben deze plaats te liever in haar geheel overgenomen, wijl zij, uit het oogpunt van taal en stijl beschouwd, naar het ons voorkomt, uitstekend schoon mag genoemd worden. Wij willen ook niets op de groote verdiensten van willem den III afdingen, die voorzeker, in den toenmaligen worstelstrijd met lodewijk den XIV, het bolwerk van Europa geweest is. Niettemin houden wij ons overtuigd, dat elk onpartijdige deze afbeelding van willem den III voor hoogst eenzijdig zal houden, en als een nieuw bewijs opleverende der gewone overdrijving van bilderdijk, die zelden of nooit de hoofdpersonen zijner Ge-
{==22==} {>>pagina-aanduiding<<}
schiedenis met bedaardheid beoordeelt, nooit een mengsel van goed en kwaad in hen erkent, maar altijd, of aanbidt, of vervloekt! Met de spreuk: de waarheid ligt veeltijds in het midden, had onze vurige Dichter, zoo 't schijnt, niet veel op. Met des te meer gerustheid durven wij onze Lezers aanraden, met deze karakterschets van (of liever overdreven lofspraak op) willem den III te vergelijken hetgeen wagenaar (XVIIde D. bl. 108-118) van dezen Vorst zegt, als waarin hij, met de hem eigene bedaarde waarheidsliefde en onpartijdigheid, het karakter van dezen merkwaardigen Vorst op zoodanige wijze doet uitkomen, dat deze plaats, ook naar het gevoelen van den doorkundigen van wijn, (Nalez. IIde D. bl. 312) eene der uitmuntendste zijner Geschiedenis is.
Het overige van dit Deel bestaat (om van Nalezingen op de vorige Deelen niet te gewagen) uit Ophelderingen en Bijvoegselen, zoo van bilderdijk, als van den geleerden Uitgever. De laatsten vooral zijn rijk van inhoud, en zelfs dáár, waar men niet met diens gevoelen instemt, als belangrijke bijdragen tot de Literatuur der Geschiedenis van dit tijdvak te beschouwen.




Dagboek van een verblijf in de Sandwich-Eilanden, door C.S. Stewart, laatst Amerikaansch Zendeling op de Sandwich-Eilanden. Naar den vierden Druk uit het Engelsch vertaald. In II Deelen. Te Rotterdam, bij Mensing en van Westreenen. 1836. In gr. 8vo. XXII en 472 bl. f 5-20.

Met hetzelfde genoegen, over het geheel, heeft Rec. dit verhaal van stewart's bijna driejarig verblijf op de Sandwich-Eilanden gelezen, als deszelfs later gedane Reis naar de Zuidzee, waarvan hij verslag deed in dit Tijdschrift voor 1835. No. V, bl. 212-214: denzelfden lof wegens de goede hoedanigheden, zoo wel van den Schrijver, als van deszelfs werk, zou hij hieraan moeten geven; tot dergelijke aanmerkingen of bedenkingen, waar hij in denk- en uitdrukkingswijze van den Schrijver verschilt, zou hij ook hier stof vinden: doch hij kan over dit een en ander hier niet uitweiden, en vindt het ook niet zeer noodig. Dewijl de aankondiging

{==23==} {>>pagina-aanduiding<<}
toevallig vertraagd is, zal het boek wel reeds lang zijne lezers gevonden hebben; en dit verdient het ook in meer dan één opzigt. Het verhaal, in hoofdstukken afgedeeld, loopt van den 19 Nov. 1822 tot in Oct. 1825, toen de Schrijver, tot herstelling van de zeer wankelende gezondheid zijner Echtgenoote, verpligt was die landstreek te verlaten: het is medegedeeld volgens de orde van deszelfs dagboek, en tevens weder in de voor het overige weinig merkbare form van brieven aan eenen vriend: door het volgen der dagorde, worden er wel eens dingen van minder aanbelang en vrij droog opgenomen; maar zij worden toch wederom door andere belangrijke bijzonderheden en beschrijvingen vergoed. - De vertaling laat zich even goed lezen, als die van het vorige werk. De Vertaler heeft er, hoewel ten hoogste spaarzaam, ettelijke aanteekeningen bijgevoegd, die van zijne verstandige opmerkzaamheid getuigen, en waarmede Rec. zich wel vereenigen kan, ja die hem op sommige plaatsen naar meer deden wenschen. Er is toch ook hierbij ruime stof tot opmerken en nadenken, opdat, zoo men meent door Zendelingen iets waarlijk goeds tot uitbreiding van het Christendom te kunnen doen, men zich toch door geen' uiterlijken schijn late verblinden en bedriegen, en bij de hoogte, waarop de kennis van de Christelijke Godsdienst heden ten dage staat, vooral toezie, dat die Zendelingen redelijke en welverlichte Christenen mogen zijn, opdat zij de Volken, aan welke zij het Evangelie gaan prediken, het eene bijgeloof niet met het andere doen verwisselen, door geene verordeningen, die meer Joodsch dan Christelijk zijn, (zoo als b.v. omtrent het vieren van den Zondag, hier altijd Sabbat genoemd, en als zoodanig streng ingescherpt) een werktuigelijk Christendom bevorderen, en ondertusschen andere dingen, die tegen de Christelijke zeden strijden, (zoo als b.v. de veelwijverij) ongemerkt doorlaten; met één woord, opdat zij in den ernst zoo
wel, als in de toegevendheid, de uitersten trachten te vermijden.




Wandelingen door Brussel en een gedeelte van België, in 1836. Reistafereelen, historische Herinneringen en Volksoverleveringen. Door Mr. A.W. Engelen. Met Platen. Te Groningen, bij W. van Boekeren. 1837. In gr. 8vo. 272 Bl. f 3-:


{==24==} {>>pagina-aanduiding<<}

De Heer engelen is door verschillende geschriften bij het publiek genoegzaam bekend, en ook als onderhoudende reisbeschrijver heeft hij zich vroeger door zijn Reistochtjen door Frankrijk gunstig onderscheiden. Ook het boekdeel, hetwelk Rec. hier aankondigt, handhaaft dezen welverdienden roem. De Heer engelen had in het opstellen van deze Wandelingen klippen te vermijden, waarop hij ligtelijk had kunnen stranden. Te beschrijven toch, wat aan een groot gedeelte zijner lezers hoogstwaarschijnlijk overbekend was, en wat daarenboven in tallooze beschrijvingen is te vinden, ware dwaasheid geweest. Engelen heeft eenen uitweg gekozen, waardoor zijne Wandelingen eene eigenaardige aantrekkelijkheid hebben gekregen.
Hij wenschte de plaatsen nog eens te bezoeken, die hem door den tiendaagschen veldtogt merkwaardig waren geworden, en daartoe een voetreisje door dat gedeelte van België te doen, waar hij met de compagnie Groninger Studenten was geweest. Brussel was het punt, waar hij als 't ware zijn hoofdkwartier wilde opslaan. Hij begint zijnen togt van Gorcum naar Breda, en vertrekt, na eenige dagen wachtens, tot dat de noodige toestemmingen uit België ontvangen waren, van daar naar Antwerpen; op welke reize, bij de visitatie aan de Belgische grenzen, van kampen's Gedenkboek als een Itineraire en Belgique wordt ingesmokkeld! Na een kortstondig verblijf in Antwerpen, waar wij den wandelaar gaarne vergezellen bij zijn bezoek op de Citadel en in de Kathedraalkerk, vervolgt hij, langs den nieuwen spoorweg, zijnen togt naar Brussel. Eenige volgende hoofdstukken zijn aan eene gedeeltelijke beschrijving van deze stad toegewijd, waarbij vooral historische herinneringen van vroegeren en lateren tijd en volksoverleveringen van allerlei aard de aandacht des lezers aangenaam bezig houden. Wij vergezellen den reiziger vervolgens op zijn uitstapje van Brussel naar Antwerpen terug, en later op zijne voetreize andermaal van uit Brussel en thans naar die plaatsen van België, waar hij gedurende den veldtogt met zijne kameraden was geweest, aan wie hij deze Wandelingen heeft opgedragen. Nog eenige bijzonderheden aangaande Brussel besluiten dit welgeschreven en onderhoudend boek.
Zietdaar, lezers, in groote en algemeene trekken, wat gij hier vinden kunt. Het zal u niet berouwen, wanneer gij den wandelaar volgt. Hij verhaalt aangenaam, eenvoudig

{==25==} {>>pagina-aanduiding<<}
en ongekunsteld, levendig en zonder jagt te maken op aardigheden. De volksoverleveringen, die een groot gedeelte van dit boek vullen, zijn, naar het oordeel van den Recensent, ook het gelukkigst geslaagd. Zij zullen te meer behagen, omdat zij zich verbinden aan voorwerpen en personen, met wie vele lezers althans, gedurende onze vereeniging met België, bekend zijn geworden; zij zijn meestal in den regten legende-trant, en verkrijgen eene eigenaardige aantrekkelijkheid, omdat zij uit den mond van den regtgeloovigen père jaques vloeijen. De invoering van dezen persoon in zijne verhalen is een gelukkig denkbeeld geweest. Natuurbeschrijvingen schijnen minder tot de sterkte van den Heer engelen te behooren: zij komen hier dan ook niet zeer talrijk voor; iets, hetgeen wij, bij de vele bestaande beschrijvingen van België, slechts prijzen kunnen.
Terwijl wij dit boek dus met ruimte aanbevelen, moeten wij den Heere lngelen toch een paar aanmerkingen maken. Over het algemeen heeft hij, bij het verhalen der niet altijd stichtelijke legenden, overal de kieschheid bewaard; daarom verwonderde ons de weinig kiesche uitdrukking bl. 171. Voor iets dergelijks kan men zich niet te zorgvuldig wachten. Dat geldt ook met name van een paar toespelingen op de H. Schrift, die, wij zijn des overtuigd, volstrekt niet als profanie bedoeld worden, maar desniettemin ongepast zijn. Laten wij die oneerbiedige handelwijze aan onze Fransche buren over, bij wie men tegenwoordig schier geen boek in handen kan nemen, zonder door dergelijke dingen geërgerd te worden. Rec. acht het niet noodig, hierover verder uit te weiden, maar gelooft, dat een enkele wenk den Schrijver voldoende zijn zal. Men kan met alles, wat den Bijbel betreft, in onze dagen niet te voorzigtig zijn.
Het uitwendige van dit boek verdient allen lof. Twee (Engelsche!) staalplaten zijn wezenlijke sieraden. Het vinde een ruim debiet!





De Betrekking van den Staat tot de Godsdienst, volgens de Grondwet; met eene Voorafspraak aan Mr. G. Groen van Prinsterer, door Mr. François Frets. Tweede Druk. Te Rotterdam, bij M. Wijt en Zonen. 1837. In gr. 8vo. 54 Bl. f :-75.


{==26==} {>>pagina-aanduiding<<}

Na al hetgene Rec. in zijn verslag van het stuk van den Heer groen van prinsterer, de Maatregelen tegen de Afgescheidenen aan het Staatsregt getoetst, in dit Tijdschrift, No. XV. bl. 629-639, gezegd heeft, zal hij over het voor hem liggende doelmatige tegenschrift van den Heer frets kort kunnen zijn. Hij verblijdt zich, hieruit te zien, dat de Schrijver in de hoofdzaak met hem overeenstemt, maar de zaak in geschil nog meer bepaald uit het oogpunt van Staatsregt en Grondwet beschouwt, waartoe Ref. hem zeer gaarne grootere bevoegdheid en bekwaamheid toekent, dan zichzelven, en waardoor hij zich in zijn oordeel over het gemelde geschrift versterkt vindt, te welken einde hij dit tegenschrift den Lezer gaarne wil aanbevelen. In eene Voorafspraak aan den Heer groen van prinsterer geeft de Heer frets te kennen, waarom hij tegen hem als tegenschrijver optreedt. In een Woord aan den Lezer, bij de 2de uitgave, verwijst hij, tot meerdere colledigheid, met veel lof naar het werk van den Heer van appeltere, en naar het stukje, getiteld: Christelijke Opleiding op de lagere Scholen in ons Vaderland. (Zie ons Tijdschrift als boven, bl. 639.) - In het stuk zelf heeft de Heer frets zich bijzonder ‘tot taak gesteld, die bedenkelijke verwarring van denkbeelden tegen te gaan,’ welke in dat van den Heer groen van prinsterer heerscht, ‘waardoor men willekeurig zaken van Godsdienst tot die van Staat, en zaken van Staat wederkeerig tot die van Godsdienst brengen, en dus alle rust en orde in de maatschappij zou kunnen vernietigen.’ (Bl. 6.) Hierna toont hij hoofdzakelijk aan, dat groen van prinsterer volgens een Staatsregt redeneert, dat niet meer bestaat, en door den toestand van ons herstelde Vaderland in 1813 metderdaad is afgeschaft; en hij gaat
vervolgens na, wat er in de tegenwoordige Grondwet van 1815, vergeleken met die van 1814, ten opzigte van de betrekking van den Staat op de Godsdienst bepaald is, en wat daaruit, zoo wel met opzigt tot het bestaande Hervormde Kerkgenootschap, als tot degenen, die zich daarvan afgescheiden hebben, volgt: tusschenbeiden neemt hij telkens aanmerking op de verkeerde redeneringen zijner partij, en tracht het onjuiste en ongegronde daarvan aan te toonen, met rondborstigheid en bescheidenheid de waarheid zeggende. - In eene breedere ontwikkeling van dit een en ander kan Ref. den Schrijver, zonder te

{==27==} {>>pagina-aanduiding<<}
groote uitvoerigheid, niet volgen; maar hij beveelt deszelfs geschrift ernstig het nadenken van allen aan, die waarheid en regt, orde en vrede in de burgerlijke en kerkelijke maatschappij liefhebben; en hij stemt met den wensch des Schrijvers in, (bl. 53) dat ‘God ons Vaderland verder beware,’ en dat ‘tegen de pogingen, om den Koning in Kerkgeschillen te wikkelen, waartegen de Grondwet Hoogstdenzelven beveiligd heeft, zijne getrouwheid en regtvaardigheid hem, onder Gods gunst, zullen blijven beveiligen.’





Kerkelijke Rede ter gedachtenis van H.M. Frederika Louiza Wilhelmina, Koningin der Nederlanden, overleden den 12 Oct. 1837. Uitgesproken den 29 Oct. 1837, te 's Gravenhage, door I.J. Dermout, Hofkapellaan van Z.M. Derde Druk. 's Gravenhage, bij S. de Visser en Zoon. 1837. In gr. 8vo. 27 Bl. (*) f :-40.

Gelijk het overlijden onzer hoogst achtingwaardige Koningin algemeene deelneming in Nederland verwekt heeft, zoo kan het ook niet anders dan algemeen aangenaam zijn, dat hetgene, hetwelk tot hare gedachtenis in de Hofstad en door den Hofkapellaan van Z.M. gesproken is, ook alomme kan gelezen worden; en dit zoo veel te meer, daar het geschied is door hem, die daartoe niet alleen ambtshalve verpligt, maar ook wegens zijne overbekende redenaarsbegaafdheid allezins bevoegd en berekend was. - Keurig is de tekst gekozen, die tot grondslag der rede dient, Rom. II:29b: ‘Wiens lof niet is uit de menschen, maar uit God,’ en, hoezeer in den eersten opslag iets bevreemdends hebbende, nogtans zeer doelmatig aangewend is voor eene Lof- en Lijkrede op eene Vorstin van zoo stille en bescheidene Christendeugd, als onze ontslapene Koningin. Te regt legt dus dermout (1) met dit Apostolische woord deze getuigenis van haar leven af, en verklaart, (2) dat deze (a) hare waardigste gedachtenis is, als toegewijd aan een leven, verdienstelijk bij de menschen, en waarop de hooge God het zegel zijner goedkeuring zet; en (b) hare schoonste nalatenschap aan haar Huis en aan de Ne-
{==28==} {>>pagina-aanduiding<<}
derlandsche Natie, achtergelaten aan onze liefde, onze navolging en onze hope. Ziedaar het eenvoudige en gepaste plan dezer Rede, welker eerste deel, tot meerdere concentrering en vermijding van herhalingen, misschien in de eerste helft van het tweede had kunnen opgenomen worden. Even eenvoudig is dit een en ander kort uitgewerkt; in weinige woorden heeft de Redenaar het voornaamste en meest ter zake dienende uitgedrukt; en, met de gave der uitwendige welsprekendheid van dermout voorgedragen, zal het
gewis eene goede uitwerking gedaan hebben. - Behoudens dit alles, zij het Rec. vergund, met alle hoogachting voor den verdienstelijken en rijkbegaafden Man, en met alle bescheidenheid, er eene opmerking bij te voegen, die evenwel misschien in zijne te hoog gespannene verwachting haren oorsprong heeft. Bij alles, wat hier waar, goed en schoon gezegd is, mist hij nogtans over het geheel dat statig plegtige, dat verheven indruk makende, dat magtig treffende, dat hij anders aan de beste stukken van dermout zoo eigen vindt, en vooral bij eene gelegenheid, als de gegevene, zoo eigenaardig zou verwacht hebben. Zoo komt hem ook de Inleiding wel voor het onderwerp gepast voor, als genomen uit het belangrijke van ‘de voortduring onzer gedachtenis bij degenen, met wie wij geleefd hebben,’ en tevens, dat dit zoo kunne geschieden, dat het ‘den toets van de zuivere Godsdienst kan doorstaan;’ ook de manier, waarop dit hier uitgedrukt wordt, zou hij voor elke andere Leerrede gepast achten; maar als inleiding van deze Lijkrede schijnt zij hem te koel, te redenerend toe, en hij zou daarvoor iets meer treffends en terstond aangrijpends gewenscht hebben. Doch, gelijk het blijkbaar is, dat de Redenaar zich om goede redenen der kortheid bevlijtigd heeft, zoo is het zeer mogelijk, dat hij, om den Koning en de Koninklijke Familie voor over stelping van aandoening te bewaren, zichzelven verstandig ingebonden, en die hooge redenaarsvlugt niet genomen heeft, waarvoor hij anders zoo uitmuntend berekend is; en mogt dit zoo geweest zijn, dan eerbiedigen wij gaarne deze wet der noodzakelijkheid. - Ditzelfde zij dan ook toepasselijk op de beide doelmatige, maar niet bijzonder zich onderscheidende gebeden, die, zoo wel als het opleidingswoord tot het eerste, en de bij die gelegenheid gezongene verzen, hierbij gevoegd, en te zamen geschikt zijn, om de gansche godsdienstige rouwplegtigheid voor te stellen. - Gelijk de derde

{==29==} {>>pagina-aanduiding<<}
druk dezer Lijkrede van de algemeene belangstelling, zoo wel in haar, als in haar voorwerp, getuigt, zoo blijve zij strekken tot een vereerend en nuttig gedenkteeken voor Haar, welker voornaamste lof niet was uit de menschen, maar uit God!




Gedichten van Mr. H.A. Spandaw. III Deeltjes. Nieuwe Uitgave. Te Groningen, bij J. Oomkens. 1837. In kl. 8vo. f 4-50.

Het zoude dwaas en overtollig tevens zijn, deze nieuwe uitgave der Gedichten van eenen man als spandaw te willen beoordeelen. Het oordeel der natie heeft zich te zijnen opzigte sedert lang gunstig verklaard; en den beminden Dichter van zoo vele schoone en algemeen bekende stukken kunnen wij slechts geluk wenschen met den bijval, dien zijne werken hebben gevonden. Wij prijzen dan ook het denkbeeld, om alle zijne dichtstukken, door hemzelven naauwkeurig herzien, bij elkander uit te geven, en twijfelen er niet aan, of zijne verzen, door zoetvloeijendheid, door zacht gevoel, vaderlandsliefde en godsdienstigheid onderscheiden, zullen, nu voor allen gemakkelijker te verkrijgen, in veler handen komen, die ze nog niet bezaten. Hoe hoog onze jonge Dichters ook, in hunne eigene oogen, boven de ouden mogen staan, er is hier nog veel voor hen te leeren, onder anderen ook dit, dat poëzij en zoetvloeijendheid onafscheidelijk van elkander zijn.
Drie deeltjes zijn uitgegeven. Wij gelooven, dat nog een vierde moet volgen. Druk en letter zijn goed, maar toch niet zeer bevallig, en de titel vooral is slechts sober uitgevallen. Dat had bij zulk een werk anders behooren te zijn, en wij zijn het ook van den verdienstelijken Uitgever anders gewoon.




Mathilda en Struensee, Treurspel, door Mr. A. van Halmael, jr. Te Leeuwarden, bij G.T.N. Suringar. 1837. In gr. 8vo. 81 Bl. f 1-40.

De val van mathilda, Gemalin van christiaan VII, Koning van Denemarken, en van haren gunsteling, den Graaf van struensee, vooral door de Koningin-Weduwe juliana bewerkt, maakt den inhoud van dit Treurspel

{==30==} {>>pagina-aanduiding<<}
uit. Het onderwerp is tragisch genoeg, om als zoodanig dichterlijk behandeld te worden. De eenheid der niet zeer ingewikkelde handeling is hier wèl bewaard; de karakters der drie hoofdpersonen komen genoegzaam uit, en houden zich over 't geheel vrij wel staande: dat van juliana is door hare snoode veinzerij zeer hatelijk en afschuwelijk, en contrasteert hierdoor sterk met dat van mathilda. De taal van mathilda, (bl. 53, 4) waar zij hoofdzakelijk zegt, dat zij, als zij' struensee missen moet, als een dwingeland regeren zal, is, hoewel tragisch, misschien in haar, zoo als zij zich voor het overige vertoont, wat al te sterk. De daarop volgende evenwel van struensee, (bl. 56, 7) waar hij zijne drift voor mathilda, als fatalistisch onwederstaanbaar, bepleiten wil, is nog sterker en inderdaad afzigtig, zoodat het misschien voorzigtiger ware geweest, dit zoo niet voor te stellen: mathilda verdient hier nog medelijden; voor struensee gaat dit grootendeels verloren. Waardiger is, over het geheel, zijne taal, toen hij gevallen is, (bl. 74, 5) en godsdienstiger, dan men uit het overige verwachten zou, zoodat de scheldwoorden, waarmede dezelve eindigt, hiertegen eenigzins zonderling en gemeen afsteken. Waardig is ook de taal van mathilda, (bl. 78) die hem vermaant, nog ‘op den rand van 't graf zijne valsche wijsbegeerte af te staan, en als Christen te sterven:’ alleen zou men misschien mogen vragen, of het natuurlijk en waarschijnlijk is, dat men in die woelige oogenblikken van het laatste tooneel, waarop men gereed staat beide weg te slepen, hun nog toelaat zoo veel met elkander te spreken. De zedelijke leering, door de Hofdame van eyben ten slotte uitgesproken, is naar het onderwerp niet ongepast aangebragt, maar had wel wat krachtiger kunnen zijn. Bij
kleine bijzonderheden willen wij thans niet stilstaan, en proeven aanvoeren zal niet noodig zijn, daar des Schrijvers manier genoeg bekend is. Hier en daar zou men de voorstelling levendiger, den bouw der perioden minder stijf, meer gemakkelijk en ongedwongen, de versificatie vloeijender kunnen wenschen; ofschoon het stuk, voor het overige, ook ten aanzien der poëzij, zijne verdiensten heeft, waardoor het zich aanbeveelt.






{==31==} {>>pagina-aanduiding<<}

Czaar Peter de Groote, Hervormer van het Russische Rijk. Dichtmatige Levensschets door Andries van Hasselaar. Te Amsterdam, bij de Wed. C. Kok, geb. van Kolm. 1837. In gr. 8vo. 15 Bl. f :-20.

Indien goede keus van een onderwerp, dat voor dichterlijke behandeling wèl geschikt is, en goede wil, om hetzelve te bezingen, genoeg zijn, om een goed dichtstuk te maken, dan moge men vrij deze Levensschets dichtmatig noemen; maar indien prozaïsche rijmelarij, die zich hier en daar met eenige dichterlijke woorden en spreekwijzen bont opschikt, en tegelijk telkens tegen maat en taal zondigt, nog verre as is van een goed voortbrengsel der Dichtkunde te zijn, dan moet men aan dit stukje dien naam geheel ontzeggen. Men oordeele slechts uit de volgende staaltjes, die met verscheidene andere konden vermeerderd worden, en wij zullen er niets behoeven bij te voegen.

Archangel was de stad, waar deze (de haven) werd gelegen, 
En toen kwam ook de lust der (den?) Russen in den zin, 
Om uit den Zeemans-stand te halen rijk gewin. 
De Zeemagt kon weldra zich wijd en zijd uitstrekken. 
Dit deed noodzakelijk de zucht tot oorlog wekken; 
Het Zweedsche en Turksche Rijk werd beurtelings bestookt, 
Waarbij uit 't Rus-kartouw het brandend sulfer rookt, 

{== afbeelding 	==} {>>afbeelding<<}
    
 werd aan den Don vermeesterd, overwonnen! 
En de eerste Russenvloot had hier haar eer begonnen, 
Haar wimpels fladder
{== afbeelding 	==} {>>afbeelding<<}
    
n voor 't Turkenrijksche (!) strand, 
En de achting werd gestaafd voor 
{== afbeelding 	==} {>>afbeelding<<}
    
 herschapen land; 
Deed Zwedens staten schrik (voor schrikken) en op zijn grondvest beven, 
Waardoor aan 't Russisch Rijk het Finland werd gegeven. 
't Gedempte eedgespan der Strelitz (voor Strelitzen), dat sinds zucht, enz. 

en elders:

Er was een groot gebrek aan goede ambachtsliên, 
Ook hier deed onze Czaar zeer spoedig in voorzien; 
Daar door het magtig goud, en door bescherming geven, 
Kon menig kunstenaar met winst in Rusland leven. 


{==32==} {>>pagina-aanduiding<<}

en op eene andere plaats:

Door 't schandelijk gebruik de vrouw als slaaf te geven, 
Sloot mēn haar ook geheel uit hēt maatschapp'lijk leven; 
Bij eene vriendenkring was nimmer ook de vrouw. 
Zij was slechts 's mans slavin vereenigd door den trouw. 
De Czaar in Nederland aan hēt gezellig leven 
Gewoon, moest ook aan dit een andere wending geven, 
En tegen 's lands gebruik geheellijk onverwacht, 
Werdēn de vrouwen ook aan zijnen disch gebragt, 
Deed ze in de zamenkomst der mannen ook verschijnen, 
En 't Oosterschē gezag des Echtgenoots verdwijnen. 





Stanzaas bij het Graf der Moeder van het Vaderland. Door G.A.C.W. Marquis de Thouars. Te Hoorn, bij de Gebr. Vermande. 1837. In gr. 8vo. 34 Bl. f :-30.

Het was te verwachten, dat de dood van onze geëerbiedigde Koningin eene menigte lijkdichten zou te voorschijn roepen; en dat de Marquis de thouars niet zwijgen zou, liet zich van 's mans ijver voor het Koninklijke Huis, en van zijne bereidvaardigheid, om bij elke gelegenheid te dichten en te doen drukken, gereedelijk voorspellen. Welgemeend zijn deze Stanzaas ongetwijfeld; onzamenhangend evenzeer, en niet minder rijk aan veelvuldige herhalingen. Hier en daar vindt men goede regels en goede gedachten; zoo deed ons de aanhef iets goeds vermoeden: maar nog meer is onverstaanbaar, klanken en beelden, waaraan men moeijelijk een' zin kan hechten, of die, om hunne bespottelijkheid, ons, zeer tegen de bedoeling des Dichters, een' glimlach afpersen. Wie heeft er b.v. ooit meer gehoord van de Noordstar van haar zegenzwangre lippen, die licht verspreidt op 't krankgebeukte schip? Of wat beteekent het, als van 's Konings echt wordt gezegd:

Het paradijs des huwlijks werd betreên, 
Maar met geen lucht-, geen wulpsche Ioonsche sprongen; 
Neen, op de maat van hen, die 't bruidslied zongen 
Van 't zalig choor, wegsmeltende in gebeên! 


{==33==} {>>pagina-aanduiding<<}

Rec. hoopt, voor de eer onzer Poëzij, dat er betere lijkdichten op de overledene Vorstin het licht mogen zien, dan dit.




Godsdienstige Harptokkelingen. 't Hoogduitsch van Agnes Franz vrij gevolgd, door A. van der Hoop, jun. Te Rotterdam, bij W. Messchert. 1837. In gr. 8vo. X en 55 Bl. f :-90.

Het aantal van godsdienstige liederen is in onze taal niet zoo groot, of van harte heeten wij elke goede bijdrage in dit vak, hetzij dan oorspronkelijk of vertaald, welkom. En dit kleine bundeltje verdient in vele opzigten dat vriendelijke welkom. Het zijn voor het meerendeel eenvoudige en hartelijk gemeende stukjes, vol van godsdienstig gevoel, meestal vrij van dien mystieken toon, dien men in dergelijke voortbrengsels, vooral uit Duitschland, niet zelden aantreft. Enkele plaatsen zullen waarschijnlijk ook hier bij ons niet door allen zoo worden beaamd; maar toch ook slechts enkele malen zal men hier begrippen vinden, waarmede men zich niet gaarne vereenigt. De Heer van der hoop deed dus wèl met de vertaling; en, spreekt hier geen verheven poeëzij, de eenvoudige toon doet het godsdienstige harte wèl. Vele stukjes zijn ook door hem, wien niemand dichtgaven zal ontzeggen, regt zoetvloeijend en lief vertaald. In eenige missen wij die zoetvloeijendheid, met name in de eersten. Zoo komt Rec. het metrum van het Morgenlied niet zeer gelukkig gekozen voor. In dergelijke stukjes vooral zou hij altijd zeer gemakkelijke en vloeijende voetmaten verkiezen, waardoor de woorden zich als van zelve in het geheugen des godvruchtigen lezers prenten. Daarom zou hij meenen, dat ook rijmklanken, als deze:

Waak op, mijn hart! Doorgrond u 
Nog eens, eer de avondstond u 
Het oog door slaap bezwaart. 

zooveel mogelijk moeten worden vermeden. Wij achten het onnoodig, door vele proeven ons gunstig oordeel over dit boekje te staven. Een paar coupletten, onverschillig opgeslagen, mogen den toon en trant van vele dezer stukjes eenigzins doen kennen; zij zijn genomen uit Troost in Lijden:

{==34==} {>>pagina-aanduiding<<}


Sla het oog naar boven, 
Drukt de smart u neer; 
Wat u menschen rooven, 
Geeft u 't stil gelooven 
Duizendvoudig weer. 
 
Schoon vaak aan de boomen 
Spade bloesem tiert; 
Eenmaal toch, o vroomen, 
Zal de lente komen, 
Die het woud versiert. 
 
Zoo wekt God in 't harte, 
Dat, op Hem gericht, 
Aardsche ramp en smarte 
Zonder morren tartte, 
Uit het duister, licht. 

Eenen voorzang aan zijn zoontje zendt de Heer van der hoop dit bundeltje vooraf. Hetzelve stichte veel nut!





Sternes Sentimenteele Reis door Frankrijk en Italie. Op nieuw uit het Engelsch vertaald door....... Te Amsterdam, bij Nayler en Co. 1837. In kl. 8vo. VIII en 187 Bl. f 1-50.

Ieder weet, dat geheel Europa reeds in de vorige Eeuw aan sterne den eersten rang onder de schertsende, gelijk aan claudius onder de ernstige luimige Schrijvers heeft toegekend. Wij verstaan daardoor niet, dat sterne altijd schertsend, zoo min als dat claudius gedurig ernstig zij; - dit zou een grof misverstand zijn: want het is aan den luimigen schrijftrant eigen, (en daarom wordt hij zoo dikwerf misverstaan en is zoo moeijelijk) dat hij den lezer zoo wel tranen uit de oogen persen, als hartelijk moet kunnen doen lagchen. En dat sterne beide vermogt, is onbetwistbaar. Wij spreken slechts van den heerschenden geest zijner werken; en dan zal men toch zekerlijk Tristram Shandy en de sentimentele Reis over 't geheel meer tot scherts, en zelfs tot dartelheid, zien overhellen, dan den Wandsbecker Bode, die van het laatste geheel vrij en rein is. Doch, hoe dit zij, beide eerstgenoemde voortbrengsels werden on-
{==35==} {>>pagina-aanduiding<<}
der de klassieke boeken der Europische letterkunde gerekend en in alle talen overgezet. Ook in de onze? Tristram Shandy niet. Nu, dat was misschien een geluk; want hoe zou er dat toen uitgezien hebben! De sentimentele Reis wel; maar o, hoe viel dat af bij het Engelsch! - Men moet weten, dat in de tweede helft, even over het midden der achttiende Eeuw er eene vertaalschool was, die de Engelsche werken van smaak op de jammerlijkste wijze in het Nederlandsch overbragt. Daaraan hebben wij overzettingen te danken van hume's History of England, van fielding's en
richardson's meesterwerken, van goldsmith's Vicar of Wakefield, die onze Natie werkelijk schande aandeden. Om slechts een of twee voorbeelden te geven: mechanical werd in hume altijd door tuigwerkelijk vertaald, en Lovelace, de verfoeijelijke, kwam er altijd voor onder den naam van den guit (*). Nu neme men het hedendaagsche en waarschijnlijk ook toenmalige denkbeeld, waarin guit voorkomt, en vergelijke dat met de diepe, overlegde, beredeneerde boosheid des verleiders! Wij zouden meer en oneindig belangrijker voorbeelden kunnen bijbrengen; doch waarom zoo lang bij het slechte vertoefd, wanneer het goede voor ons ligt? Slechts met een woord gewaagden wij van het eerste, om de noodzakelijkheid eener nieuwe vertaling van sterne te doen opmerken. Want ook sterne, de losheid, de ongedwongenheid zelve, moest in het harnas dier stijve, loodzware vertalingen worden geperst, wier fabrikeurs, in weerwil van van effen's voorbeeld, nog geen denkbeeld hadden van een' bevalligen en vooral niet van een' luimigen stijl. Het werd dus tijd, hoog tijd, dat wij van dit kleine, maar door de algemeene stem der beschaafde wereld zoo hoog gestelde voortbrengsel eene betere overzetting bekwamen. En wij zien die hier voor ons. De Vertaler heeft de verbazend moeijelijke taak vervuld (gelijk ons
door vergelijking met het oorspronkelijke gebleken is)

{==36==} {>>pagina-aanduiding<<}
van meestal bijkans woordelijke getrouwheid met losheid van stijl en eene echt Hollandsche kleur te verbinden, die ons niet doet gevoelen, dat wij eene vertaling lezen. Hij heeft zich daartoe natuurlijk zekere vrijheden moeten veroorloven, die door onze overdeftige en kieschkeurige taalkenners en taalwetgevers misschien met hoofdschudden zullen worden opgemerkt; het gebruik namelijk, in ruimen overvloed zelfs, van vreemde woorden, en hier en daar ook van eene uitdrukking, die in hoogfatsoenlijke gezelschappen zou gewraakt worden, (zoo als eene enkele maal in wat donder voor the deuce) en over 't geheel kan deze overzetting als een Model worden aangehaald. Onze lezers zullen dit mogelijk niet op ons woord gelooven, en wij zijn dus verpligt daarvan eene enkele proeve te leveren; eene enkele, en wel eene korte, omdat wij hier noodzakelijk den Engelschen tekst ter vergelijking bij moeten plaatsen. Wel nu, het zij dan het Fragment over Abdera, hetwelk tevens zoo wèl de verliefde geaardheid van sterne kenschetst.

A Fragment.

The town of Abdera, notwithstanding Democritus lived there, trying all the powers of irony and laughter to reclaim it, was the vilest and most profligate town in all Thracia. What for poisons, conspiracies and assassinations, libels, pasquinades and tumults; there was no going there by day, - 't was worse by night.
Now, when things were at the worst, it came to pass, that the Andromeda of Euripides being represented at Abdera, the whole orchestra was delighted with it: but of all the passages which delighted them, nothing operated more upon their imaginations, than the tender strokes of nature, which the poët had wrought up in that pathetic speech of Perseus: O Cupid! prince of Gods and men! Every man almost spoke pure jambics the next day and talked of nothing but Perseus pathetic address: O Cupid! prince of Gods and men! in every street of Abdera, in every house - O Cupid! Cupid! - In every mouth, like the natural notes of some sweet melody which drops from it, whether it will or no - nothing but: Cupid! Cupid! prince of Gods and men! The fire caught - and the whole city, like the heart of one man, opened itself to love. No pharmacopolist could sell one grain of hellebore - not a single armourer had a heart to forge one instrument of death - Friend-
{==37==} {>>pagina-aanduiding<<}
ship and Virtue met together and kissed each other in the street - the golden age returned, and hung over the town of Abdera - every Abderite took his oaten pipe, and every Abderitish woman left her purple web, and chastely sat her down and listened to the song.
'T was only in the power, says the Fragment, of the God, whose empire extendeth from heaven to earth, and even to the depths of the sea, to have done this.

‘Een Fragment.

De stad Abdera was, in weerwil van de krachtige ironie en scherts van Democritus, die deze stad bewoonde, en zijne medeburgers poogde te genezen, de verachtelijkste en ligtzinnigste stad van gansch Thracie. Tegen vergiftigingen, zamenzweringen en moorden, schotschriften, hekeldichten en oploopen was men over dag niet veilig - bij nacht was het nog erger.
Nu gebeurde het, dat, toen de zaken op het ergst waren, de Andromeda van Euripides gespeeld werd, tot groot genoegen der gansche orchestra; maar van al de tirades, die hen verrukt hadden, had niets zoo zeer op hunne verbeelding gewerkt als de aandoenlijke uitroep der natuur, dien de dichter in de hoog opgewonden rede van Perseus ingeweven had: O Cupido, heer der Goden en der menschen! Bijna iedereen sprak den volgenden dag in zuivere jamben en had niets in den mond dan het aandoenlijk gebed van Perseus: O Cupido, heer der Goden en der menschen - op alle straten van Abdera - in ieder huis - O Cupido, Cupido! op alle tongen, even als de natuurlijke toonen van de eene of andere liefelijke melodie, die onwillekeurig voortvloeit - niets anders dan Cupido, Cupido, heer der Goden en der menschen! Het vuur kreeg voedsel, en de gansche stad, als het hart van één man, opende zich voor de liefde. Geen apotheker kon een enkel grein helleborum verkoopen - geen zwaardverger had moed om een moordtuig te smeden - vriendschap en deugd gaven elkander de hand en kusten zich op straat - de gouden eeuw keerde terug en zweefde over de stad Abdera - ieder Abderiet nam zijne rieten fluit en iedere Abderietin verliet haar purperen weefsel en zette zich kuisch ter neder om naar het lied te luisteren.
De God, zegt het fragment, wiens rijk zich van den he-
{==38==} {>>pagina-aanduiding<<}
mel tot aan de aarde en zelfs tot in de diepte der zee uitstrekt, was alleen in staat om zoo iets te bewerken.’
Dat is vertalen, niet slaafsch letterlijk, en dus doodelijk voor alle kracht en fijnheid van vernuft, maar toch zoo woordelijk, als eene goede vertaling het slechts immer toelaat. Hoe goed - schoon niet met hetzelfde werkwoord - is niet reclaim door genezen uitgedrukt! Het woord passages wordt door het, wel is waar uitheemsche, woord tirades, dat echter hier nadrukkelijker is dan plaatsen, wedergegeven. Strokes of nature komt ons zelfs in het Engelsch niet zoo juist voor de uitgedrukte zaak voor, als: uitroep der natuur. Daarentegen zouden wij, onder verbetering, voor: the fire caught, liever zetten: de vonk vatte vlam, dan: het vuur kreeg voedsel. Zweefde, voor hung, is mede eene hoogst gelukkige uitdrukking. En wij hebben hier toch slechts, zonder te zoeken, op goed geluk af eene plaats uit vele genomen. Men kan dus zeggen, dat de vertaling van sterne's sentimentele Reis volkomen gelukt is. Zelfs heeft de Vertaler hier en daar den tekst verbeterd. B.v. bl. 23: ‘Ik stond op het punt van te vragen (had dezelfde bon ton van den omgang het veroorloofd, als in de dagen van Nehemia) Wat deert u? en waarom is uw aangezigte treurig?’ Men vindt bij sterne, voor Nehemia, in the days of Esdras; doch de Predikant vergist zich, en de leek (want alles zou ons bedriegen, indien de Vertaler een Geestelijke was) zet daarvoor te regt Nehemia; want het is eene vraag des Konings van Perzië aan dezen zijnen vertrouwden schenker en hoveling.
Het zal echter ook, eensdeels om te bewijzen, dat wij dit boekje, als een belangrijk voortbrengsel in onze, aan goede prozawerken niet overrijke, Letterkunde, met aandacht gelezen hebben, anderdeels om onze onzijdigheid te doen blijken, niet onnut en, zoo wij vermoeden, den kundigen Vertaler zelv' niet onaangenaam zijn, dat wij eenige aanmerkingen, door ons onder het lezen gemaakt, niet terughouden. De eene betreft de Fransche woorden. Het is waar, en wij hebben zulks gereedelijk toegestemd, dat het pedanterie en overdreven purismus zou zijn, in een boekje van dezen aard, alle of zelfs de meeste Fransche uitdrukkingen in deftig Hollandsch, op het voetspoor van hooft, te willen wedergeven; maar men kan toch ook tot het andere uiterste

{==39==} {>>pagina-aanduiding<<}
overslaan, en dit, vreezen wij, is hier en daar geschied. Waarom moet bidet, dat eenvoudig postpaard beteekent, dien Franschen naam behouden? Wij zien daarvoor ook geene reden bij sterne. De Anglicismus: fille de chambre (chambermaid) wordt zelfs getrouwelijk overgenomen, waar men toch zeer gevoegelijk met ons kamenier of kameniertje had kunnen volstaan. Zelfs waar het Fransch spreken onwaarschijnlijk is, (b.v. in eene halve alleenspraak des Engelschen Schrijvers, die dan toch wel in de moedertaal zal gehouden zijn) lezen wij getrouwelijk, even als in het origineel: le Diable l'emporte! (Bl. 67.) Doch wij willen hierop niet verder aandringen, daar het zeer mogelijk eene zucht tot gemoedelijke en naauwgezette getrouwheid is, waar het zouder schade der moedertaal kon geschieden. Ook is het waar, dat, wie sterne wil lezen, Fransch dient te kennen.
Maar wij hebben nog enkele kleine onnaauwkeurigheden gevonden. Het komt ons voor, dat benefit of the Clergy, (zie de Noot op bl. 12) te regt door voorregt der Geestelijkheid vertaald, geenszins, gelijk die Noot schijnt aan te duiden, op het volgende delinquents alleen slaat, maar (gelijk de koppelwoorden either - or te kennen geven) ook op het daarna volgende young gentlemen, jonge lieden van aanzien, die door de Engelsche Hoogescholen, welke geheel onder beheer der Geestelijkheid van de heerschende kerk staan, met Gouverneurs (tutors) worden verzorgd, somtijds nietige wezens, maar door den in Engeland niet minder dan in Holland alvermogenden kruiwagen voortgeholpen, en die hunne pupillen wel eens tot martelaars kunnen maken. - Van de Désobligeante (zeker rijtuig) wordt in de vertaling gezegd (bl. 17), dat het tweemaal op den berg Cenis in stukken gevallen was. Er staat in het Engelsch: that it had been twice taken to pieces on Mount Cenis. Men kan dien berg niet geheel met rijtuig oversteken; aan de eene zijde moet hetzelve uit elkander genomen, en op de andere weder ineengezet worden; de reizigers, zelfs vrouwen, moeten muilezels bezigen: zoo was het ten minste zekerlijk nog ten tijde van sterne. Het is dus uiteengenomen. - Bl. 33. Een Fransch Kapitein vertelt, dat Brussel vol noblesse was, toen de Franschen verdreven werden. Aan zulk een noodlottig tijdstip zal wel niemand minder herinneren, dan een Franschman. Er staat in het Engelsch: when the Imperialists were driven out by the French.

{==40==} {>>pagina-aanduiding<<}
Dit was in den winter van 1746, toen bijna een geheel Hollandsch leger, hetwelk die voor ons altijd noodlottige stad voor Oostenrijk moest helpen verdedigen, werd gevangen genomen door den Maarschalk van Saksen. Wij denken, dat hier door eene drukfout iets is uitgevallen, als: (Oostenrijkers door) de Franschen. - Op bl. 57 staat Franconie, een bij ons ongebruikelijk woord, voor Frankenland, een der vroegere tien kreitsen des Duitschen Rijks. - In weerwil dezer weinige vlekjes, wenschten wij wel van dezelfde hand vertalingen van meer andere luimige Schrijvers te bezitten. Mogt hij eens aan een der goede werken van jean paul denken!
Voorts is de Vertaler gansch niet mild geweest met zijne aanteekeningen, die hier en daar ter opheldering niet overtollig zouden geweest zijn; maar hij heeft aan den anderen kant eenige weinige Noten gegeven, die voor het Publiek zoo duister als raadsels zijn. B.v. bl. 55: ‘Doublets beteekent gelijke oogen op de dobbelsteenen, ook een vest, een broek, enz. Dobbelsteenen nu worden op de tafel gesmeten, en een broek, in een enkel geval, des nachts uit het venster. De vraag blijft slechts, wie diable roept, hij die den broek uit het venster gooit, of de andere, die zijn broek achterna loopen moet - denkelijk beide.’ - Bl. 16, Noot op het gezegde van sterne, dat er geen land bestaat, waar de kunsten beter aangemoedigd worden dan in Engeland: ‘Gelukkig voor sterne in zijnen tijd! De tegenwoordige Engelschen zullen hier iets op afdingen en dan zal een Mijnheer uit Utrecht voor de opinie van sterne in de bres springen: warm, als of hij een Engelschman was.’
De Voorrede is echt luimig. De streepjes van sterne (een wansmaak, waarvoor geene verschooning is) worden aardig gepersiffleerd. De Overzetter hoopt niet, dat er een streep door zijne kopij zal loopen. Alles toont ons in hem een' man van geest, vernuft, en die de luim verstaat.
Wij spreken natuurlijk alleen van de vertaling, zonder de zedelijke strekking van eenige plaatsen des origineels te beoordeelen. Trouwens, dit ware ook noodeloos, daar het boekje in geheel Europa bekend is. (*)





{==41==} {>>pagina-aanduiding<<}

De Scherpregter van Bern, of het Feest van den Wijnoogst. Uit het Engelsch van J.F. Cooper, door Steenbergen van Goor. II Deelen. Te Amsterdam, bij C.L. Schleijer. 1836. In gr. 8vo. 656 Bl. f 6-60.

Voorberigten en inleidingen te lezen, valt zelden in den algemeenen smaak, en toch is het dikwerf nuttig, vooral bij werken, uit eene vreemde taal overgebragt. De Vertaler doet ons de gebreken van het boek kennen, juist door ze te willen verdedigen, en de Schrijver wijst het standpunt aan, waarop hij de lezers wil stellen, en ontvouwt het oogmerk van zijnen arbeid. Bij de beperkte ruimte, ons, bij de overgroote menigte van nieuwuitkomende romans, vergund, verzoeken wij den bescheiden lezer, voorberigt en inleiding hier niet over te slaan, en dus zelf de moeite der recensie van dit produkt uit de pen van cooper te willen op zich nemen. 's Mans schrijfwijze is bekend, en de naam van den Vertaler waarborgt voor eene goede overbrenging. Het beloop van den roman op te geven, zou de verrassing benadeelen, die in deze soort van verhalen het piquante uitmaakt; gelijk ook hier, tot aan het einde toe, de belangstelling gaande en de verwachting gespannen wordt gehouden. Voor verstandigen is het werk meer dan roman, geeft dikwerf stof tot nadenken, en niemand, denken wij, al is hij het ook in verschillende opzigten met den Schrijver niet eens, zal het werk onvoldaan ter zijde leggen. Dit zij ter aanprijzing genoeg!




Albrecht Beyling en zijne Tijdgenooten. Oorspronkelijk historisch-romantisch Tafereel uit de Hoeksche en Kabeljaauwsche Twisten. Door H.C. Dresselhuys. Iste Deel. Te Amsterdam, bij G. Portielje. 1837. In gr. 8vo. 265 Bl. f 2-80.

Sedert de historische Romans in den smaak zijn gekomen, beijveren zich onze vaderlandsche Schrijvers, om nu eens het eene, dan weder het andere gedeelte der geschiedenissen van hunnen geboortegrond in een romantisch gewaad te kleeden,

{==42==} {>>pagina-aanduiding<<}
en slagen zij daarin nu eens beter, dan eens minder goed, naar dat hun bekwaamheid en smaak in meerdere of mindere mate geschonken zijn. Ware de Schrijver van dit werk nog in leven, dan zouden wij er ons toe kunnen zetten, om zijnen letterarbeid te beoordeelen; maar waartoe zou het nu baten? de man is dood, en, zoo als wij bij eene vorige aankondiging van een zijner werken te kennen gaven, zal het zijnen vrienden zeker genoegen doen, iets uit zijne nalatenschap te ontvangen. Zij zullen zich ook niet beklagen, dat men hun iets onwaardigs levert. Bijzondere inzigten of nieuwe oogpunten in de geschiedenis, de zeden en gewoonten van dien tijd vol beroering, partijwoede en wreedheid, zal men er wel niet in vinden; maar het verhaal laat zich, zonder veel inspanning, geleidelijk lezen; het wekt de belangstelling om het vervolg te leeren kennen, zonder juist daarnaar met geestdrift te doen verlangen; de vinding is niet onaardig; maar gang, gloed en warmte, werking van verhevene hartstogten te schilderen, viel niet onder het bereik van den jeugdigen Schrijver, die zich echter door oefening had kunnen volmaken, ware hem daartoe langer leven vergund geworden. De hoofdpersoon wordt voorondersteld van adellijke geboorte te zijn, opgevoed door den Heer van Haamstede, een Kabeljaauwsch Edelman, die zijnen zoon om Hoekschgezindheid onterft, Beyling als erfgenaam benoemt en aan zijne eenige dochter verlooft; terwijl die zoon, Floris van Kijfhoek, zoo wel om zijn eigen belang als in dat van vrouw Jacoba van Beijeren, den vader in zijn slot belegert, dat ingenomen, in brand gestoken en verwoest wordt, en de dochter met hare Gouvernante in handen van den woesten en gewetenloozen van Kijfhoek geraken. Tot zoo verre brengt ons het verhaal in dit eerste deel, waarvan het tweede weldra verschijnen zal. Op de zee der Romans kan deze ook medevaren, en, zoo wij er al niet veel treffends in ontmoeten, kunnen wij verzekeren, dat er niets schadelijks in te vinden is; hetgeen, in den
tegenwoordigen tijd, wel als eene verdienste, al is ze dan ook ontkennend, mag gerekend worden.

Onderhoud in het hoekje van den haard, in ernstige en luimige Verhalen. Naar het Engelsch. Te Amsterdam, bij H. Frijlink. In gr. 8vo. 290 Bl. f 2-90.


{==43==} {>>pagina-aanduiding<<}

Wij hebben dit bundeltje niet bij den haard, maar in het heetste van den zomer gelezen, doch gelooven, dat het dezen winter even onderhoudend zal zijn, als toen; wel te verstaan, indien het den lezer nieuw is. Gebrek aan dit vereischte bij vele verhaaltjes maakte, dat wij het bundeltje spoedig door waren; eenigzins gemelijk over de vrijpostigheid van den Uitgever, die er geene zwarigheid in schijnt te vinden, - of de vertellingen in quaestie zoo mooi vindt, dat ze dit verdienen, - hetzelfde geregt in het Leeskabinet en in een bundeltje als dit aan te bieden. Mijnheer frijlink! dat is de boekverkoopers-speculatie nu toch wat ver gedreven. Het Leeskabinet wordt immers nog al algemeen gelezen?

Het ongeluk des Rijken en het geluk des Armen, enz. Naar Casimir Bonjour en J.N. Bouilly. Te Rotterdam, bij A. Wijnands. 1836. In gr. 8vo. 207 Bl. f 2-10.

Het eerste en verreweg uitvoerigste der twee in dit bundeltje opgenomene verhalen wordt op den titel aangeduid. Het moet het geluk voorstellen van hem, die uit den staat van behoefte zich tot rijkdom en aanzien verheft, boven hem, die, in rijkdom geboren, deszelfs genietingen niet op waren prijs weet te stellen, voor dezelve door gewoonte onverschillig is, en zelfs het ware genot des levens in menig opzigt nooit leert kennen, het onachtzaam voorbijgaat, of er geen gevoel voor heeft. Dit verhaal bevat vele nuttige wenken, en onderscheidt zich, even als het volgende, door zedelijke strekking gunstig van de meeste voortbrengselen der nieuwste Fransche school. Het tweede draagt ten opschrift: de vrijwillige standverwisseling, of de huwelijkskeuze, en is de - zeer onwaarschijnlijke - geschiedenis van eene jonge, schatrijke en aanzienlijke bankiersweduwe, te Parijs in hoogen kring levende, die alle hare rijkdommen veinsde te hebben verloren, ten einde om haars zelfs wil bemind te worden, en eenen echtgenoot te vinden, die haar niet nam - zoo als onze voorouders zeiden - om geld of goed, maar om haar deugd en rein gemoed. Dien vond zij, van muzijklessen heetende te leven, dan ook in eenen jongen beeldhouwer, den eenigen, die van hare vroegere bewonderaars haar

{==44==} {>>pagina-aanduiding<<}
in haar vermeend ongeluk niet verlaten had. De schatten werden na het huwelijk goeddeels besteed tot aanmoediging van muzijk en beeldhouwkunst. Wij hebben voor de schoone kunsten alle achting, maar gelooven toch in onze eenvoudigheid, dat zij, als hoofdmiddelen tot verkrijging van waar levensgeluk, hier al te eenzijdig op den voorgrond geplaatst worden. Voor den redelijken en zedelijken mensch zijn er hoogere genoegens.
Noodig was zeker de vertaling van dit werkje niet. Maar, als alleen het noodige vertaald moest worden..... Nu, onzentwege wenschen wij gaarne aan dit niet magtig volumineuze boek eene goede reis en welwillende lezers.




De Vriend der Jeugd, in proza en poëzij. Voor Scholen en Huisgezinnen. Door E. Molema, Onderwijzer te Finsterwold. Te Groningen, bij J.B. Wolters. 1836. In kl. 8vo. 101 Bl. f :-35.

Schoon de eigenlijke beoordeeling van zulke schoolboekjes minder hier, dan in de Bijdragen voor het Onderwijs, te huis behoort, zeggen wij echter van het onderhavige, ons toegezondene, dat het ons voorkomt zich noch door inhoud, noch door vorm bijzonder ten goede te onderscheiden. ‘Stukken, meer plaatselijk en derhalve minder geschikt voor het algemeen, zal men hier, zoo veel ik weet, niet aantreffen,’ zegt de Schrijver. Hij schijnt dus daartoe niet te rekenen: Mijne drie Kindertjes, Mietje oud 4, Folkert oud 3, en Geessina oud 1 jaar; op mijn 33 verjaardag; vergeet mij niet (het laatste zangstukje aan het bord in de school te Nieuwe Beerta, bij des Schrijvers vertrek van daar.) Onzes inziens hadde de Onderwijzer molema dit boekje gerust kunnen achterhouden. Alleen als herinnering voor de jeugd van Nieuwe Beerta aan dezen haren vorigen Onderwijzer heeft het eenige waarde; ofschoon dan de titel: in rijm en onrijm, beter ware geweest, dan: in proza en poëzij.





{==45==} {>>pagina-aanduiding<<}

Boekbeschouwing.

Handleiding tot eene Algemeene Geschiedenis der Christelijke Zedekunde. Door B. Rusburg. Te Kampen, bij K. van Hulst. In gr. 8vo. 360 Bl. f 3-:

Dit werk is niet oorspronkelijk, maar, volgens de opregte bekentenis van den Heer rusburg, in de Voorrede, gevolgd naar dat van den bekenden de wette, Lehrbuch der Christlichen Sittenlehre und der Geschichte derselben, ‘evenwel,’ zegt hij, ‘met zoo vele wijzigingen, veranderingen, uitlatingen en toevoegsels, als ik voor het Nederlandsch Publiek noodig oordeelde;’ en hij verzoekt het slechts als eene proeve te beschouwen, waarop hij aanmerkingen enz. ter verbetering gaarne ontvangen zal. Hij heeft het voor den beschaafden stand, en bijzonder voor de jongelingschap, (waaronder met name de studerende en de jonge Predikanten) bestemd, welke hij tusschenbeiden ook wel eens aanspreekt. Tot derzulken nut heeft hij vele plaatsen uit de H. Schrift en andere Schrijvers aan den voet der bladzijden aangehaald, hetwelk evenwel in de lezing somtijds hinderlijk is, wanneer men die plaatsen met den volzin, waartoe zij behooren, zamen moet opnemen.
Volgens den titel van rusburg zou men alleen het laatste gedeelte van de wette's werk verwachten, namelijk de Geschiedenis der Christelijke Zedekunde; maar hij heeft ook het eerste opgenomen, en wel zoo, dat hij in de eerste Afdeeling over de Zedekunde (Zedeleer zou het hier eigenlijk moeten zijn) in het algemeen (eigenlijk meest de Christelijke) en in de vijfde of laatste over de bijzondere Zedekunde (Zedeleer) handelt: waartoe deze afscheiding dient, ja hoe deze gedeelten des werks, die er ruim de helft van uitmaken, in verband met het overige staan, is Rec. niet gebleken. Het oorspronkelijke werk niet bezittende, kan hij ook over ie-
{==46==} {>>pagina-aanduiding<<}
ders bijzondere verdiensten te dezen opzigte niet genoegzaam oordeelen; en wanneer hij nu, kortheidshalve, van den Schrijver spreekt, wil hij hierbij ieders eigendomsregt ongeschonden in het midden laten.
Het middelste gedeelte dan des werks, dat eigenlijk aan den titel beantwoordt, wordt op de volgende wijze behandeld. De tweede Afdeeling heet Algemeene Geschiedenis der Christelijke Zedekunde, maar moet waarschijnlijk heeten der Voorchristelijke, want het bevat in het 1ste Hoofdstuk, dat geen opschrift heeft, (de eerste rubriek toch is een 1ste onderdeel) voornamelijk de Zedeleer van mozes en de Profeten; en het tweede is getiteld Zedekunde des Jodendoms, of, zoo als het naauwkeuriger kon zijn, der Israëliten na de Babylonische ballingschap. Maar behoefde dit alles hier wel zoo uitvoerig, en dan nog zoo verstrooid, zoo naar individuéle Schrijvers behandeld te worden? Had de Schrijver liever een kort overzigt, bij zekere hoofdpunten bepaald, gegeven, op welke hoogte de Zedekunde bij Israël vóór christus stond, dan ware men meer op het standpunt van beoordeeling der waarde van de Christelijke; maar juist dit ontbreekt, en schijnt nogtans niet te moeten ontbreken, het kenmerkende namelijk van de oorspronkelijke Christelijke Moraal, waardoor dan de Geschiedenis van hare ontwikkeling en verbastering beter zou kunnen verstaan worden. Hierop volgt wederom IIde, moet zeker zijn IIIde Afdeeling, Geschiedenis der Christelijke Zedekunde, welke onder drie Hoofddeelen gebragt wordt: Katholicismus, van de Apostelen tot aan gregorius den Grooten; Pausdom, van dezen tot aan de Hervorming; Protestantismus, van deze tot aan onzen tijd. (Of de eerste benaming hier nog wel gepast zij, zou Rec. betwijfelen.) Het eerste bevat twee tijdvakken, door constantijn den Grooten van elkander gescheiden, in welke beide eerst de Algemeene Geschiedenis van de
vorming der Christelijke Kerk, daarna de Kerkelijke Zedekunde in even zoo vele Hoofdstukken voorgesteld, en waarbij in

{==47==} {>>pagina-aanduiding<<}
het laatste nog een afzonderlijk derde Hoofdstuk aan het Leerstelsel van augustinus besteed wordt. In dezelfde orde en op dergelijke wijze wordt in de IIIde (IVde) Afdeeling het Pausdom behandeld, dat met gregorius den Grooten zijn eerste, met gregorius VII zijn tweede tijdvak begint, in welk laatste het 3de Hoofdstuk over de Mystiek van pseudo-dionysius areopagita loopt. Ook het Protestantismus wordt hier, in de IVde (Vde) Afdeeling, in drie tijdvakken verdeeld, 1. de tijd der Hervorming zelve, 2. van daar tot het eerste (lees einde) der 18de Eeuw, 3. van daar tot op onzen tijd: op dergelijke wijze, als de vorige, wordt ook dit behandeld, zoo echter, dat ook nu aanmerking genomen wordt op de Zedekunde der Hervormers, en op die der verschillende Protestantsche Kerkgenootschappen, met terugblik in het einde op de Roomschkatholieke Kerk. - Veel belangrijks is over dit alles bijeengebragt, ofschoon men het hier en daar vollediger en naauwkeuriger zou mogen wenschen. Zoo wordt er b.v. in dit gansche werk genoegzaam geene melding gemaakt van den staat der Zedekunde in de Grieksche Kerk. Zoo is de gansche § 183 over de kleine Protestantsche Kerkgenootschappen zeer kort en oppervlakkig, welke dus begint: ‘De Arminianen (van welke naderhand de Remonstranten afstamden, of liever vele denkbeelden ontleenden) hechteden een bijzonder gewigt aan de geloofsleer op zedelijke beginsels gegrond, en maakten dezelve onafhankelijk van het geloof. Men vraagt, zegt hij,’ enz. (De Remonstranten afstammelingen van de Arminianen? - geloofsleer onafhankelijk van het geloof? - hij? wie?)
Uit deze laatst bijgebragte staaltjes, en verscheidene andere, die hier zouden kunnen bijgevoegd worden, blijkt, dat dit werk niet overal roemen kan op naauwkeurigheid en helderheid van voorstelling en uitdrukking; en wilde Rec. nu ook de eerste en laatste Afdeeling van hetzelve, of de hier voorgedragene Zedeleer, beoordeelen, dan zou hij, tot zijn leedwezen, hiervan nog meer

{==48==} {>>pagina-aanduiding<<}
proeven moeten bijbrengen. Slechts enkele voorbeelden, om zijne getuigenis te staven. Bl. 26: ‘In het volgen der neiging tot zinnelijkheid ligt het kwade.’ Niet juist, want die neiging is den mensch natuurlijk en noodzakelijk, maar het volgen daarvan wordt dán kwaad, wanneer het tegen zedelijkheid en pligt strijdt. - Bl. 53: ‘De wijsheid of de verstandige kennis der Goddelijke bedoeling’ (zijn dit synonymen?) ‘rust voor den Christen op het geloof,’ enz. - ‘zoodat zij als eene bijzondere eigenschap van het Christelijk leven naar den geest op verre na niet zoo bepaald te voorschijn treedt als in het O.T.’ Is dit waar? - Bl. 70: ‘Zelfs het denkbeeld van eene overdragtelijke toekenning van jezus geregtigheid kan wel verdedigd worden.’ Ook door de gezonde rede? ook door den Bijbel? - Bl. 71: ‘Het Christendom belooft geene belooning door voorspoed en genot in dit leven; - het werkt de hoop op tijdelijke belooning tegen.’ Is dit onbepaald waar? en wat is dan ‘godzaligheid, tot alles nuttig, de beloften hebbende des tegenwoordigen en des toekomenden levens?’ - Bl. 253: ‘De Godsvrucht is de zoogenaamde (?) pligt jegens God en christus, bij welken men te onregt (?) de pligten jegens de menschen gevoegd heeft, terwijl zij veeleer deze in zich bevat;’ en behooren zij er dan niet toe? - Bl. 258. Op het hier doorgaans vrij ongunstig gevelde oordeel over de Moraal des O.V. en de daarbij aangevoerde plaatsen zou vrij wat aan te merken zijn; doch de ruimte laat niet toe, hierover uit te weiden. - Bl. 261 wordt van de Deïsten en Natuurlisten (lees Naturalisten) gezegd, ‘dat zij door verloochening eener geschiedkundige afhankelijkheid van ons geheel godsdienstig leven naar jezus gedompeld zijn.’ Wat beteekent dit? - Bl. 263:
‘Ketterjagt is.... een noodzakelijk tegenwigt tegen doodelijke eentoonigheid en slaperigheid.’ Heerlijke eeuwen dus van kettermakerij en ketterjagerij en Inquisitie! - Doch reeds meer dan genoeg! Rec. heeft geen' lust, om al de

{==49==} {>>pagina-aanduiding<<}
vlekken te gaan opzoeken en aanwijzen: hij wil er alleen mede zeggen, dat dit werk wel veel goeds bevat, maar met oordeel des nadenkens en des onderscheids moet gelezen, en dat er nog wel eens eene laatste hand aan had mogen gelegd worden. Wilde hij het uitvoeriger en in bijzonderheden naar eisch beoordeelen, dan zou hij eene ruimte noodig hebben, die hij zich hier niet mag veroorloven. - Die laatste hand zou ook ten opzigte der correctie wel noodig geweest zijn; alsmede ten aanzien van sommige woorden, die den Duitschen oorsprong te zeer verraden, zoo als bemerking voor aan- of opmerking, raadsbesluiten voor raadgevingen, berusting voor geruststelling. Voor het overige doet Rec. gaarne hulde aan de goede bedoeling des Eerw. Vertalers of Navolgers van dit werk, en aan de moeite, welke hij er aan besteed heeft.




Blikken in de Wereldgeschiedenis en hare leiding. Door A. Bräm, V.D.M. Uit het Hoogduitsch vertaald door W. Laatsman, Predikant te Rheede. Te Amsterdam, bij W. Messchert. In gr. 8vo. XII en 186 bl. f 1-80.

Wat zullen wij van deze Blikken zeggen? Dat er wel hier en daar eenige heldere, ernstige, goede blikken op het voorwerp, dat de beschouwer zich voorstelt, gevestigd worden, wil Rec. niet ontkennen, hoewel er niets nieuws of bijzonders door gezien of geopenbaard wordt; maar even min kan hij verbergen, dat er zeer vele donkere, sombere, verwarde, booze blikken, door den bril van eene gebrekkige Uitlegkunde en van een even gebrekkig Godgeleerd stelsel heen, op geworpen worden, die hem deze beschouwing dikwijls met weêrzin hebben doen volgen. - Eenheid van plan en zamenstelling heeft hij in het gansche boek niet kunnen vinden; maar hij ziet het veeleer aan als eene bijeenverzameling van losse stukken, om een boek te maken,

{==50==} {>>pagina-aanduiding<<}
waarin dan ook wel eens teruggangen en herhalingen voorkomen. Men oordeele uit het volgende. I. Mijne Wetenschap, tot inleiding; zonderlinge titel, daar het voornamelijk loopt over de Openbaring van God aan den mensch door Natuur, Bijbelwoord en menschenwereld, als elkander wederkeerig ophelderende; over 't geheel vrij wel, hoewel niet nieuw, en den hoofdinhoud en de eenheid der Geschiedenis te bekrompen voorstellende, als ‘alleen de geschiedenis der menschelijke ellende en der Goddelijke verlossing, en al wat men overigens daarin meent te vinden, als onbestaanbaar’ (bl. 17). Er is toch waarlijk meer daaruit te leeren. - II. Omtrekken der Wereldgeschiedenis. Eerste Omtrek. Overzigt van het geheel. (Hoe kan het dus eerste omtrek heeten?) Hier worden vier Tijdvakken onderscheiden, de voortijd, de tijd van voorbereiding voor de komst des Verlossers, de tijd van ontwikkeling van de verlossing des menschdoms, de tijd van overwinning. De twee eerste en de twee laatste zijn, uit dit oogpunt beschouwd, zonder grond van elkander gescheiden. In den tweeden Omtrek worden de twee middelste, hier zonderling genoeg de twee voor ons zigtbare tijdvakken der Geschiedenis genoemd, in hunne betrekking tot den gang van het Koningrijk van Christus beschouwd. Al even zonderling is de titel van den derden Omtrek: De heerlijkheid des menschen, die zich ontwikkelt, het innerlijk karakter van den tijd bestemt, maar toch niet helpen kan, waar de oude tijd wederom in drie ondertijdvakken, hier het Oosten, het Westen, en het Oosten en het Westen vereenigd, genoemd, en zoo ook de nieuwe tijd in
de Middeleeuwen, den nieuweren tijd, en onze dagen (maar wanneer deze beginnen, blijkt niet) onderscheiden worden. Niet minder vreemd luidt de titel van den vierden Omtrek: Wie bezit het Rijk op aarde, en wie bestuurt de massas en hoofdverschijnselen, die zich na elkander op aarde bewegen en vertoonen? en daarin wordt gehandeld over het Koningrijk Gods in deszelfs kiem, en over de Magten der we-
{==51==} {>>pagina-aanduiding<<}
reld. - Nu gaan wij weder terug, en krijgen, III, eene schets eener Geschiedenis van den voortijd, met drie bijlagen, over stof en adem, den mensch, het vereenigingspunt van al het bestaande op aarde, de Goden en de Overheden. - Hierop volgt, IV, Noach na den zondvloed; V. De bouw van Babel, waarin alles, wat daar en in vorige stukken over dien beruchten torenbouw gezegd wordt, alleen rust op de vertaling van I Boek van Mozes, XI:4: ‘Laat ons eenen naam voor ons maken,’ alsof er geene andere bekend ware, die taalkundig goed is, en veel beter strookt met het volgende; VI. een brief, als aanhangsel, waarin, van eene beschouwing van bergen en vervallene sloten, uitweidingen gemaakt worden over de volken, den handel, enz. enz. waar ook wel goede dingen onder zijn, maar alles zeer donker en alleen van de slechtste zijde aangezien wordt.
Zagen wij nu in deze meest losse Verhandelingen, die veelal in kleinere of grootere paragraphen afgedeeld zijn, nog helder wijsgeerige en tevens gezond uitlegkundige blikken uitgedrukt, men zou zich het weinig zamenhangende van het geheel nog eerder getroosten; maar zou Rec. dezelve nu nader gaan ontleden, dan zou hij moeten aanwijzen, hoe vele uit de lucht gegrepene stellingen, hoe vele onbekookte redeneringen en gevolgtrekkingen hij daarin vond; en welke ruimte zou zijn verslag dan innemen! en waartoe zou het eindelijk nuttig zijn? Slechts enkele staaltjes dan ten bewijze. - Bl. 25 en elders beweert de Schrijver, dat, na den zondvloed, ‘de kracht, die tot nu toe in de aarde en in den mensch woonde, weggenomen,’ bl. 96, dat ‘de natuur der aarde veranderd en verzwakt werd,’ en let wel, ‘opdat de genade krachtiger dan de zonde wezen zou;’ ja niet alleen dit, maar ook, bl. 111, dat de moeijelijkheden des levens, reeds van de eerste menschen af, aanwezig zijn, ‘opdat wij ons op deze vervloekte aarde nimmer wèl bevinden;’ en bl. 112 durft hij zelfs zeggen, dat ‘in de Natuur alles door elkander verward ligt, en er veel kwaads op te merken is.’ Indien

{==52==} {>>pagina-aanduiding<<}
men dit bij eenen voltaire of dergelijke vond, zou men dan niet uitroepen: Godonteerend!? en nu bij eenen Christenschrijver?... Zoo ook bl. 113: ‘Het evenbeeld van God was verloren;’ dus de mensch een redeloos schepsel geworden! en wat beteekent dan b.v. I Boek van Mozes IX:6b, en Jac. III:9b? - In de Openbaring van God, en wel bijzonder door het Evangelie, is het, volgens bl. 41, ‘niet om eene veredeling van het oud menschelijke, door de hulp van eene hoogere hand, maar om een nieuw bestaan te doen;’ dus werpt dan het Evangelie al het vorige goede weg?! - In dienzelfden geest schijnt ook de Vertaler te denken, hoewel het al even duister is, wat ook hij eigenlijk wil, want, als de Schrijver, bl. 135, zegt, dat ‘onze heiligmaking voor het tegenwoordige zoo langzaam vordert,’ berispt hij hem daarover in eene aanteekening, als afwijkende van het op bl. 41 gestelde, en zegt: ‘Zoo wij het vleesch, den ouden Adam heilig en vroom willen hebben, zullen wij wel nimmer eenigen voortgang in de heiligmaking bij ons waarnemen.’ - Volgens bräm, bl. 66, ‘bestaat er voor God maar één rijk op aarde, voor hetwelk de heerschappij bestemd is, Israël;’ en dit wordt bewezen (bl. 69) uit Exod. IV:22, Deut. XXVIII:13, XXXII:13, XXXIII:29! De Lezer sla ze maar eens na! Geheel anders dus, dan jezus en paulus ons leeren, dat door het Evangelie de afscheiding der Volken weggenomen is, of meer en meer zal worden. - Doch bräm wilde ook profetizeren (zie bl. 63): in 1834 schrijvende, verwachtte hij groote dingen van het jaar 1836: hij kwam evenwel ook zelf met eenen proportieregel voor
den dag, volgens welken 1833⅓ de gevonden term zou zijn; doch voorzigtig voegde hij er bij, dat ‘het ons heenwijst naar het tiental jaren, waarin wij leven.’ Bl. 92 verwacht hij, maar op wat grond zegt hij niet, dat ‘de Bijbeltalen (in plaats van het tot dusverre gebezigde Latijn) onze algemeene talen zullen worden.’ Zullen dus alle Volken He-
{==53==} {>>pagina-aanduiding<<}
breeuwsch, Chaldeeuwsch en Hebraïzerend Grieksch spreken? of zullen het de talen der Geleerden zijn?! - Doch de Schrijver is op meer plaatsen rijk in zonderlinge gevolgtrekkingen. Zoo wordt (bl. 97) daaruit, dat de eerste mensch, volgens Gen. II:15, den hof Eden te bebouwen en te bewaren kreeg, (waardoor men natuurlijk verstaan zou, te bearbeiden en zijne zorg daaraan te besteden) dit afgeleid: ‘Hier wordt het bestaan en het vijandige pogen van de magt der duisternis, die helaas! te vroeg in dat schoone rijk indrong, reeds voorondersteld.’ - Zoo stierf hij (bl. 102) terstond na de eerste zonde; terstond? wel zeker! ‘den geestelijken dood, - die tot den ligchamelijken dood leidt, - die hem vervolgens in den eeuwigen dood stort.’ - Zoo vindt bräm, bl. 143 env., in de woorden van ‘noach, die van zijnen wijn ontwaakte,’ I Boek van Mozes IX:24-27, genoegzaam de geheele verledene, tegenwoordige en toekomende geschiedenis der Volken, en beweert daarbij, bl. 145, dat onder anderen ook ‘Nederland, als handelstaat, in den vloek over Kanaän deelt.’ Zelfs de Vertaler kan dit laatste met regt niet geheel verdragen, hoewel hij het nogtans een weinig zoekt te plooijen. - Bl. 119, in de noot, zegt bräm, na de aanhaling van eenige dichterlijke Bijbelplaatsen: ‘Deze woorden zijn geen
dichterlijke beelden; de Bijbel heeft niets ijdels;’ en iets dergelijks vindt men bl. 156, waar ook Jes. LXIV:1 vergeleken wordt, om te bewijzen, dat het nedervaren des Heeren, Gen. XI:7, ‘geen zinnebeeldige uitdrukking tot versiering des verhaals, geen ijdele sieradie is.’ Dichterlijke beelden en zinnebeeldige uitdrukkingen zijn dus ijdelheid! Geen wonder derhalve, dat men ook op andere plaatsen van dit boek verwarring van denkbeelden vindt, door verwarring van eigenlijke en figuurlijke spreekwijzen! - Het zal dan ook wel letterlijk, niet als dichterlijk beeld te nemen zijn, door bräm voor ijdelheid verklaard, wat hij bl. 127 schrijft, ‘dat de mensch, ook als kind der genade, in zichzel-
{==54==} {>>pagina-aanduiding<<}
ven slechts levenloos klei, stof en asch, enkel leem is; dat hij niets doen kan, en den pottebakker noodig heeft; maar dat God ook uit hem nog alles tot zijne eer maken kan,’ enz. en van dergelijk allooi bl. 130; dus l'homme machine, dat is, volgens Rede en Woord van God, op zijn zachtst gesproken, onzin! - Rec. zou nog wel meer zulke proeven van 's Mans wonderlijke Bijbeluitlegging en geweldige overdrijving van zaken kunnen te voorschijn brengen; maar hij meent, dat de Lezer er genoeg aan zal hebben, en dat het voldoende is, om zijn over 't geheel ongunstig oordeel te staven, 't welk hierop nederkomt, dat dit boek gerust onvertaald had kunnen blijven, en met eene of twee goede aanteekeningen van den Vertaler (bl. 125, en gedeeltelijk ook de reeds aangehaalde bl. 145) niet te verhelpen is; en dat ook deze niet alleen zijnen eenigzins bedekten uitval tegen den in ons land bestaanden Kerkvorm, (bl. 161, 2, vergel. Voorrede, bl. IX) maar ook zijne meer openlijke, doch met de waarheid niet strookende beschuldiging, (Voorrede, bl. VII) dat ‘men hedendaags, en niet het minst in ons
Vaderland, de waarheden, door God zelven geopenbaard, aan Platonische en andere droomerijen schaamteloos opoffert,’ wel had mogen terughouden.





Leerrede over Spreuken Salomons, Cap. 2, vervaardigd voor de godsdienstige inwijding van het tweede Eeuwfeest der Hoogeschool te Utrecht, in de Israëlitische Synagoge aldaar, door A.C. Carillon, en voorgedragen door B.C. Carillon; benevens Aanmerkingen van beiden. Opgedragen (met goedkeuring) aan de Utrechtsche Hoogeschool. Te Amsterdam, bij Carillon. In gr. 8vo. 58 Bl. f 1-:

Wij schreven den breedvoerigen titel letterlijk af, en zijn het in 't algemeen eens met eenen anderen beoor-
{==55==} {>>pagina-aanduiding<<}
deelaar, die zijne gedachten in dit Tijdschrift over vroegere leerredenen van den Heer carillon uitte. Wijdloopigheid schijnt zijn hoofdgebrek te zijn. Hier ten minste wordt bijna de geheele algemeene en kerkelijke geschiedenis in de hoofdpunten omgehaald. Wij prijzen echter hoogelijk het doel en den geest. Dat verdraagzaamheid en verlichting meer en meer komen onder jakob's nageslacht, en de Synagogen meer en meer worden leerscholen van godsdienstige kennis, deugd en godsvrucht! Het is met Nederduitsch prediken in de godsdienstige vergaderingen der Israëliten nog slechts een begin. Wij willen daarom door scherpe beoordeeling den verdienstelijken Opsteller noch den welwillenden Redenaar afschrikken. Bij dit stukje behooren:
Gezangen, voorgedragen in de Synagoge te Utrecht, tijdens het tweede Eeuwfeest aldaar, door S.E. Voorzanger, [naam of kwaliteit?] gezongen op muzijk van koch, voor en na de preek van den Heer carillon; in het Hebreeuwsch overgebragt door a.d. delaville, en oorspronkelijk vervaardigd door b.c. carillon. Te Amsterdam, bij Carillon. 6 Bl. f :-20,
Goed en gepast; het Hebreeuwsch ongemeen zuiver van druk. Het was Rec. vreemd, rijmende Hebreeuwsche verzen te lezen.




De Longtering kan genezen worden, enz. Door F.H. Ramadge.

(Vervolg en slot van bl. 17.)

De Schrijver behandelt zijn onderwerp in de navolgende Hoofdstukken:
Eerste Hoofdstuk, algemeene waarnemingen over de Longtering. Een vierde der sterfgevallen wordt in En-
{==56==} {>>pagina-aanduiding<<}
geland aan de Longtering toegeschreven; welke berekening de Schrijver nog te gering acht. Zij wordt aldaar grootendeels aan het luchtgestel toegekend. Hoe de Schrijver, wanneer hij deszelfs werking onder drie verschillende punten brengt, de door gemoedsaandoeningen veroorzaakte neerslagtigheid (bl. 11) van den geest hiertoe rekent, is moeijelijk te verklaren. Verder eene ongelukkige ligchaamsvorming, welke voornamelijk in een' buitengewoon engen bouw der borst bestaat, waardoor de noodige ruimte voor de inademing verloren gaat. Dit gebrek wordt vooral in fabrijksteden opgemerkt. Ook schrijft Dr. ramadge deze misvorming bij vrouwen aan den vorm harer kleeding toe, waardoor zij de bevallige omtrekken van het ligchaam, zoo als de hand der natuur dezelve daarstelde, in eene hoekige wespengedaante schijnen te willen veranderen! (bl. 16.) Het zijn belangrijke punten, die de Schrijver aanwijst, bij welker uiteenzetting hij evenwel de noodige orde verzuimt, waardoor alles eenigzins bont door elkander staat. Ofschoon de Schrijver geene strenge orde heeft willen in acht nemen, is het geheel iets anders, de natuur in een' zekeren stelselmatigen vorm te willen wringen en met orde aan het ziekbed werkzaam te zijn. Logisch denken heeft aan het ziekbed even zulk eene ordelijke opvolging der handelingen ten gevolge, als zij vooraf ordelijk overdacht zijn. Doch van vele dezer dingen willen de zoogenoemde Practici niets weten. De lezing van zimmermann over de Ervaring zoude denzulken zeer nuttig wezen.
In het tweede Hoofdstuk zal hij de oorzaken nagaan. Verkoudheid wordt in het gemeen voor eene der meest gewone en werkzame oorzaken der Longtering gehouden; desniettemin houdt de Schrijver zich overtuigd, dat, in vele gevallen, de ware en werkzame oorzaak in aanwezig zijnde verborgene knobbels in de longen is te zoeken (bl. 18.) Het verschil over de mogelijkheid van besmetting door overdraging laten wij onbeslist, maar

{==57==} {>>pagina-aanduiding<<}
prijzen zijne voorzigtigheid, wanneer hij de afzondering der teringachtigen van gezonde menschen aanraadt (bl. 21.)
Wanneer de Schrijver in het derde Hoofdstuk over de natuurkundige teekenen dezer ziekte handelt, ware eene meer volledige en naauwkeurige beschrijving der toevallen wenschelijk geweest: men zal toch des te beter in de verhoeding en herstelling eener ziekte slagen, naarmate men met haar tot in de kleinste bijzonderheden meer bekend is.
De veranderingen der bewerktuiging na den dood te onderzoeken, is het onderwerp van het vierde Hoofdstuk. Men leest op eenige plaatsen infularische ligchamen; dit moet wezen insularische, eiland- of groepvormige ligchamen. Bl. 34, voor wonden leze men wanden. Nog komt er deze uitdrukking voor, bl. 40: ‘herhaalde onderzoekingen hebben mij geleerd, dat men knobbels menigvuldiger in de zenuwmiddelpunten bij kinderen dan bij volwassenen ontmoet.’ Dat de darmscheels-, longpijps- en halsklieren het meest aan knobbelvorming onderhevig zijn, zal men den Schrijver gereedelijk toestemmen; dat deze ontaardingen vooral bij klier- en kropzeerachtige kinderen voorkomen, behoeft bijna geen betoog; maar wat de zenuwmiddelpunten? (ganglia?) betreft, deze uitdrukking van den Schrijver mag men bijna onverstaanbaar noemen. - Hoezeer ook over het algemeen dit Hoofdstuk veel wetenswaardigs bevat over de veranderingen, welke de longen bij de knobbeltering ondergaan, schieten echter deze ontleedkundige nasporingen, vooral wat orde duidelijkheid en juistheid betreft, verre te kort bij den arbeid van twee hoogstverdienstelijke landgenooten, de Hoogleeraren schroeder van der kolk en a.a. sebastian. Ofschoon deze Hoogleeraren in gevoelen omtrent eenige, zelfs belangrijke punten verschillen, heeft dit verschil geen' invloed op de waarde van elks werk, en lijdt daardoor de naauwkeurige ontleedkundige nasporing van het gebrek niet. Uit de ondervinding is ons een gezegde van van der kolk zeer juist voorge-
{==58==} {>>pagina-aanduiding<<}
komen: dat het niet doelmatig is, wanneer men den oorsprong en den aard der knobbels wil onderzoeken, deze anders dan in lijken van aan tering overledenen na te sporen (*). Vooral bevelen zich de nasporingen van sebastian aan door de duidelijkheid der voordragt en de geleidelijke orde, waarin alles ontwikkeld wordt, met eene bondige wijze van redeneren, waarbij de bescheidenheid steeds op den voorgrond staat (†). Wat dus het ontleedkundig gedeelte betreft, heeft ons land door deze mededeeling, bij het reeds voorhandene, geene groote aanwinst gedaan.
Laat ons nu onderzoeken, of de Schrijver voor het vervolg beter aan de verwachting zal beantwoorden der genen, wie hij eene tot dusverre min gekende, min beproefde geneeswijze wil voorstellen, waarbij zij met gelukkiger uitkomst, dan tot dusverre heeft plaats gehad, zich mogen vleijen.
Het opschrift zijner Verhandeling doet groote dingen verwachten! Het voorkomen van ziekten is bij den Schrijver hoofddoel; daaraan wordt Hoofdstuk V besteed. Tot de voorbehoedingsmiddelen brengt Dr. ramadge een' versterkenden leefregel (met omzigtigheid aan te wenden: wie hier met vleesch en portwijn wil slagen, slaat den bal mis) en dagelijksche beweging in

{==59==} {>>pagina-aanduiding<<}
de vrije lucht, plaatsverandering, zeereizen, loopen en rijden, ook het schoppen (anders gezegd schommelen); met één woord, alle die oefeningen, waardoor de longen door een' ruimen toevloed van lucht uitgezet, en de beweging en uitwaseming tevens bevorderd worden. Waarom wordt hier niet van het zingen en hardop lezen gesproken? De Schrijver had ook wel een afkeurend woord over het dansen, vooral in de groote wereld, mogen zeggen. Omtrent deze dusgenoemde voorbehoedmiddelen worde vooral gematigdheid in acht genomen, en tevens daarbij het gestel des persoons geraadpleegd. Of de luiheid van het zwijn hetzelve juist daarom voor de knobbelontwikkeling te vatbaarder maakt, en of de scrofula van scrofa (*) (varken) moet afgeleid worden, blijve voor rekening van den Schrijver. Bij harddravers, renpaarden en jagthonden, die de Schrijver als voorbeelden tegen de knobbelvorming aanhaalt, kunnen zich niet wel knobbels ontwikkelen, want de luchtcellen dezer dieren worden dikwijls vernietigd door uitstorting van plastische lympha in dezelve, waaruit ontaarding (hepatisatio) volgt. Wat het varken te weinig doet, moeten zij te veel doen. Al wederom le juste milieu! - De medegedeelde ziektegevallen zijn lezenswaardig, maar bewijzen niet alles, wat zij moeten bewijzen.
Tot het zesde Hoofdstuk genaderd, komen wij tot het voor velen belangrijkste gedeelte van het werk, de behandeling der Longtering. Het zij ons dus vergund, de aandacht nog iets uitvoeriger hierbij te bepalen, al ware het slechts om zoo wel Artsen als leeken tegen eene onvoorwaardelijke aanwending van des Schrijvers geneeswijze te waarschuwen.

{==60==} {>>pagina-aanduiding<<}

Heerscht door het geheele werk een niet zeer heldere geest, deze is vooral blijkbaar in dit Hoofdstuk. ‘Er bestaan slechts tweederlei wijzen, op welke wij hopen mogen deze ziekte te zullen genezen; de eene is, dat wij dezelve langdurig maken; de andere, dat wij zoodanige gedeelten der longen, die voor het binnentreden der lucht toegankelijk zijn, kunstmatig verwijderen. In het eerste geval trachten wij elk lijden van het gestel weg te nemen,’ enz. Men moet hier meer des Schrijvers gevoelen raden, dan dat men het duidelijk bevatten kan.
De behandeling van den Heer ramadge komt nu op het volgende neder. Vooral bij de ontwikkeling der ziekte eene voorzigtige ontstekingwerende geneeswijze, kleine doelmatige aderlatingen en na dezelve soms bloedzuigers. Dit alles is zeer juist, maar was reeds vóór Dr. ramadge bekend en in gebruik. Verder, de hem eigene inademingskuur (inhalation), en wel met het doel, dat de vrije uitstrooming der lucht uit de longen vertraagd worde, in hetwelk de geneeskracht der inademing voor het grootste gedeelte bestaat. Door de voortgezette inademing moeten de longen in zoodanig eenen graad uitgezet worden, dat de wanden (beter dan vlakten) van ontstane holligheden in aanraking (appositio) gebragt worden. Het is derhalve hier eene meer werktuigelijke geneeswijze: dit blijkt ook, dewijl Dr. ramadge aan de in te ademen stof weinig of geene bijzondere waarde hecht.
Het valt niet te ontkennen, dat de stelling van den Schrijver op eenigen grond rust, en dat door de natuur volbragte genezingen daarheen wijzen, dat op zulk eene wijs genezing mogelijk kan worden. Wij zien echter vele genezingen door de natuur volbrengen, waar evenwel de kunst tot dusverre nog niet in staat is geraakt de natuur na te bootsen. Het schijnt gemakkelijk, door lange inademingen, de wanden der longen door drukking bijeen te brengen; maar om dezelve in aanraking te houden, zoodat de gevormde holligheden, gelijk de Schrij-
{==61==} {>>pagina-aanduiding<<}
ver dit zelf uitdrukt, als per primam intentionem genezen!... Men veroordeele de voorgestelde geneeswijze niet; men beproeve haar met voorzigtigheid! Eene algemeene kan zij nimmer worden, en andere wijzen van behandeling zullen steeds nog te passe komen. De beoordeeling en veroordeeling van tot dusverre gebruikelijke geneesmiddelen, bl. 95-107, moet men beschouwen naar des Schrijvers geest van vooringenomenheid met zijne methode. Wij zouden onder anderen in staat zijn, hem duchtig te wederleggen, wanneer hij magtspreukig zegt, bl. 105: ‘Een melkdieet echter, ofschoon dit zoo algemeen wordt aanbevolen, verwerp ik geheel en al.’ Zeker, eenen zinkingstoestand brengt zij niet aan (bl. 106); maar Rec. zag er eenen reeds hopeloozen lijder door genezen. Wij raden alzoo voorzigtigheid aan bij het opvolgen van vele raadgevingen des Schrijvers; onder anderen wanneer hij zegt: ‘Mij op deze waarnemingen verlatende, bekommer ik mij ook slechts weinig daarom, wanneer zich bij de longtering eene zinkingachtige ontsteking vertoont; want ik weet zeker, dat zij langzamerhand alle toevallen der eerste ziekte zal opheffen.’ Terwijl men verder leest, bl. 84: ‘Men begrijpt gemakkelijk, dat men er eer de voorkeur aan geven moet, de uitzetting der longen door zekere kunstmiddelen te bewerken, dan zich op het
onzekere ontstaan eener zinking te verlaten.’ En nu verwacht elk, dat de Schrijver zijne aangeprezene geneeswijze door zijne dertien ziektegevallen staven zal: dit toch zoude, gelijk men zegt, de beste proef op de som wezen. De 1ste, 2de, 4de, 5de dier gevallen zijn van eenen geheel anderen aard, dan zij behoorden te wezen. In het 3de geval schijnt de genezing niet duurzaam geweest te zijn, indien zij al eerst is bewerkt geworden. Het 6de geval was geene tering. Het 7de en 8ste bevat voorbeelden van van zelve genezene longteringen. De Schrijver erkent het 11de ook als zoodanig. Ook het 12de kan hieronder gerangschikt worden. Moeten zulke gevallen tot schande der Geneeskunde verstrekken? Welk een rede-
{==62==} {>>pagina-aanduiding<<}
neertrant! Strijkt Dr. ramadge hier niet een vonnis over zichzelven? Het 9de is wederom van geheel anderen aard, en in het 10de schermt de Schrijver zeer in den wind. Slechts het 13de geval en een brief zouden dan dadelijk voor de geneeswijze van Dr. ramadge pleiten. Maar, wat zeggen dergelijke ziekteverhalen? Discht de Heer boube van Auch niet dergelijke brieven ter aanprijzing van zijnen Rob antigoutteux op?... Een brief van eenen Geneesheer zegt, ‘dat alle voorslagen van Dr. ramadge getrouw opgevolgd zijn, en, hoe ook het geval mag eindigen, (!....) de kuurmethode heeft meer nut aangebragt,’ enz. Beter ware het in allen gevalle geweest, dat Dr. ramadge zijne waarnemingen op eene andere wijze ter algemeene kennis had gebragt. Zijne Verhandeling (het zij zoo) verdiene de aandacht der Geneeskundigen, maar niet langs den weg, dien hij heeft ingeslagen. Hij heeft voor het gewone publiek onverstaanbaar gesproken, en den wetenschappelijken Geneesheer in geenen deele voldaan. De ziektegeschiedenissen missen bijna alles, waardoor eene bijzondere schets zich onderscheiden moet.
Zoo schetsten boerhaave en f. hoffmann niet, en nog heden zoude onze Doctor betere voorbeelden bij andral, schmidmann en broussais aantreffen.
Na het schrijven onzer beoordeeling kregen wij er twee in handen; eene in de Salzburger Zeitung, (*) en eene in de Bibliotheek, door hufeland en osann (†) uitgegeven: met genoegen zagen wij ook aldaar ons oordeel, ofschoon hier en daar uit een ander oogpunt, bevestigd.

Natuurkundige Verhandelingen van de Holladsche (Hollandsche) Maatschappij der Wetenschappen te Haarlem XXIIste en XXIIIste Deel. Te Haarlem, bij de Wed. A. Loosjes, Pz. In gr. 8vo. 348 en 295 bl. f 6-:


{==63==} {>>pagina-aanduiding<<}

Het doel der Vaderlandsche Letteroefeningen, als algemeen Tijdschrift, gedoogt geene uitvoerige beoordeeling van wetenschappelijke Verhandelingen eener geleerde Maatschappij, wier inhoud tot bijzondere, voor enkele vakken van kennis bestemde, Journalen nadere betrekking heeft. Ook zijn de onderwerpen, die in dergelijke bundels van Verhandelingen behandeld worden, van zoo verschillenden aard, dat een en dezelfde Recensent moeijelijk geacht kan worden in dezelve gelijkelijk bedreven te zijn, en dus de beoordeeling van elke Verhandeling afzonderlijk, en geenszins eene beschouwing van het geheele Deel, zou moeten gegeven worden, zoo men eene eigenlijke kritiek verlangde. Dit in het oog houdende, zal men Rec. zekerlijk veroorloven, slechts beknopt den hoofdinhoud der beide voor hem liggende Deelen op te geven, en overigens den Lezer te verwijzen tot die Tijdschriften, welke enkele stukken afzonderlijk beoordeeld hebben of nog verder beoordeelen zullen.
De eerste Verhandeling in het tweeëntwintigste Deel is in het Fransch opgesteld en onvertaald gebleven. Dezelve handelt over de holen, waarin beenderen van dieren gevonden worden, en de oorzaken, waardoor deze beenderen in genoemde holen geraakt zijn. De met roem bekende naam van marcel de serres, den Schrijver dezer Prijsverhandeling, doet ons in dezelve een weldoorwerkt stuk verwachten. Met rijke keuze van zaken is dan ook hier dit gewigtig gedeelte der Geologie behandeld. De genoemde holen komen alleen in kalkformatiën voor; zij zijn hun ontstaan aan verschillende omstandigheden verschuldigd, zoo als ongelijke hardheid of weekheid der lagen, opheffingen, inzakkingen, de ontbindende kracht van het water, deszelfs voortgaande zakking, enz. De oorzaken, die aanleiding gaven tot het ontstaan dezer ruimere holen, hebben ook de engere spleten en vertikale kloven doen ontstaan, die eveneens met overblijfsels van dieren zijn opgevuld. De overblijfsels van dieren, die men in de holen vindt, zijn in aard overeenkomstig met die, welke in de diluviale beddingen

{==64==} {>>pagina-aanduiding<<}
der omstreken, waarin genoemde holen gevonden worden, voorkomen. Deze beenderen zijn meestal gebroken en verstrooid; slechts zeer zelden vindt men geheele geraamten; men vindt ze dooreengemengd, de beenderen van den os en het paard naast die van de hyaena of den leeuw, en in de engste hoeken en kloven als opeengedrongen. Dat deze holen de schuil- en moordplaatsen van hyaena's zouden geweest zijn, zoo als buckland wilde, en dat de beenderen van de overige verschillende dieren door de hyaena's in deze holen gesleept zouden zijn, neemt de Heer de serres niet aan, en de gronden, waarop hij dit gevoelen weêrspreekt, schijnen allezins overtuigend te zijn. Men vindt toch, om slechts iets te vermelden, dezelfde holen met dierenbeenderen in de nieuwe wereld en op Nieuw-Holland, waar de hyaena's in fossilen of gedolvenen toestand even min als onder de thans levende dierenwereld voorkomen. Al neemt men ook aan, dat enkele holen tot verblijfplaatsen van verscheurend gedierte verstrekten, en dat de daarin gevondene beenderen er door dezen zijn te zamen gebragt, zoo vordert echter het algemeene verschijnsel eene andere en meer algemeene verklaring. Alles schijnt te toonen, dat deze beenderen door stroomen en vloeden zijn medegesleept en in de holen opeengehoopt geworden. De Schrijver geest eene breede lijst der holen en beender-breccien, die in verschillende landen van den aardbol voorkomen, gelijk ook van de diergeslachten, waartoe de gedolvene beenderen behoorden. Hier bepaalt hij zich echter hoofdzakelijk tot de zoogdieren, en maakt van de overige dierklassen slechts zeer kort en oppervlakkig melding. Dat de dieren verschillen in verschillende landen, blijkt uit deze vergelijking ten duidelijkste: de toenmalige fauna kwam reeds in de hoofdtrekken met de tegenwoordige overeen, en ook de uitgestorvene soorten waren, naar geographisch verschil, 
onderling verschillend. Daar er in verschillende holen onder de dierenbeenderen ook menschenbeenderen, ja zelfs overblijfsels van menschelijke, nog ruwe kunst, zoo als van

{==65==} {>>pagina-aanduiding<<}
pottenbakkerswerk, voorkomen, besluit de Schrijver, dat de mensch, ten tijde dat deze holen met beenderen gevuld werden, reeds bestond, of, met andere woorden, dat het uitsterven eeniger fossile diersoorten na het ontstaan van den mensch heeft plaats gehad.
De tweede Verhandeling, welke in het gemelde Deel voorkomt, is in het Nederduitsch opgesteld. Het is een bekroond antwoord van den Heer dassen, Med. Doctor te Hoogeveen, in Drenthe, op eene vraag, wegens de bewegelijkheid der bladeren van vele planten. Behalve de bewegelijkheid, aan bijna alle bladeren eigen, bestaat er eene bijzondere, door middel der aanzwellingen, welke zich onder aan de inplanting des bladsteels bevinden. Alleen de bewegelijkheid, uit deze aanzwellingen ontstaande, bedoelt de Schrijver onder den naam van bewegelijkheid der bladeren, dewijl bijna alle de bladeren, welke men te voren slapende noemde, tot deze afdeeling behooren. Behalve eene naauwkeurige beschouwing der verschijnsels, vindt men hier eene menigte proeven vermeld, waardoor verschillende gegevene verklaringen wederlegd of gewijzigd worden. Bij de zoogenoemde slapende bladeren is, eveneens als bij de Mimosa, de aanzwelling in den bladsteel het eigenlijke orgaan, waarin de bewegelijkheid gelegen is, en bij eene voorzigtige wegsnijding dezer aanzwellingen zag de Schrijver bij Faba vulgaris, Robinia viscosa, enz. alle bewegelijkheid verloren gaan. De wegneming van het bovenste gedeelte der aanzwellingen doet de bladeren omhoog rijzen; terwijl, bij wegname van het onderste gedeelte, de bladsteel zinkt. De toestrooming van vochten veroorzaakt de werkzaamheid der aanzwellingen van den bladsteel, wiens weefsel de Schrijver met het tissu érectile des dierlijken ligchaams vergelijkt.
Het drieëntwintigste Deel der natuurkundige werken van de Hollandsche Maatschappij bevat mede twee bekroonde Prijsverhandelingen. De eerste heeft tot Schrijver den Heer g.j. pool, Med. et Chir. Doctor te Amsterdam. Zij strekt ter beantwoording eener vraag over den tegenwoordigen toestand onzer kennis van het menschelijk bloed, die blijkbaar door de waarnemingen en proeven van schultz en mayer werd uitgelokt. De Schrijver heeft uit velerlei geschriften een overzigt bijeengezameld over de natuur- en scheikundige geaardheid en de levensverschijnsels van het bloed. De waarnemingen, die eene eigene beweging der bloedbolletjes, eene

{==66==} {>>pagina-aanduiding<<}
ineensmelting en scheiding, aantrekking en afstooting derzelve aantoonden, vond de Schrijver niet bevestigd. Hij beschouwt het bloed daarom echter niet minder als eene levende vloeistof, hoezeer deszelfs leven zich niet in beweging der deelen openbaart, daar men toch aan de zenuwen geen leven ontzeggen zal, omdat zij zich niet gelijk de spieren zamentrekken.
De tweede Verhandeling is van den Leidschen Hoogleeraar a.h. van der boon mesch. Haar onderwerp is de in geestrijke dranken voorkomende foeselolie, aangaande welke de uitgeschrevene vraag wenschte opgegeven te hebben: welke geestrijke dranken er de grootste hoeveelheid van bevatten; op welke wijze zij daaruit kan worden afgescheiden en gezuiverd; of zij verschilt, naar gelange zij uit verschillende gewassen verkregen wordt; welke hare eigenschappen en werking op het menschelijk ligchaam zijn; in hoe ver zij aan de gedistilleerde vochten voor de gezondheid schadelijke hoedanigheden mededeelt, en hoe eindelijk deze dranken daarvan gezuiverd en min schadelijk gemaakt kunnen worden. - De Schrijver heeft bij de behandeling dezer onderscheidene punten een geschiedkundig overzigt gevoegd, waarmede hij aanvangt. Gaarne zou Rec. in dit stuk eene eigenlijke bepaling van de foeselolie in 't algemeen en van hare eigenschappen en zamenstelling gevonden hebben, welke vooraf noodig was, eer men verlangen kon te weten, welke geestrijke dranken het meest van deze stof bevatten, en hoe zij in verschillende geestrijke dranken verschilt. Van de soeselolie, die in aardappelen-brandewijn voorkomt, geeft de Schrijver de ontleding van dumas op. Overigens bevat, volgens den Schrijver, echte rum en arak geene foeselolie, de brandewijn minder dan de aardappelen-brandewijn, deze minder dan de moutwijn. Bijzonder nadeelig is de foeselolie des brandewijns en van den aardappelen-brandewijn. Van de moutwijn-foeselolie, daarentegen, gaf de Schrijver 3 grammen aan een konijn, zonder verder nadeelig gevolg, dan dat het dier voor bijkans éénen dag geen voedsel nam. De zoogenoemde vaste moutwijn-foeselolie is, volgens den Schrijver, geene echte en zuivere foeselolie, maar een mengsel van foeselolie en een eigenaardig vetzuur, 't geen hij acidum siticosum noemt. Tot zuivering der geestrijke
dranken van de daarin vervatte foeselolie, prijst de Schrijver, boven andere middelen, vooral de doorzijging door plantaardige kool aan, waartoe door le normand een toestel is

{==67==} {>>pagina-aanduiding<<}
uitgedacht, welke hier nader beschreven en afgebeeld wordt. Ook de zuivering door bijtende potasch gaf, volgens zijn onderzoek, eene zeer voldoende uitkomst.





Redevoeringen over het Plantenrijk, in zijne natuurlijke afdeelingen en in verband met het Dierenrijk beschouwd; door H.C. van Hall, Hoogleeraar te Groningen. Ten vervolge op de Redevoeringen van J.A. Uilkens, over de volmaaktheden van den Schepper, in zijne schepselen beschouwd, enz. Te Groningen, bij J. Oomkens. 1837. In gr. 8vo. XVI en 299 bl. f 2-80.

De Uitgever der Redevoeringen van den overledenen Hoogleeraar uilkens verzocht den Hoogleeraar van hall, om dezelve te vervolgen en te voltooijen. Het vierde of laatste Deel dier Redevoeringen behelsde de Natuurlijke Geschiedenis van het Plantenrijk, en volgens het bestek moest hier nu nog eene Natuurlijke Geschiedenis van de Delfstoffen bijkomen. De Heer van hall belooft ons, die met de Geologie in een vijfde en laatste Deel te zullen behandelen. Maar het Plantenrijk scheen hem, en zoo als ons voorkomt teregt, niet afgehandeld toe, daar het reeds vermelde vierde Deel der Redevoeringen slechts over de algemeene eigenschappen der planten, hare ontleedkunde, hare levensverschijnsels handelt, zonder, even als zulks bij het Dierenrijk geschied was, tot bijzondere klassen, orden en geslachten af te dalen. Er was dus eene zekere ongelijkmatigheid in de behandeling, wanneer hiermede de beschouwing van het Plantenrijk afliep; hoezeer het ons twijfelachtig voorkomt, of uilkens zelf, zoo hij in het leven gebleven ware, zulk eene bijzondere behandeling op zijn vierde Deel zou hebben doen volgen, daar hij in de elfde en twaalfde Redevoering (de beide laatsten van dat Deel) de strekking der Gewassen voor de Huishouding der Natuur en voor den Mensch reeds in het algemeen behandeld had.
De Hoogleeraar van hall heeft in dit boekdeel tien Redevoeringen gegeven, waarvan de eerste handelt over de verspreiding der planten over den aardbol; de tweede, over de rangschikking of stelselmatige indeeling der gewassen, en de tiende over het verband tusschen het Dieren- en Plantenrijk.

{==68==} {>>pagina-aanduiding<<}
De overige zeven Redevoeringen geven een overzigt van de meest belangrijke bijzonderheden en het nuttig gebruik van onderscheidene gewassen, naar de volgorde der natuurlijke familiën. Daar evenwel heschrijving der planten zelve hier geheel op den achtergrond staat, was de volgorde der natuurlijke familiën vrij onverschillig, en de Schrijver had veelligt eene betere orde gekozen, wanneer hij een ander oogpunt van verdeeling aangenomen, en b.v. planten, die ons voedsel geven, andere, die ons geneesmiddelen verschaffen, nog andere, die giftige eigenschappen hebben, enz. had bijeengevoegd, onverschillig of zij tot de Dicotyledonen, Monocotyledonen of Acotyledonen behoorden. Nu vervalt wel eens zijne behandeling tot eene naamlijst, die allerlei eigenschappen door elkander in eene bonte opvolging, korter of langer, vermeldt, maar die het verstand onbevredigd laat en het sterkste geheugen vermoeit. Ook komt het ons voor, dat de Schrijver zulks zelf nu en dan gevoeld heeft (zie b.v. bl. 165). Het zou niet moeijelijk zijn, voorbeelden bij te brengen. Maar daarenboven is ook bij ons de bedenking gerezen, of de geheele behandeling van het onderwerp niet te zeer buiten de wetenschap omloopt. Hetgeen schiller van de Wetenschap zeide:

Einem ist sie die hohe, die himmlische Göttin, - dem andern 
Eine tüchtige Kuh, die ihn mit Butter versorgt, 

geldt ook van de Natuur; en de volmaaktheden van den Schepper in zijne schepselen te beschouwen, zal toch wel niet hoofdzakelijk daarin gelegen zijn, dat wij weten, hoe veel voordeel de mensch uit een en ander trekken kan, en hoe b.v. de koffijkultuur op Java onze schatkist schraagt en stijft. Hier en daar heeft de Schrijver een eenigzins meer wetenschappelijk standpunt gekozen, b.v. bij de beschouwing der Varens; maar over het geheel leeren ons deze Redevoeringen te weinig van de planten zelve kennen. In dit opzigt verschilt de behandeling vrij veel van die van uilkens zelven in zijne Redevoeringen over het Dierenrijk, hoezeer ook daar bevordering der eigenlijke wetenschap en diep doordringen in haren waren geest geenszins moet gezocht worden.
Wanneer de Hoogleeraar van hall deze onze aanmerking mogt onder de oogen krijgen, en van dezelve voor de

{==69==} {>>pagina-aanduiding<<}
behandeling van het laatste Deel wilde gebruik maken, zou het ons regt aangenaam zijn. Wanneer hij met dezelve niet instemt, houde hij zich echter overtuigd, dat zij alleen door waarheidsliefde is afgeperst van iemand, die liever prijst dan laakt, en die daarom ook bijzondere aanmerkingen van minder algemeene strekking thans achterwege laat. Mogelijk zal men ons te gemoet voeren, dat deze Redevoeringen populair en voor het algemeen bevattelijk moeten zijn. Wij willen ook niet, dat hier alles even geleerd ontvouwd en behandeld worde, als in akademische lessen behoort te geschieden. Maar kan de wetenschap zelve niet populair worden voorgedragen, en toch zoo, dat het echter altijd wetenschap, d.i. welgeordende, zamenhangende kennis is? Niet elke wetenschap is daar even vatbaar voor; enkele wetenschappen gedoogen zelfs zulk eene behandeling volstrekt niet: maar de Natuurlijke Geschiedenis zal toch wel niet onder deze laatsten behooren Eene eenvoudige, van het schoolsche kleed der geleerdheid ontdane voordragt van het wezen der zaken wekt bij den beschaafden lezer belangstelling, en vermeerdert het getal van ware beoefenaars der wetenschap. Zulk eene behandeling wenschen wij bij het vijfde Deel des te meer, daar er in onze taal, zoo ver wij weten, nog geene enkele handleiding tot de kennis der Delfstofkunde en Geologie bestaat. De Engelsche litteratuur is rijk aan kleinere en grootere populaire en tevens echt wetenschappelijke werken, vooral over het laatstgenoemde vak, welke tot modellen dienen of althans met vrucht geraadpleegd worden kunnen, zoo als die van lyell, brande, phillips en het How to observe van de la bèche.




Kort Overzigt van de Geschiedenis der Nederlanden, met name der Noord-Nederlanden, van den vroegsten tot den tegenwoordigen tijd; een leiddraad bij onderwijs en zelfoefening. Door Mr. B.H. Lulofs. II Deelen. Te Groningen, bij J. Oomkens. In gr. 8vo. Iste D. 1835, 310, IIde D. 1837, 457 bl. f 6-60.

De Hoogleeraar lulofs, te Groningen, hoezeer niet (gelijk dit op andere Hoogescholen het geval is) belast met het onderwijs der Vaderlandsche Geschiedenis bij dat der Neder-
{==70==} {>>pagina-aanduiding<<}
landsche Letterkunde, oordeelde nogtans te regt, dat die twee vakken te na verwant waren, om zich niet zoo wel op het eerste als op het tweede opzettelijk toe te leggen. Hij heeft dan ook begrepen, de slotsom zijner nasporingen aan het Algemeen te moeten mededeelen, als eene nuttige bijdrage, niet zoo zeer wat de algemeen bekende stof, als wat den vorm aangaat. Hij behandelt in dit geschrift de Geschiedenis aller Nederlanden, en wel zoo, dat hij, na eene § verhalenden tekst, eenige vragen doet volgen, doorgaans (althans in het eerste Deel) nog meer omvattende dan die tekst. Dit kan voor het onderwijs van uitstekend nut zijn. Wij hebben daarin echter éénen misslag opgemerkt. Vóór de verschijning van het tweede Deel was de leerling buiten staat om die vragen te beantwoorden, deels omdat zij, gelijk gezegd is, veelal buiten het in de vorige § medegedeelde omloopen, deels omdat zij, vooral wat het Noordoostelijke gedeelte onzes Vaderlands, inzonderheid Groningen, betreft, nog al ingewikkeld zijn, en in bijzonderheden treden, waartoe men speciale Geschiedenissen dier Provinciën noodig heeft. Nu is er wel eene vrij volledige opgave der bronnen voor onze geheele Geschiedenis achter het tweede Deel (bl. 423-457) geplaatst, maar deze was van geen nut voor het twee jaren vroeger verschenen eerste, zoodat de leerling tot de verschijning van het tweede Deel wachten moest, om zich die vragen te kunnen beantwoorden. Doch deze moeijelijkheid is thans weggenomen.
Het werk omvat onze geheele Geschiedenis, met die van het thans weder op zichzelve staande België. Het komt ons voor, dat de oudere Geschiedenis wat al te breed behandeld is, in evenredigheid der nieuwere: de Heer lulofs schenkt ons ook de onbeduidendste Belgische Vorstjes, b.v. de vaak zoo weinig om 't lijf hebbende Graven van Namen, niet kwijt, en moet daardoor in het tweede Deel, hetwelk alles sedert de vereeniging der Nederlanden onder het bestuur van karel V omvat, wel eens luchtig over de belangrijkste zaken heenstappen. Hij schijnt dit zelf gevoeld te hebben; want bij het instrooijen van dichtregels in het eerste Deel zegt hij meermalen, zulks te doen, om het drooge, dorre en eentoonige des onderwerps een weinig te verlevendigen. In het tweede Deel is hij nogtans, met reden, nog milder in het inlasschen van verzen onzer groote Dichters over de belangrijke gebeurtenissen dier dagen; en men gevoelt, dat

{==71==} {>>pagina-aanduiding<<}
hij zulks con amore doet, gelijk zich ook zijn stijl merkelijk verheft en zelfs nu en dan dichterlijk wordt, wanneer hij over onze doorluchtige, onvergetelijke Republiek spreekt. Wat dat inlasschen van dichtregelen aangaat, zoo vinden wij zulks uitnemend doelmatig; het kan aan drie oogmerken tevens voldoen: de voordragt verlevendigen en beter in 't geheugen prenten; den leerling onze voorname Dichters doen kennen, en dus tevens nuttig zijn voor de letterkundige Geschiedenis; en eindelijk, door de poëzij edele en vaderlandlievende gevoelens in hem opwekken. De Heer lulofs heeft zich met eene bijzondere voorkeur van de gedichten van zijnen uitmuntenden Gelderschen landgenoot staring bediend, hetwelk wij daarom te meer goedkeuren, omdat die edele Dichter zekerlijk minder bekend is, dan hij verdiende, (hoewel, aan den anderen kant, de juiste maat hier misschien wel eens is te buiten gegaan.) Welligt had men dan nu echter ook wel iets meer uit onze voortreffelijke Dichteresse van merken, die zoo dikwerf vaderlandsche onderwerpen uit de oudere en nieuwere Geschiedenis behandelt, en bij de Geschiedenis van willem IV uit onno zwier van haren kunnen overnemen, wiens Geuzen in Vader willem's droom daartoe zoo schoone gelegenheid bieden. Doch wij geven deze aanmerking gaarne voor beter: bij de Geschiedenis der Watergeuzen heeft de Schrijver van onno zwier zeer goed gebruik gemaakt, en over 't geheel is de keuze zijner aangehaalde dichtregelen voortreffelijk. Somtijds heeft hij ook andere in vreemde talen medegedeeld en in Nederduitsche verzen vertaald. Ook zijnen luimigen en schertsenden verhaaltrant viert de Heer lulofs, vooral in het eerste Deel, waar de drooge stof hem blijkbaar hinderde, nu en dan bot: of het echter met den stijl der
Historie wel bestaanbaar is, govert van lotharingen met den Bult ‘een bogcheljoen’ te noemen, (bl. 100) laten wij aan zijne plaats. - Hoezeer wij vijanden zijn van het historische scepticismus, dat bij de Duitschers vooral tot eene bespottelijke hoogte gedreven wordt, gelooven wij nogtans, dat men, waar later meer naauwkeurige daadzaken en dagteekeningen door nadere onderzoekingen bekend zijn geworden, de oude verdichtselen of onnaauwkeurigheden niet meer te berde moet brengen. Dus gelooft niemand meer met wagenaar, dat de Armorichen hier te lande gewoond hebben (bl. 33); zij behoorden in Bretagne te huis. - Het is uit

{==72==} {>>pagina-aanduiding<<}
kluit bekend, dat de nederlaag en dood van Graaf arnoud niet in 993, maar in 1002 heeft plaats gehad; en men mag, na van spaen's Inleiding tot de Historie van Gelderland, niet meer van de Voogden en Graven uit het Huis van Nassau spreken, zoo als op bl. 77. (Zie echter ook bl. 104, waar de Schrijver zelf die oude Geldersche verhalen in twijfel trekt.) Aan den anderen kant spreekt de Schrijver wel eens twijfelachtig, waar wij reeds vasten historischen grond hebben, zoo als de geslachtrekening van dirk II, arnoud en dirk III, die door kluit zeer goed uiteengezet is. Ook zien wij niet, (bl. 36) hoe bilderdijk's laffe spot het verhaal van procopius over de Warners kan omverwerpen, hetwelk die Schrijver zoo aanvalt, omdat juist wagenaar het naar den Grieksch-Romeinschen tijdgenoot heeft medegedeeld. Nog een paar kleine historische misvattingen, of veeleer (daar de kundige Schrijver het ongetwijfeld zeer goed weet) overijlingen of schrijffouten, zullen wij opnoemen. De Hongaren der tiende Eeuw waren geene Hunnen; deze (de Hiong-nou der Chinezen) behooren waarschijnlijk tot den Mongoolschen volksstam (gelijk hen de tijdgenooten allen beschrijven); de eerstgemelden zijn hetzij van Finschen, hetzij van Turkschen oorsprong, en verschijnen vier Eeuwen later uit het Oosten in Europa. (Zie bl. 66.) De Bisschopszetel werd niet (bl. 73) onmiddellijk van Tongeren naar Luik overgebragt, maar eerst naar Maastricht. Op bl. 217 staat, blijkbaar bij
vergissing, lodewijk van nevers, in plaats van lodewijk van male. In 1389, toen reeds de heerschappij der Duitsche Orde bijna anderhalve Eeuw geduurd had, waren er waarschijnlijk geene ongeloovige Pruissen meer (bl. 227.) Het zullen Litthauwers geweest zijn, schoon ook dezen onder hunnen Grootvorst jagello in 1386 schijnbaar het Christendom hadden aangenomen. ‘Het Groot Privilegie van Vrouw maria werd (gelijk sommigen meenen) door filips den Schoonen met toestemming der Staten herroepen en vernietigd.’ Heeft kluit het dan niet bewezen? De aanslag van brederode op Amsterdam (IIde D. bl. 30) werd niet verijdeld, maar gelukte; naderhand moest hij echter van daar vertrekken, toen het geheele land der Landvoogdesse gehoorzaamde. Het Volk van ijzer, dat alva beweerde getemd te hebben, (bl. 44) waren niet de Italianen, maar de Duitschers (door hem in 1547 bij Mühlberg overwonnen.)

{==73==} {>>pagina-aanduiding<<}
De slag van Ivry (bl. 106) maakte geen einde aan den burgerkrijg in Frankrijk; dezelve duurde nog vijf jaren, tot den slag bij Fontaine Française, na welken mayenne zich onderwierp. Niet elizabeth, (gelijk schiller zingt, (zie bl. 103) maar onze Staten hebben den gedenkpenning laten slaan, waarop stond: Flavit Jehovah et dissipati sunt, gelijk scheltema in zijne Onverwinnelijke Vloot van filips II, bl. 233, heeft aangetoond. - Deze kleinigheden, die ook den oplettendsten Schrijver kunnen ontsnappen, hebben wij hier niet aangestipt om den Heer lulofs te berispen, maar om te doen zien, hoe naauwkeurig wij zijn werk hebben gelezen, en om die in eenen tweeden druk te kunnen verbeteren.
De geest, die in dit werk heerscht, is uitmuntend. Lulofs behoort tot die ouderwetsche Nederlanders, (in een' goeden zin) die nog niet vergeten kunnen, dat hunne Vaderen Republikeinen geweest zijn, en die daarom, met alle trouw en eerbied voor de Monarchale Regering, die Regering tevens als eene Constitutionele Monarchij beschouwen, waarbij noch willekeur aan de eene, noch vleijerij aan de andere zijde te pas komt, tot welk laatste onze Natie sedert eenige jaren wel wat te zeer begint over te hellen. Onze Schrijver verzuimt dan ook geene gelegenheid, om de tijden onzer doorluchtige Republiek, somwijlen met geestdrift, te verheffen, (b.v. bl. 79 des IIden Deels:) ‘Die Unie, Lezer! was de Leeuw met den bondel pijlen, welke meer dan twee Eeuwen lang in Europa zoo geducht was, maar na de tijden der Fransche Omwenteling zich dien pijlbondel uit den klaauw zag rukken en den band slaken, die de zeven vrije Gewesten aaneensnoerde. Mogen dezelve, schoon dan ook op eene andere wijze, thans weder bijeengevoegd, als Constitutioneel Koningrijk eens den luister terug erlangen, dien zij voorheen als Republiek bezeten hebben!’ - Uitmuntend en behartigenswaardig is ook de aanmerking op bl. 98, dat men wegens de onbepaaldheid van de staatsregeling onzer oude luisterrijke Republiek, en de gedurige twisten daardoor ontstaan, daarom toch niet laag op dezelve moet vallen. ‘Men vrage zich af, of niet ook in elke Constitutionele Monarchij een strijd tusschen de verschillende Monarchische, Aristokratische en Demokratische bestanddeelen, die haar vormen, zal heerschen, en of geheele staatkundige rust wel ergens elders, dan hetzij on-
{==74==} {>>pagina-aanduiding<<}
der den schepter van een' dwingeland, of in het graf bestaan kunne.’ Omtrent oldenbarneveld oordeelt de Heer lulofs zeer gunstig, en hij
heeft zich door de nieuwere school van bilderdijk niet laten wegslepen; van bilderdijk, wiens zoogenaamde Geschiedenis des Vaderlands hij meer dan eens krachtig tegenspreekt, en de vischwijventaal, daarin gedurig, ja schier op elke bladzijde voorkomende, met kracht ten toon stelt; hoezeer wij dan ook in de Voorrede voor het eerste Deel met bevreemding lezen, dat hij ‘onzen beroemden bilderdijk in zijne Geschiedenis des Vaderlands meermalen bewonderd heeft.’ Wat men aan dat lijvige pamphlet bewonderen kan, begrijpen wij niet; een pamphlet, dat bijna geschreven schijnt, om eens te beproeven, hoe geduldig onze Natie de grootste slechtheid en gemeenheid in stof en vorm zou kunnen dulden, wanneer die onder het schild van een' beroemden naam schuilen; een pamphlet, eindelijk, van welks opgang bij velen bilderdijk zelf, wanneer hij nog leefde, met diepe verachting over zoo veel slavenzin, zeggen zou: O homines, ad servitutem proni! (*) Dit laatste willen wij echter op den Heer lulofs volstrekt niet toepassen, die zich menigmaal zeer sterk heeft verklaard tegen dien onbeschaamden lasteraar van alwat onze Vaderen groots en schoons gehad en gedaan hebben. Maar als Dichter meent hij misschien den Exhoofdman van het gild niet geheel te mogen afvallen. - De Lezer vergeve ons deze uitweiding, ons door den eerbied voor zoo vele Edelen, door bilderdijk zoo vuilaardig aangebast, ingegeven.

(Het vervolg en slot hierna.)

Verdediging van Mejufvrouw H.J.C. Leurs, Kostschoolhouderesse te Utrecht, beschuldigd van het vervaardigen van valsche bankbiljetten en het uitgeven derzelve met kennis der valschheid, voorgedragen aan het Hof van Assises, enz. door Mr. J. van de Poll, Advocaat. Te Amsterdam, bij D. Groebe, enz. 1837. In gr. 8vo. 67 Bl. f :-75.

Het was niet zonder verwondering, dat wij vóór eenigen tijd in de dagbladen de aanstaande uitgave dezer Ver-
{==75==} {>>pagina-aanduiding<<}
dediging van den Heer Mr. j. van de poll zagen aangekondigd. Niet dat die uitgave op zichzelve ons bevreemdde; immers is het geene zeldzaamheid, dat een Advocaat zijne gehoudene pleitrede door den druk gemeen maakt, waartoe, ingeval het proces eenen nadeeligen uitslag voor zijnen cliënt gehad heeft, verschillende en zeer gewigtige redenen kunnen bestaan; maar in de gegevene omstandigheden konden wij niet nalaten bij onszelven te vragen, wat toch wel den Heer van de poll tot die uitgave mogt hebben bewogen, daar hij immers de verdediging zijner cliënte met den meest gewenschten uitslag had bekroond gezien.
Een kort Voorberigt, waarmede deze Verdediging in het licht verschijnt, geeft het antwoord op deze vraag. De Heer van de poll zegt, tot de uitgave derzelve te hebben besloten, niet omdat hij haar eenigermate waardig keurde om onder de oogen van het publiek gebragt te worden, - hetgeen, dit zij in het voorbijgaan gezegd, wij niet kunnen nalaten als eene overdreven nederigheid aan te merken, welke hij met groote mannen gemeen heeft, - maar om den nadeeligen indruk tegen te gaan, dien de uitgave der acte van beschuldiging zoo wel, als de eenzijdige publiciteit aan deze zaak gegeven, bij de welwillenden, wier vertrouwen daardoor aan het wankelen is gebragt, had doen ontstaan.
Is dit zoo, is het waar, gelijk Z. Ed. zegt, dat de dagbladen een niet onpartijdig verslag van den loop des gedings hebben gegeven, dan verwondert het ons, daar deze beschuldiging toch wel niet al de bladen, die deze zaak hebben medegedeeld, zal betreffen, dat de Heer van de poll niet heeft kunnen goedvinden, bepaaldelijk dat of die bladen, welke hij bedoelde, met name aan te wijzen. Immers is deze beschuldiging van dien aard, dat hij, wien dezelve geldt, wel in de gelegenheid mag worden gesteld, zich daartegen te verdedigen, welke hem thans echter is onthouden. Bovendien hadden wij verwacht, dat Z. Ed. al die onnaauwkeurigheden in de verslagen, van deze zaak het licht ziende, zoude hebben aangewezen en verbeterd, welke de uitgave dezer pleitrede zoo dringend hebben gevorderd. Nu toch komt die geheele eenzijdige publiciteit, door de dagbladen aan de zaak gegeven, neder op twee bijzonderheden, welke op bl. 17 en 22 der pleitrede in eene noot, de eene van twee, en de andere van vier regels, zijn aangeteekend, en met regt van uiterst gering belang en ter zake weinig of

{==76==} {>>pagina-aanduiding<<}
niets afdoende kunnen worden gehouden. Is deze dus, en geene andere, de reden, welke den Heer van de poll tot de uitgave zijner pleitrede heeft doen besluiten, dan houde Z. Ed. het ons ten goede, dat wij ons hier onwillekeurig aan het parturiunt montes herinnerden; terwijl wij de aantijging van partijdigheid omtrent degenen, die zich tegen dezelve niet kunnen verdedigen, alles behalve edelmoedig keuren.
Zooveel met betrekking tot de reden, welke tot de uitgave dezer pleitrede gezegd wordt aanleiding te hebben gegeven. Wat de pleitrede zelve betreft, is het ons aangenaam, te kunnen verklaren, dat ons oordeel van dat van den Heer van de poll ook hier weder verschilt, daar deze verdediging, zoo wij vertrouwen, met genoegen zal worden gelezen, gelijk bij ons het geval geweest is, en het bewijs oplevert van de uitmuntende wijze, waarop de Verdediger zich van zijne netelige taak heeft gekweten, als hebbende Z. Ed. niets, ook niet de geringste bijzonderheid, verzuimd of over het hoofd gezien, welke in het belang zijner cliënte kon worden aangevoerd. De zaken, in dezelve behandeld, zijn met orde en duidelijkheid voorgedragen; de stijl is zuiver, vloeijend, en verheft zich somwijlen, waar het te pas komt, tot eenen oratorischen toon. Wij aarzelen dus geenszins, de lezing derzelve aan te bevelen.
Het ligt buiten ons bestek, in eene ontwikkeling en beoordeeling te treden van de bijzondere argumenten, in de verdediging bijgebragt, en wij verwijzen alzoo hieromtrent tot de pleitrede zelve. Eene algemeene aanmerking vermeenen wij echter te moeten maken, met betrekking tot het standpunt, van waar de Verdediger is uitgegaan, en met hetwelk wij ons geenszins kunnen vereenigen. Immers is het in deze verdediging, zoo men zegt, schering en inslag, ‘deze vrouw kan niet schuldig zijn’: van dit beginsel uitgaande, zegt de Heer van de poll dan ook zeer te regt, dat al de bezwaren gemakkelijk kunnen worden opgelost. Wij betuigen ronduit, deze zoo dikwerf herhaalde exclamatie te houden voor eene zuivere petitio principii, en volstrekt niet te kunnen begrijpen, waarom juist deze beschuldigde zooveel meer aanspraak op eene zoodanige gunstige onderstelling zou hebben dan elk ander, die voor de eerste maal zich tegen eene criminele beschuldiging moet verdedigen, en wiens vroeger levensgedrag, immers voor zoo verre het aan de menschen bekend is, altijd onberispelijk is geweest.

{==77==} {>>pagina-aanduiding<<}

Aan het slot zijner verdediging zegt de Schrijver, dat, al blijft de schuldige ook nog in het duister verholen, de tijd komen zal, die alles aan het licht brengt. De Heer van de poll moge zich met deze hoop vleijen, wij voor ons achten de vervulling derzelve thans minder waarschijnlijk, uit hoofde der zoo stellige bepaling van art. 360 van het Wetboek van Lijfstraffelijke Regtspleging.
De aanteekeningen uit de pleitrede van den Heer vaillant, die deze verdediging besluiten, hadden, onzes inziens, gerustelijk achterwege kunnen blijven; immers behelzen dezelve volstrekt niets nieuws, en zijn weinig meer dan de weêrklank van hetgeen reeds bij termijn van antwoord door den Heer van de poll was betoogd geworden. In de aanteekening A troffen wij bovendien eene zonderlinge constructie aan, die den Heer vaillant letterlijk doet zeggen hetgeen Z. Ed. zeer zeker niet gemeend heeft. Indien hij toch op den ernst zijns levens en vorderende jaren steeds van niets meer afkeerig is dan van gemaskerde boosheid, zou daaruit het gevolg kunnen worden afgeleid, dat Z. Ed. in vroegeren leeftijd dezen afkeer niet zoo sterk gevoeld heeft. Wij meenen deze misstelling alleen te moeten toeschrijven aan de overhaasting, waarmede deze pleitrede is uitgegeven geworden.
Wij besluiten met den wensch, dat de Heer van de poll het doel, welk het dan ook zijn moge, dat hij zich bij deze uitgave heeft voorgesteld, volkomen moge bereiken.





Vondels Droom, Tafereel, opgevoerd ter gelegenheid van het tweede Eeuwfeest van den Schouwburg te Amsterdam, door Mr. J. van Lennep, enz. enz. Te Amsterdam, bij M. Westerman en Zoon en C. van Hulst. 1838. In kl. 8vo. 28 Bl. f :-30.

Het tweehonderdjarig bestaan van den Amsterdamschen Schouwburg, en het feestelijk gedenken daaraan, wekte natuurlijk de belangstelling van Amstels burgerij, en het mogt inderdaad een gelukkig denkbeeld heeten, dat de Directie van dien Schouwburg het tijdstip dezer feestviering verbond aan die dagen, waarop vondel's Gijsbrecht van Aemstel, volgens overoud gebruik, ten tooneele gevoerd wordt; immers

{==78==} {>>pagina-aanduiding<<}
was het dit Treurspel, waarmede de oude Schouwburg, door de Rederijkers der Amsterdamsche Kamer, in liefde bloeijende, nu twee eeuwen geleden, plegtstatig geopend werd.
Met niet minder belangstelling vernam het tooneelminnend publiek, dat de Heer, Mr. j. van lennep, daartoe door Commissarissen uitgenoodigd, te dezer gelegenheid een stuk had vervaardigd, hetwelk, voor de eigenlijke feestviering bestemd, ná de vertooning van den Gijsbrecht ten tooneele gevoerd zou worden; en ook wij, die meermalen bewijs gaven, dat wij wezenlijke letterkundige verdiensten, om het even waar en bij wien ook gevonden, naar waarde weten te schatten, deelden in dat gevoel. Reeds lang vooraf waren dan ook de plaatsen in den Schouwburg voor den eersten feestavond besproken, en op dien dag zelv' was er voor den volgenden speelavond bereids geene plaats meer te verkrijgen. Laat ons zien, in hoe verre de arbeid des Dichters aan zoo veel belangstelling beantwoord hebbe!
Gelukkig mag het denkbeeld van den Heer van lennep genoemd worden, om ons, bij het ophalen der gordijn, te verplaatsen in vondel's woning; waarin hij zich echter, op dat oogenblik, niet aanwezig bevindt. Wij treffen aldaar slechts zijne dienstmaagd geesje aan, die met verlangen de terugkomst van haren meester verbeidt, en hare nieuwsgierigheid naar den afloop van de eerste vertooning van den Gijsbrecht met moeite bedwingt. De uitdrukking van de gedachten en gevoelens der eenvoudige maagd (*) is vrij natuurlijk voorgesteld, en hare kleine rol vond dan ook bij de vertooning den meesten bijval. Er wordt geklopt, en zij meent voor vondel de huisdeur te openen, toen de Vriesche Dichter starter binnentreedt, naar Amsterdam gekomen ter bijwoning van de opening des nieuwgevestigden Schouwburgs, en die nu, over de treffelijke uitvoering van den Gijsbrecht, zoo wel als over dit heerlijk Treurspel zelf,

{==79==} {>>pagina-aanduiding<<}
verrukt, aan vondel zijne hulde wenscht toe te brengen. Hij besluit diens tehuiskomst af te wachten, en bevredigt inmiddels de nieuwsgierigheid der dienstmaagd, omtrent den allergelukkigsten afloop der feestviering. Dit gedeelte van het tafereel is goed geschetst, en moet de belangneming verhoogen. Die belangneming rijst dan ook bij de terugkomst des Dichters, door de gezamenlijke Rederijkers, onder zang en snarenspel, tot in zijne woning geleid, waar hij de hartelijkste gelukwenschen van allen ontvangt, en dezelve met dankbaar gevoel beantwoordt. Ook het gezang van sommige leden der Kamer: in liefde bloeijende, strekt niet weinig, om dit natuurlijk geschetste tooneel te verlevendigen. Eindelijk vertrekken vondel's vrienden, benevens starter, en er heeft eenige redewisseling tusschen den Dichter en zijne dienstmaagd plaats, die evenwel door vondel aldra wordt afgebroken, daar hij, vermoeid en door aandoeningen overstelpt, naar eenzaamheid en rust verlangt. Alleen gelaten, geeft hij aan zijne denkbeelden den vrijen loop; maar, alhoewel gestreeld door de eere hem te beurt gevallen, is hij niet zonder bekommering omtrent het lot van zijnen naam en roem in het toekomende. Hij denkt daarover na, zet zich neder, en valt, al peinzende, in slaap.
Heeft het eenvoudig-ware, het natuurlijke en naïve der tot hiertoe geteekende tafereelen den aanschouwer belangstelling ingeboezemd, thans wordt zijne verwachting gespannen, en verlangend ziet hij uit naar de verzinnelijking van vondel's droom, (door den Dichter ten titel van zijn stuk gekozen) die - iets, dat men trouwens vooraf kan berekenen - aan hem de toekomst zal onthullen.
Drie middelen zijn er voorhanden, om den toeschouwer bekend te maken met de voor- en onderwerpen, die de ziel van eenen sluimerenden, gedurende den slaap, waarneemt. De slapende kan, namelijk, gelijk zulks bij sommige menschen plaats heeft, wat hij ziet of ondervindt, in afgebrokene volzinnen mededeelen; - hij kan, na zijn ontwaken, zijnen droom aan anderen, of in eene alleenspraak, verhalen; - of wel de kunst kan ons aanschouwelijk maken, wat zich aan den geest van den sluimerenden, en terwijl hij voorondersteld wordt te droomen, vertoont. De Heer van lennep heeft zich van geen dezer natuurlijke of kunstmatige middelen bediend, gelijk uit het stuk zelf al aanstonds blijkbaar is. Want, nadat de achtergrond des tooneels zich

{==80==} {>>pagina-aanduiding<<}
geopend heeft, ontwaart de aanschouwer apollo en de Zanggodinnen, die, na eenige redewisseling den inmiddels ontwaakten vondel, in eene nevelwolk, de Treur- en Blijspeldichters van vroeger en later eeuwkring - van aeschylus tot Mw. van merken - aanschouwelijk, en hem met derzelver kunstgewrochten bekend maken. Na het verdwijnen van deze schimmenrij volgen nog twee voorstellingen, van het uitwendige van den tweeden, eenmaal afgebranden, en van den tegenwoordigen Schouwburg; waarbij de invoering van het Zangspel, de Balletten en Arlequinades, gedeeltelijk, door tusschenkomst der Zanggodinnen en der leden van het Corps de Ballet, hoor- en zigtbaar wordt waargenomen; terwijl vondel zelf, bij het betuigen zijner verwondering, de noodige opheldering vraagt en gereedelijk erlangt. Eindelijk verkondigt apollo aan den verbaasden Dichter het instandblijven van zijnen roem en het bewaren van denzelven gedurende twee eeuwen, en kroont zijnen schedel met eenen lauwerkrans. De verrukte Zanger zet zich anderwerf neder, wordt als ten tweedemale gekroond, en sluimert weder in; apollo en de Muzen verwijderen zich; de achtergrond sluit zich weder; vondel slaapt voort; de gordijn valt, en - het stuk is uit!
Vraagt men ons, of deze schikking ons behaagd en de ontknooping ons bevredigd heeft, dan moeten wij beide deze vragen ontkennend beantwoorden; en zulks te meer, nadat, door de voorstelling van de tafereelen, die vondel's dusgenoemden droom zijn voorafgegaan, onze belangstelling in hooge mate was opgewekt, en wij een' magtiger indruk van de voorstelling des drooms, als zoodanig, hadden mogen verwachten. Dezelve mist echter dien indrukmakenden invloed, naar ons gevoelen ten eenemale; en wel, omdat de Heer van lennep, in de door hem gekozene vormen, van den eenvoudigen en natuurlijken gang der waarheid is afgeweken; waardoor dan ook zijne wijze van voorstelling geene belangneming wekken kon.
Dit afwijken van den gang der waarheid in vondel's droom is kennelijk in het ontwaken des Dichters, waarbij alle denkbeelden, die wij ons omtrent droomen vormen, moeten verdwijnen. Iemand toch, die opstaat, gaat, knielt, spreekt, vraagt, zijne verbazing en vreugde betuigt, droomt niet. Alwat hij waarneemt, ondervindt en verrigt, behoort tot

{==81==} {>>pagina-aanduiding<<}
den wakenden toestand, en geenszins tot het gebied der droomen. Men hechte hier niet aan het denkbeeld van het zoogenaamd natuurlijk somnambulismus; immers zouden wij vermeenen den Heer van lennep te beleedigen door de vooronderstelling, als hadde hij zich vondel als slaapwandelaar voorgesteld; en kan dit het geval niet zijn, is vondel, gedurende zijne onderhandelingen met apollo en de Zanggodinnen, werkelijk wakend, wat blijft er dan over voor 's mans droom?
Is het gevolgde plan des Dichters, bij het afwijzen der middelen, waarvan hij zich had kunnen bedienen, niet gelukkig te noemen, wanneer wij ons voorstellen, wat natuur en waarheid vorderen, of de illusie der kunst vermag; diezelfde uitslag is ook het gevolg, wanneer wij den goeden smaak raadplegen. Hij toch is het, die den Dichter ontraadt, om personen uit het werkelijke leven met louter denkbeeldige wezens in onmiddellijke aanraking en onderling verband te brengen. Er kan en mag tusschen het stoffelijke en datgene, hetwelk alleen als ideaal aanwezig is, geene dusdanige gemeenschap bestaan. In den Gijsbrecht moge (alhoewel een hors-d'oeuvre, ter gedwongene ontknooping van het stuk) de verschijning en de toespraak eens Engels geduld worden, omdat er werkelijk Engelen bestaan, en derzelver verschijning alzoo onder de mogelijkheden behoort; dan, een God der Dichtkunst en een negental Muzen bestonden, als zoodanig, nimmer, dan in de verbeelding der Dichters, en hierom is derzelver verschijning, in het gebied der wezenlijkheid, iets, dat onmogelijk plaats hebben kan. In eene dichterlijk-zinnebeeldige voorstelling moge men zulke gewrochten uit eene idealische wereld dulden, ja zelfs met welgevallen aanschouwen; maar men brenge apollo en de Muzen alleen met elkander, of met de overige denkbeeldige, mythologische wezens van den Olympus, het Elysium of van den Tartarus in verband: met werkelijk bestaande wezens, met menschen, kunnen en mogen zij nimmer in aanraking komen, zonder dat er tegen een' der regelen
van den goeden smaak gezondigd wordt, welke gebiedend vordert, dat al, wat in aard en wezen geheel onvereenigbaar is, niet met elkander in verband gebragt mag worden.
De Heer van lennep schijnt dit zelf eenigzins gevoeld te hebben, bij het aanschouwelijk maken der Dichters uit de eeuwen, die vóór en na vondel geweest zijn; immers hij

{==82==} {>>pagina-aanduiding<<}
voerde dezelve zwijgende en als in eene nevelwolk gehuld ten tooneele. Zonderling echter volgt op deze gepaste voorstelling de verschijning van dansers en danseressen, van de zoogenaamde Italiaansche Maskers vergezeld; de laatstgenoemden, in ieders eigendommelijk karakter, als werkelijke wezens, zich voordoende op eene triviale wijze, geenszins voegende aan de hooge tegenwoordigheid van apollo en de Zanggodinnen; eenmaal aangenomen zijnde, dat men het werkelijk bestaande met het louter denkbeeldige in onderlinge aanraking zou mogen brengen. En onder dit alles is en blijft vondel wakende, en aan elke handeling, door gesprek en gebaar, deelnemende; tot dat hij - in stede van, na alwat hij gehoord en gezien heeft, zijn gevoel in eenen Vondeliaanschen lierzang lucht te geven - door apollo naar zijnen leunstoel geleid wordt, ten einde aldaar in te sluimeren. Te voren waakte hij derhalve, en droomde alzoo niet.
Dit insluimeren maakt dan ook het einde van het stuk uit, hetzelve met eene nietsbeduidende handeling besluitende, indien vondel's weder inslapen dezen naam verdient. Dan, een zoodanig slot, aan een stuk voor eene blijde feestviering bestemd, mogt dan ook (wij weten hiervoor geen gepaster woord) inderdaad slaperig genoemd worden! Van daar, dat de buitengewoon talrijke schare, dien avond in den Schouwburg aanwezig, het stuk geenszins als geëindigd beschouwende, op de tooneelgordijn bleef staren, om een belang inboezemend einde te zien, en, toen aan dit verlangen, natuurlijk, niet kon voldaan worden, teleurgesteld en onvoldaan (om niet meer te zeggen) het gebouw moest verlaten, en ook daarna het stukje, bij de nog volgende vertooningen, in spijt van al den glans van decoratiën enz. enz., niet meer begeerde te zien.
Wij hebben dit product des Heeren van lennep, in zoo verre hetzelve den droom van vondel betreft, aan eene kritiek onderworpen, die voor hetzelve, tot ons leedwezen, geenszins gunstig heeft kunnen uitvallen; dan, in het gebied der letteren, der kunst en van den goeden smaak behoort men alleen op het werk, geenszins op den Maker te letten. De plaats echter, die de Heer van lennep in het gebied der vaderlandsche Letterkunde heeft ingenomen, zou welligt, bij jeugdige vernuften, de zucht tot navolging kunnen wekken; en het is daarom, dat wij gemeend hebben te moeten waarschuwen tegen die verwarring van

{==83==} {>>pagina-aanduiding<<}
denkbeelden, waardoor ongeoefenden vooral zoo ligt gevaar loopen, om van het eenvoudig spoor der natuur, der waarheid en des goeden smaaks zich te verwijderen.
Onzes achtens had de Heer van lennep de door ons aangewezene verkeerdheden grootendeels kunnen ontgaan, door al de handelingen, tot den droom betrekkelijk, achter een gaas te doen vertoonen, terwijl vondel bleef voortfluimeren. Een tweede Tooneelkunstenaar, aan hem in gestalte, voorkomen en kleeding gelijk, had, almede achter dit gaas, diens persoon kunnen voorstellen; zoodat de werkelijke vondel, in zijnen droom, zichzelven kon wanen te aanschouwen. Het denkbeeld van droom ware dan bewaard gebleven, even gelijk zulks, nog onlangs, bij de vertooning van aladin en diens droomgezigt, en andere dergelijke kunstmatige voorstellingen, het geval geweest is; de illusie ware dan behouden; het stuk had aan deszelfs titel beantwoord, en ons den droomenden, in plaats van, gelijk nu het geval werkelijk is, den wakenden vondel voorgesteld.
De gemaakte aanmerkingen, die bij de lezing van het stuk onze belangstelling verminderen, doen zulks nog meer bij de openlijke voorstelling, vooral bij den afloop van dezelve, waarvan de Dichter eene zoo schitterende partij had kunnen trekken, door den Zanger van Gijsbrecht aan het einde te doen ontwaken, zijne vreugde en verrukking over het tafereel, in zijnen droom aanschouwd, in eenige krachtige coupletten lucht gevende. Dit had de verzamelde menigte gewis doen deelen in de vreugde der heugelijke feestviering, en dezelve ware alsdan op eene treffende, het publiek, evenzeer als den Dichter, bevredigende, wijze besloten; terwijl thans aller gevoel, stilzwijgend, openbaarde, dat men, bij het vallen der gordijn en het afscheidnemen van den sluimerenden Poëet, het stuk als niet geëindigd beschouwde.
Ondanks al het bijgebragte, erkennen wij volgaarne de eigenaardige moeijelijkheden, die de bearbeiding van zulke en dergelijke tafereelen den Dichter doet ondervinden; en dit vooral, wanneer men, van elders geene voorbeelden ter raadpleging of navolging voor zich hebbende, alleen kan te rade gaan met die eenige en onveranderlijke beginselen, welke de goede smaak en eene gezonde kritiek in het gebied der kunst hebben voorgeschreven, wier getrouwe aankleving dan ook alleen eenen gelukkigen uitslag kan waarborgen, en, bij de meesters in de kunst, de tijden door, verzekerd heeft.

{==84==} {>>pagina-aanduiding<<}

Deze beoordeeling uitvoeriger geworden zijnde, dan wij ons aanvankelijk hadden voorgesteld, onthouden wij ons, omtrent het nevens ons liggend tafereel, als Dichtstuk beschouwd, die vele aanmerkingen mede te deelen, welke ons bij het nalezen voor de aandacht kwamen, welke wij bereids hadden opgeteekend, en waarvan wij, aan den voet dezes, eene enkele willen mededeelen (*). En hiermede nemen wij afscheid

{==85==} {>>pagina-aanduiding<<}
van dezen wakenden droom, gedachtig aan de woorden van dante: E cadde come l'uom cui sonno piglia. Dat is:

Hij viel, gelijk een man door doodschen slaap bevangen. 





Gedichten van A. Beeloo. Te 'sGravenhage, enz. bij de Gebr. van Cleef. In gr. 8vo. 187 Bl. f 3-:

De Heer beeloo, reeds vroeger als Dichter gunstig bekend, geeft in dezen bundel 26 grootere of kleinere Dichtstukjes, in den loop der jaren 1820-1833 vervaardigd. In de Inleiding zegt hij er van: ‘'t Was rente Der lente; De zomer is daar.... Zij flensen, En wenschen Om duurzamer ooft’; maar diezelfde bevallig gedichte Inleiding en de drie stukken van de laatste jaarteekening toonen genoegzaam, dat hij nog wel ‘duurzamer ooft’ leveren kan, en er nog niet van behoeft te zeggen: ‘Ach hooren 't Uw ooren, Mijn laatste welligt! In 't streven Begeven Mij adem en kracht;’ (Ach! laat dien zekeren bekenden klaagtoon onder de Dichters toch geen mode worden!) en wij vertrouwen, dat, indien hij zich voor al te hard loopen en al te hoog vliegen wacht, adem en kracht hem nog zoo ligt niet zullen begeven.
Men zal, hopen wij, niet van ons vergen, dat wij alle deze stukken op de critische goudschaal zullen gaan wegen en tegen elkander opwegen, en naauwkeurig aanwijzen, welke ons voorkomen de volle gehalte te hebben, en welke naar onze schatting te ligt bevonden zijn: dit zou, zoo de weger zich al hiertoe bevoegd rekende, en hiervan als een eerlijk

{==86==} {>>pagina-aanduiding<<}
man rekenschap deed, tijd en ruimte vorderen, die hij niet nemen mag. - Zonder de waarde van sommige andere te willen verkleinen, komen ons de volgende voor tot de beste te behooren. In het fragment, de Graftombe van willem I, is deftige, dichterlijke gang, naar het onderwerp geschikt, zoodat men er meer, dan een fragment, over zou verlangen; en op het gezigt van ‘'t gelijkend beeld des helds in volle wapenpraal,’ en van den titel ‘van Vader van zijn Volk, op 't voetstuk uitgehouwen,’ dit goede slot:

‘Dan meen ik levend nog den grooten man te aanschouwen; 
Dan rukt de magt der kunst den dood zijn' schepter af, 
En straalt de onsterfelijkheid om 's helds verheven graf.’ 

In maria stuart aan elisabeth, Koninginne van Engeland, hoewel wat lang, zijn schoone plaatsen, vooral het laatste gedeelte, b.v.:

‘Nu zocht ik balling heul aan 't zusterlijke harte, 
Mijne onschuld mij bewust en uw regtvaardigheid, 
En - voor der vriendschap troost tot zalving mijner smarte, 
Werd mìj, mij Koningin! een kerker hier bereid! 
 
Ik vlammen op uw kroon!... Aanschouw mijn wezenstrekken! 
Mijn kruin in 's levens bloei door 't vlijmend wee vergrijsd! 
 
Mijn zoon! een beulenhand zal uwe moeder slagten. 
Waar toeft uw wrekende arm, die heel dit Rijk vergruist? 
Maar wat ontzinde klagt! - ach, ducht geen driftvervoering 
In 't schrift, voor u bestemd! ze is menschlijk; rust, mijn hand! 
De doodschrik greep een wijl mij aan met kille ontroering; 
Haast overwin ik dien in 't hemelsch vaderland! 
Daarheen hijge ik om rust! daar blinkt een kroon mij tegen, 
Met weidscher glans dan de uwe, of van heel de aarde, omstraald.’ 

Treffend is de aanhef, bij den dood van mijnen jeugdigen Vriend M., en de beeldspraak, van den eik ontleend, zuiver en ongedwongen volgehouden, wat bij sommige Dichters niet altijd, en zelfs hier op de volgende bladzijde niet geheel het geval is, waar misschien wat te veel ongelijksoortige beelden

{==87==} {>>pagina-aanduiding<<}
van hetzelfde voorwerp eikander opvolgen; maar de toon van het geheele stukje is regt elegisch. - Dergelijken en nog lieftaliger elegietoon heeft ook het stukje, bij het ten grave leiden van mijn' jeugdigen Vriend T., beginnende:

‘Goeden nacht! 
Broeder! de aarde dekke u zacht, 
Reeds zoo vroeg aan 't doel genaderd! 
Wij, hier bij uw graf vergaderd, 
Snikken, nu ge uw' loop volbragt: 
Goeden nacht!’ - 

De Lierzang op van speyk is op eenen sikschen toon en, gelijk meer andere in dezen bundel, in eenen goeden vaderlandschen geest gestemd. - De twee stukken uit de Lusiade van camoëns, Adamastor en Ines de Castro, kan Rec. met het oorspronkelijke niet vergelijken; maar zij schijnen hem toe, goede vertalingen of navolgingen te zijn. - Het volgende stuk, getiteld camoëns, is eene schoone dichterlijke rede, tot dien Dichter gerigt, waarin deszelfs lof en lot in fraaije verzen bezongen, en tot welks beter verstand, in de Aanteekeningen achter deze Gedichten, een kort overzigt van deszelfs levensloop gegeven wordt. Gaarne gaven wij ook hieruit eenige proeve; maar wij moeten ons beperken.
Nog veel minder dus zal men van ons verlangen, dat wij die stukken zorgvuldig zullen uitmonsteren, welke wij, bij het doorzoeken van de portefeuille, niet bij voorkeur zouden gekozen hebben, als of minder belangrijk, of min zuiver dichterlijk. Moesten wij dit doen, dan zouden wij het eerste stuk, den Togt van willem III naar Engeland, wel der lezing geenszins onwaardig keuren, maar het nogtans met den Dichter, die in de Aanteek, opregt bekent, dat ‘dit stuk uit meer jeugdigen leeftijd hem bij de herziening vrij wat minder bevalt dan toen,’ eens zijn, wanneer hij ‘er over het geheel een poëtischer tint in wenscht’: of dit echter daaruit voortkomt, (gelijk hij meent) dat hij ‘de geschiedenis al te zeer gevolgd heeft,’ zouden wij nog al betwijfelen; want, als zij in al haren omvang wèl gevat wordt, dan is het onderwerp grootsch genoeg voor een dichtstuk, zonder dat men er veel in behoeft te fantaiseren. Ook willen wij nog wel toegeven, dat de jonge Dichter het hoog

{==88==} {>>pagina-aanduiding<<}
genoeg drijft, wanneer hij de Levensvreugd meent boven alles uit de Dichtkunst te ontstaan. - Doch tot het min verkieslijke zouden wij b.v. brengen het vers op potter's schilderstuk, de Hollandsche Stier, bij welks aanhef: ‘Daar boog nu gansch Euroop' voor Neêrlands sterkte en magt’ enz., wij niet konden nalaten aan het Horatiaansche: Quid dignum tanto feret hic promissor hiatu? te denken; en ofschoon wij er nu juist den ridiculus mus niet in willen vinden, weten wij evenwel den (geschilderden) ‘stier aan Seines boord,’ wiens ‘adem rookte,’ wien ‘een vlam in de oogen gloeide,’ wiens ‘kreet tot driewerf toe door 't ruim Museum loeide,’ met het echte vernuft niet wel overeen te brengen. - Zoo schijnt het ons ook niet natuurlijk, in de volgende Gedachte bij het overlijden van den Heer Mr. jan de kruyff, de ziel te vergelijken bij ‘eene vlam, die door 't stortend puin der bouwvallige hut heerlijk naar boven steeg’; want dan stond immers de hut in brand, en die vlam was de oorzaak van het instorten. - Ook in de stukken: Bij den dood van feith, Pygmalion, en Afscheid enz., vinden wij over 't geheel niet die gemakkelijkheid en natuurlijkheid, welke dezen Dichter in andere stukken eigen zijn: er heerscht hier en daar eene stijfheid, gedwongenheid en gezochte kunst in, die dezelve somtijds duister maakt, of, gelijk het wel meer gaat, zelfs geheel prozaïsch doet worden, en waaraan geen lange uitweidingen, zoo als in Pygmalion, (waarvan bij korter behandeling welligt beter partij zou te trekken
geweest zijn) geen aanroepingen van de ‘vonk van brandend zielsgevoel’ en van de ‘geestdrift,’ in het begin van het Afscheid, helpen kunnen. - Maar genoeg, om Dichters, die zoo veel goeds en schoons, als wij hier vinden, kunnen voortbrengen, vriendelijk te verzoeken, dat zij hunne zwakkelingen, hoe geliefkoosd ook om deze of gene reden, liever stil laten rusten.
Daar er in dezen bundel stukken van onderscheidene jaren, ook uit jeugdigen leeftijd, opgenomen zijn, en ieder, die gewoon is iets in poëzij of proza te stellen, en zichzelven kent, weet, hoe noode men er somtijds toe komt, om door gezegden, die men te voren mooi gevonden heeft, maar die eigenlijk den toets niet kunnen doorstaan, de pen te halen, willen wij (mogt het misschien tot leering van jonge Dichters zijn!) er hier eenige aanstippen, die wij liefst veranderd zouden hebben. - Bl. 21 lezen wij: ‘die van 't lot der

{==89==} {>>pagina-aanduiding<<}
volken schikt’: is dit niet een Gallicisme (qui dispose du sort des pcuples)? men leze slechts: ‘die der volken lot beschikt.’ - Bl. 34, schijnt moede en krimpend of bij het voorgaande magt of hij, of anders bij het volgende levensvonk te behooren; maar naar den zin behoort het bij het tusschen beide liggende bij 't kwijnend volk: zulke constructiën vindt men bij sommige zoo Prozaïsten als Dichters wel eens meer; doch zij zijn, dunkt ons, in onze taal, die zoo weinig verbuigingsuitgangen heeft, om der naauwkeurigheid en duidelijkheid wille te vermijden. - Bl. 60, vindt men deze regels onmiddellijk op elkander: ‘De hechtste zuil ontzonk uw tempelboog; De grijze feith is aan uw koor ontweken’: daar de Dichter hier de reijen van Apollo aanspreekt, en voortgaat feith als priester in die koren te beschouwen, schijnt het eerste beeld hier niet te passen, even min als, bl. 61, ‘de zegevaan, die kunst en smaak heroverde,’ (?) en die ‘aan de spits dier reijen door hem is opgeheven.’ - Bl. 66, spreekt de Dichter van ‘smart, die zijn jeugd in zwarte droomen nimmer had durven schromen’: zouden deze twee laatste woorden hier wel de regte, of misschien om des rijms wille ontstaan zijn? hij meent immers zich kunnen voorstellen? - Hoe een ‘warme handendruk,’ (zegt men niet beter en regelmatiger handdruk?) een ‘hart, van plooijen vrij, in den nacht van 't ongeluk tot een'
lichtstraal’ zijn kan, is ons duister, gelijk het stukje zelf, (Aan *** bl. 88, 89) waarin het gevonden wordt. - Dat ‘het vaarwel een' traan in 't oog doet branden,’ laat zich zeer wel begrijpen; maar dat het ‘een wolk om d'ochtendgloed hangt,’ (bl. 127) schijnt niet zoo natuurlijk en meer gezocht te zijn. - Nog eerder evenwel is dit te dulden, dan dat (bl. 128) ‘de wind de noten (wel te verstaan muzijknoten) langs het strand der Zuiderzee (naar 's Gravenhage) jaagt.’ - Verlagen voor zich verlagen, (bl. 70) en iemand onderdoen, (bl. 158) in plaats van voor iemand onderdoen, kan, meenen wij, niet gezegd worden; even min als weelden in het meervoud, dat wij hier een- en andermaal vinden, waar het zelfs om geen ineensmelting noodzakelijk is, maar dat misschien slechts tot de drukfouten behoort, die hier nogtans minder in de woorden, dan wel in de zinsneêteekens zijn.
Wij zouden nu nog wel een woord knnnen zeggen over het laatste, hier in zijne soort eenige, satirieke, gansch niet

{==90==} {>>pagina-aanduiding<<}
van geestigheid ontbloote stuk, getiteld de Mode, dat men misschien hier en daar nog te ernstig zou kunnen achten, en welks deftig en ernstig slot althans wel eenigzins vreemd is, maar waarover de Dichter zelf, in de Aanteek., zich wegens de gelegenheid, waarbij het voorgelezen is, tracht te verontschuldigen, hetwelk men dus, zoo veel het kan, late gelden: doch wij hopen genoeg gezegd te hebben, om. behoudens eenige kleine aanmerkingen, die wij de vrijheid namen mede te deelen, eenen bundel Gedichten aan te prijzen, die over 't geheel waardig is nevens andere eene vereerende plaats te bekomen.

Jozef, naar het Fransch van Bitaubé. Te 's Gravenhage, bij A. Kloots. 1837. In gr. 8vo. 217 Bl. f 2-40.

De Vertaler begint zijne Voorrede met de aanhaling van eenige regels van onzen verdienstelijken a. loosjes tot lof van den Jozef van bitaubé. Wij gelooven, dat er op dien lof vrij wat valt af te dingen, en dat loosjes zelf, indien hij nog leefde, misschien thans vrij wat lager toon over dit werk zou aanslaan. Rec. meent, (en hij verheugt zich in die meening) dat de tijd voorbij is, waarin men in dergelijke stukken smaak had. Poëtisch proza, de stijl, waarin dit boek is geschreven, heeft, den hemel zij dank! weinig bewonderaars meer. Het is ook eigenlijk een onding. Laten poëzij en proza beiden hun eigen gebied behouden, en de goede smaak niet door een amalgama van beiden, dat geen van beiden is, beleedigd worden. Het stuk van bitaubé moge in zijnen tijd waarde gehad en opgang gemaakt hebben; het moge hier en daar veel goeds bevatten, en als kenteeken van den smaak des tijds opmerkelijk blijven, - Rec. gelooft niet, dat het thans en onder ons vele lezers zal behagen. Daarover bedroeft hij zich niet. Daarenboven acht hij voor zich waarlijk niet, dat de heerlijke geschiedenis van jozef, gelijk de H.S. ons die mededeelt, door de behandeling van bitaubé gewonnen heest, en hij leest liever het nooit te veel geprezene werkje van onzen te vroeg gestorven' hulshoff, (uitgegeven door de Maatschappij Tot Nut van 't Algemeen) dan de gezwollene, onnatuurlijke bladen van den Franschman.
Bitaubé intusschen is bekend, en behoeft hier niet be-
{==91==} {>>pagina-aanduiding<<}
oordeeld te worden. Wij hebben met zijnen Vertaler te doen. Had Rec. hem raad moeten geven, hij zou hem de vertaling hebben afgeraden; maar, wilde hij ze toch ondernemen, hij zou hem hebben aangespoord, om ten minste door zoetvloeijendheid, gemakkelijkheid, welluidendheid, en wat dies meer zij, eene poëtische kleur aan zijne woorden te geven. In plaats daarvan vinden wij dikwijls stroefheid en stijfheid van stijl, die de lezing moeijelijk maakt en eenen onaangenamen indruk nalaat. Van tijd tot tijd is de zin slechts half voleindigd. Reeds de eerste regels geven geen' zin: Voor eenigen tijd waagde ik het, de strijdhaftige toonen van den dichter te herhalen, die, van den kruin des Helicons, waar hij, bekroond met de aloudste lauweren, heerscht en den krijgsheld en deszelfs zanger ontvlamt. En zoo zijn er verscheidene. Rec. erkent intusschen, dat elders de vertaling beter is gelukt.
De uitvoering is vrij wel, ofschoon het plaatje tegenover den titel ter naauwernood een sieraad mag worden genoemd.

Pachter Martijn en zijn Vader. Naar het Hoogduitsch. Iste Stukje. Te 's Gravenhage, bij W.P. van Stockum. 1837. In gr. 8vo. 112, XVIII bl. f 1-30.

Een dun, een goed, een zeer goed, een uitmuntend boekje, Lezer! beter misschien dan gij er in langen tijd gelezen hebt. - ‘Maar (zegt gij) eene vertaling!’ - Ja, eene vertaling; maar eene goede, duidelijke, zoo als gij die (behoordet gij tot het handwerk) zoudt hebben moeten maken. - ‘Wat beteekent echter de titel?’ - Een eerzame, verstandige, gevoelige Pachter schrijft onbewimpeld en eenvoudig neder, wat hem in het hoofd en uit het hart komt. Menschengeluk, menschenvreugde, waarheid, vroomheid, liefde, vriendschap stelt hij u op zijne wijze voor. - ‘Maar op welk eene wijze?’ - In den geest en in den smaak van den ouden Wansbecker Bode, zonder hem slaafs na te volgen: het is die zelfde gemoedelijke, zacht bedwingende, overredende toon, waarmede claudius kleine wonderen heeft verrigt; die betooverende goedwilligheid, welke door echt Christelijke beginsels zoo zeer verhoogd wordt. Daarom, Lezer, bevelen wij u dit boekje aan. Als gij even zoo als de brave Martijn over uwen vader denkt, zal het goed zijn; wanneer gij zoo als hij uwe dagboeken zamenstelt, zal het ook goed

{==92==} {>>pagina-aanduiding<<}
zijn; wanneer gij het leven zoo beschouwt als Martijn, zult gij gelukkig worden. Hoort den wijzen man over namen en titels, over het zondagskleed, over eene verzameling van schilderijen, over het troosten der lijdenden, over een' feest nacht bij maneschijn, en ook zijne gedachten op eenen oudejaarsavond. Het zal u waarschijnlijk gaan zoo als ons en een half dozijn onzer vrienden - gij zult tevreden, opgeruimd en gesticht het boekje toeslaan, en verblijd zijn, dat men alzoo voor u heeft gedacht en geschreven. Bovendien vindt gij een avond-, morgen- en lentelied, voor 't minst zoo goed gemeend en gerijmd als in menigen Almanak. Het is moeijelijk, den ganschen aard van Pachter Martijn's levensen menschenbeschouwingen te kenschetsen; eene joviale wijsbegeerte huldigt de man; meermalen stelt hij de eene of andere waarheid in het kleed van een verhaal voor, en spreekt tot uw hart in gelijkenissen, uit het leven ontleend.
Een enkel proefje:
‘Er was eens een rijk man, die in den strengen winter, waarin de armen, die geen hout bekomen konden, het zeer kwaad hadden, het er voor zich, in zijne warme kamer, goed van nam. Maar nu op zekeren middag viel een verkwikkende zonnestraal in de koude kamer van zijnen armen buurman, die tegenover hem woonde; toen vergat de rijke, dat hij bij zijne goed gestookte kagchel de geringe warmte der winterzon ligt missen kon; hij werd ontevreden, en benijdde den arme zijn' zonneschijn.’ - ‘Foei, dat was laag!’ - ‘Ja wel laag. Gij dan, die dit gevoelt, doe niet alzoo!’
Zoo zouden wij eenige bladen kunnen volschrijven, als dit noodig ware. Wij gelooven, dat deze Pachter eene waardige plaats zal bekleeden in uwe moderne boekenkas, naast de werkjes van lublink weddik, heldring en consorten. Als wij ons niet vergist hebben, meenen wij den eerstgenoemden weder (alweder stond er bijna) ontmoet te hebben in den voorafgaanden Brief van Oudoom Jacob aan zijnen Neef Stefanus Martijn. Wanneer de oude Heer aan zijnen dartelen Neef verklaart: ‘Mogelijk is er hier of daar een, die den echten smaak heeft voor deugd en luim, en u danken zal, dat hij Pachter Martijn door u leerde kennen,’ - dan hopen wij, ter eere van ons beschaafd Publiek, dat die voorspelling moge vervuld worden. Voorts zijn de twee brieven van oudoom Jacob en neef Stefanus

{==93==} {>>pagina-aanduiding<<}
scherp en bijtend genoeg, en staan daardoor in zeker zonderling contrast met den volgenden gemoedelijk-wijsgeerigen toon van het boekje. Wij wenschen deze vertaling in veler handen en harten; men zal er althans wel zoo veel uit kunnen putten als uit het legio Romans en het nu aanrukkende Lilliputtersleger der huppelende en zingende Ephemeriden, de Almanakken - en hiermede genoeg! Het tweede stukje vinde eene plaats nevens dit eerste. Druk en letter zijn bijzonder goed - all fashionable.

Beknopt Overzigt van het Piketspel, gevolgd door eenige korte Lessen in het Whistspel. Te 's Gravenhage, bij A. Kloots. In kl. 8vo. 24 Bl. f :-25.

Onder de winteravonduitspanningen beslaat, in onze gemengde gezelschappen, het kaartspel eene belangrijke plaats, en het behoort thans tot eene goede opvoeding, daarin niet onbedreven te zijn. Vandaar die zoo vele handleidingen over de verschillende kaartspelen, die nu eens meer, dan eens minder in de mode zijn. De wereld nemende zoo als zij is, en de menschen zoo als zij zijn, dient men wel eenige bekwaamheid te verkrijgen in die spelen, welke niet enkel van de blinde sortuin afhangen; en daaronder is het piketten geen der verwerpelijkste, omdat het oordeel en oplettendheid vordert. Onder geleide van een goed speler, kan het werkje, dat wij aankondigen, daartoe strekken; ook de wenken of lessen, die het omtrent het nog meer algemeene whistspel aan de hand geeft. Bezwaarlijk, echter, zal men zonder meester slagen, en oefening alleen is in staat, de waarde van soortgelijke handleidingen te bepalen, waarvan de aangekondigde geenszins de minste is. Het kost bovendien eene kleinigheid, minder zelfs dan een spel goede kaarten; en wie dan toch spelen wil, zal zich de uitgave van zulk een leerboekje niet beklagen, waarin het geleerde ten overvloede herinnerd, of soms een nieuwe regel of zet aangewezen wordt. Wij zeggen het overigens den Schrijver na:

Savoir la marche est chose fort unie; 
Savoir le jeu, c'est le fruit du genie. 



{==94==} {>>pagina-aanduiding<<}

Jaarboekje voor de Doopsgezinde Gemeenten in de Nederlanden. Te Amsterdam, bij M. Schooneveld en Zoon. 1837. In kl. 8vo. 125 Bl. f 1-20.

Gedurende nagenoeg drie Eeuwen bestaat in ons Vaderland eene Christelijke Gemeente, die, na in het bloed harer martelaren gegrondvest te zijn, nederig en onopgemerkt voortgroeit, als eene veldbloem in het woud der verschillende Kerkgenootschappen, en sedert de Hervorming zich de vrijheid en bescherming waardig maakte, haar door alle tijden heen verleend. Door geene banden van algemeen bestuur omklemd, is zij overal in ons land verspreid, en werkt zij niet zonder vrucht, in grootere of kleinere, ja soms zeer kleine afdeelingen, aan den opbouw van het Rijk der Waarheid, in liefde en nederigheid. Door weinigen goed gekend, bestaat hare Geschiedenis nog maar in fragmenten, die op eene bekwame hand wachten, om ze zamenhangend en oordeelkundig te bewerken. Iedere bijdrage daartoe is niet alleen voor de Doopsgezinden in het algemeen, maar ook voor elken Godgeleerde belangrijk, om eenmaal het nog open vak in de bijzondere Kerkgeschiedenis aan te vullen.
De lust tot onderzoek en tot verzameling der bouwstoffen voor de bedoelde Geschiedenis is onlangs ontwaakt; wij zien dien ook in dit werkje van den even kundigen als achtingwaardigen Hoogleeraar muller doorblinken, die bij het opmaken van de Naamlijst der Doopsgezinde Gemeenten en derzelver Leeraren in de Nederlanden, welke sedert 1829 niet was uitgegeven, gepast oordeelde, om, behalve het verslag der buitenlandsche Gemeenten en het zoogenoemde Kerknieuws, daarbij ook eene rubriek van Doopsgezinde Mengelingen te voegen, waardoor het werkje zoo wel voor Doopsgezinden als voor allen, die in de Geschiedenis van hun Kerkgenootschap belang stellen, van veel waarde is geworden, en jaarlijks op een vervolg doet hopen, wanneer het debiet maar eenigzins aan de moeite en zorg van den bekwamen Verzamelaar en de kosten van de Uitgevers, die voor nette uitvoering zorgden, beantwoordt; waaraan wij, voor de eer dier verlichte Kerkgemeenschap zoo wel, als onzer vaderlandsche Geleerden, niet willen twijfelen.
Wij hebben die Mengelingen met buitengemeen veel genoegen gelezen. Zij bestaan 1. uit een beknopt onderzoek naar

{==95==} {>>pagina-aanduiding<<}
den oorsprong en de beteekenis der benamingen van Mennoniten en Doopsgezinden; 2. over het ontstaan en gebruik van Bijbelvertalingen onder de Nederlandsche Doopsgezinden; 3. eene proeve van de wederkeerige Christelijke betrekking tusschen de Regering der Nederlanden en de Doopsgezinden, en 4. een vrij uitvoerig verslag omtrent de zoo genoemde Liefdepredikers en ongestudeerde Leeraren onder de Doopsgezinden. Gedoogde ons bestek een uitvoerig verslag, wij zouden daartoe wel lust gevoelen; maar wij kunnen ons alleen tot aanprijzing bepalen, met de verzekering, dat niemand zich de geringe kosten van aankoop van het kleine boeksken zal beklagen, waaruit men den Verzamelaar als een man van kunde, geleerdheid, smaak, en te gelijk als een verdraagzaam en godvruchtig mensch leert kennen, volkomen waardig, om, benevens zijnen ijverigen Ambtgenoot, aan het hoofd eener Kweekschool te staan, uit wier boezem bekwame Godgeleerden en ijverige Leeraren voortkwamen; eene Kweekschool, die, even gelijk een goede boom, rijpe vruchten leverde en even voortreffelijke beloost. Wij verlangen naar een volgend Jaarboekje, waarvoor het den Verzamelaar aan geene bouwstoffen kan ontbreken, opdat de Geschiedenis van het Kerkgenootschap, waartoe hij behoort, meer en meer toegelicht, en alzoo op de hoogte worde gebragt, dat het schrijven daarvan niet meer onder de vrome wenschen behoeft geteld te worden.
Achter dit werkje vindt men, bij wijze van toegift, de Naamlijst der Remonstrantsche Gemeenten, Professoren (lees: Professor) en Predikanten in de Nederlanden.




No. 1. Nederlandsche Muzen-Almanak voor 1838. 20ste Jaar. Te Amsterdam, bij J. Immerzeel, Jun. f 3-50.

2. Tesselschade. Jaarboekje. Te Amsterdam, bij H. Frijlink. f 3-75.

3. Groninger Volksalmanak. 2de Jaargang. Te Groningen, bij J. Oomkens. f :-75.

4. Almanak tot bevordering van kennis en goeden smaak. 11de Jaargang. Te Groningen, bij J. Oomkens. f :-40.

{==96==} {>>pagina-aanduiding<<}


5. Drentsche Volksalmanak. 2de Jaar. Te Koevorden, bij D.H. van der Scheer. f 1-:

6. Overijsselsche Almanak voor Oudheid en Letteren. 3de Jaargang. Te Deventer, bij J. de Lange. f 1-50.

7. Geldersche Volksalmanak. 4de Jaargang. Te Arnhem, bij C.A. Thieme. f :-75.

8. Utrechtsche Volksalmanak. 2de Jaargang. Te Utrecht, bij J.G. Andriessen. f :-90.

9. Calliope. Te Rotterdam, bij A. Wijnands. f 2-10.

10. Almanak voor Militairen. 4de Jaar. Te Koevorden, bij D.H. van der Scheer. f 1-20.

11. Amsterdamsche Studenten-Almanak. Te Amsterdam, bij J.D. Sijbrandi. f 1-80.

12. Almanak voor Hollandsche Blijgeestigen. 8ste Jaar. Te Hoorn, bij Gebr. Vermande. f :-60.

13. Almanak tot Gezellig Onderhoud. Te Deventer, bij A. ter Gunne. f :-30.

14. Miniatuur-Almanak. 2de Jaargang. Te Utrecht, bij L.E. Bosch en Zoon. f :-90.

15. Bijbelsche Almanak. (Uitgegeven door het Nederl. Godsd. Traktaatgenootschap.) Te Amsterdam, bij C.A. Spin. f :-10.

16. Nuttige en aangename Tijdkorter, enz. Door A. Hazelhoff. 26ste Jaargang. Te Groningen, bij J. Haftenkamp. f :-25.

Zietdaar het eerste zestiental Jaarboekjes, dat tot ons kwam! De menigvuldige aankondigingen doen ons nog een aantal anderen in het verschiet zien; zij komen dan echter als mosterd na den maaltijd, zoo als die, welke wij nu aankondigen, ook meestal te laat kwamen voor eene tijdige vermelding. Eene maandrubriek voor Romans is reeds behoefte geworden; eene jaarrubriek voor Almanakken wordt het evenzeer. In afwachting of de Redactie daartoe moge besluiten, zeggen wij, zoo beknopt mogelijk, ons gevoelen omtrent bovengenoemde werkjes, omdat ruimte en tijd en getal alle uitvoerigheid verbieden.
No. 1 houdt zijne reputatie staande. De bekwame Uitge-
{==97==} {>>pagina-aanduiding<<}
ver doet alwat hij kan, om, door keur van graveer- en drukkunst, belangrijkheid van inhoud en kracht van voorbeeld, de letterkundige wereld en het schoone geslacht aan zich te verpligten. Missen wij met smart beroemde namen, ontbreekt zelfs hasebroek aan de verzameling; waar Dichters als bogaers, beets, klijm, spandaw, warnsinck, withuys, om van anderen te zwijgen, medewerken, heeft men nog voor geene vermindering te vreezen. Wij leeren ook van minbekende Dichters fraaije stukken kennen, wel waardig in zulk eene verzameling den stroom der vergetelheid onttrokken te worden. De afbeeldsels van den jeugdigen beets en den krachtigen van dam van isselt versieren den titel; de overige gravures hebben ook hare waarde; dat van van speyk is echter niet bijzonder gelukkig uitgevallen. Wij lazen de meeste verzen met veel genoegen, vooral dat aan eene jonge Moeder van beets. Jaf schuilt er bijkans niet onder het koorn. Een goede geest schijnt in onze poëzij terug te komen; wij verheugen ons daarover regt hartelijk: het verval, dat wij vroeger bespeurden, worde luisterrijk uitgewischt; het debiet beantwoorde aan de kosten en zorgen van den vlijtigen en kunstkeurigen Verzamelaar en Uitgever, waartoe wij gaarne door aanprijzing medewerken, te meer omdat hij in
No. 2 een' geduchten mededinger gekregen heeft. Voor het eerst verschijnt hij in een allerbevalligst gewaad, en streeft zijnen ouderen broeder op zijde. Het zou echter jammer zijn, indien hij hem verdrong. Wij denken, dat beiden eendragtig kunnen bestaan. De naijver worde alzoo op gepaste wijze opgewekt, zonder dat zij tot laakbare jaloezij verbastere! Sapienti sat! - De titel is welgekozen, het plaatwerk allerkeurigst; behalve dat van sluyter, hetgeen ons minder beviel. Lange leverde twee gravures; couwenberg een gelijk getal op staal, die van zijne bekwaamheid getuigen, om, op kleine schaal, fraai, krachtig en uitvoerig te werken. De steendruk van klein kon op de pers van backer niet ongelukkig uitvallen; en de houtsnede van kaiser bewijst, wat die kunst vermag, als zij wordt aangemoedigd. - De inhoud wordt door proza en poëzij afgewisseld. De eerste is van den bekwamen Redacteur potgieter en van den Humoristischen lublink weddik, wiens Diaken, in den trant van huygens gedicht, alleraardigst is. De Minone van beets, Mathilde van heije en het naïve versje van brester zijn wezenlijke sieraden. Waarlijk, dit boekje opent den wedstrijd met glans! Wij vernemen, dat het debiet aanzienlijk is. Mogen in het volgende jaar de Muzen en Tesselschade ons evenzeer op zooveel keurigs en fraais blijven vergasten! Beiden verdienen voortdurend bestaan en eervolle onderscheiding.
No. 3, om met de oostelijkste provincie te beginnen, blijft als provinciaal volksboekje voorwaarts gaan. De inhoud is

{==98==} {>>pagina-aanduiding<<}
voor den liefhebber der vaderlandsche geschiedenis belangrijk, voor den Groninger schier onmisbaar. Over het prentwerk verschoont de Uitgever zich te regt; wij willen er dan ook niet over klagen. Wanneer, zoo als nu, verdienstelijke mannen zich door keur van bijdragen beijveren, om het werkje te doen blijven, wat het behoort te zijn, voorspellen wij het een lang en bloeijend bestaan.
No. 4 wordt in grooter formaat, tot weinig hooger prijs dan te voren, uitgegeven. Voor de Leden van het Departement Leens blijft het geen ongepast geschenk. De Uitgever ziet zijne moeite, volgens verzekering der Redactie, door een ruim debiet beloond; een bewijs, dat er in het noordelijk uithoekje van ons Vaderland smaak in gevonden wordt: waarom zouden wij dan hier gispen?
No. 5 beijvert zich, om den verkregen roem te bewaren en te bevestigen. Het afbeeldsel van wemeltien is bijzonder fraai; dat van het groote Hunnebed te Borger zeer goed behandeld; het derde steendrukje beviel ons minder. De proza-inhoud is ook voor de geschiedenis belangrijk. De versjes zijn voldoende, zonder op hooge vlugt aanspraak te maken. Wij geven aan het geheel gelijken lof als in het vorige jaar.
No. 6 behoudt zijne eigenaardige kleur van welvaren en gespierde geleerdheid, die alles behalve pedant of vervelend is. Het dichtwerk beslaat eene spaarzame ruimte. Wij lazen den Wonderdoctor in het Deventersche dialect met bijzonder veel genoegen; het is in deze verzameling op zijne plaats, en vervangt, door luim, niet onaardig het diepgeleerde stuk van den in oude taalkennis doorkneden halbertsma, wien men waarlijk wel met volle regt, meer nog dan Honoris causa, den Doctorstitel in de Letteren opgedragen heeft. Maar, laat de correctie niets te wenschen over? Wij vonden althans op bl. 285 Pf. 54 voor 55, even zoo op bl. 286, en op bl. 288 Pf. 59 vs. 41 voor vs. 10, om van meerdere te zwijgen. Wij mogen niet uitweiden, maar wel verzekeren, dat Oudheid en Letteren de regte titel voor dit hoogstbelangrijke Jaarboekje is; een Volksalmanak is het echter niet; maar wel is dit
No. 7, die zijn doel getrouw, kost voor alle, meest evenwel voor Geldersche monden blijft geven. Wij bevelen vooral het Kerkhof der Batavieren, bij Setten, en het stukje over huygens Boerenhuizing, op Beekbergen, aan de aandacht onzer oudheid- en letterkundigen. Ook zonder onze welmeenende aanbeveling zal het werkje, dat zijn vierde jaar beleeft, wel een uitgebreid debiet behouden.
No. 8 is van Redacteur en grootendeels ook van medeärbeiders veranderd, maar heeft er niets bij verloren, het prentwerk echter niets bij gewonnen. De dikke, geleerde Transisalaniër zal hem wel zijne oudheidkennis niet benijden. Voor het lokale van Stad, Provincie en Hoogeschool blijft

{==99==} {>>pagina-aanduiding<<}
hij zijne waarde behouden; ja door vele toevoegsels vermeerderde de bruikbaarheid. Wij zien een' volgenden jaargang te gemoet, om ons oordeel over dat boekje te vestigen, 't geen dit jaar althans beter is dan het vorige; meer kunnen wij er niet van zeggen.
No. 9, la noble Calliope, verschijnt dit jaar met drie fraaije steendrukplaatjes, en staat geenszins achter bij den vorigen jaargang, die toen door een' anderen Uitgever bezorgd werd. Van den broek, van der hoop, niermeijer, ten kate, lublink weddik leverden belangrijke bijdragen. De onberijmde poëzij van de kanter is verre van ongerijmd te zijn; zij beviel ons bijzonder, hoe veel men ook tegen de soort in onze taal met regt moge inbrengen. Ook in dit boekje verdwenen de sporen van verval, die wij vroeger betreurden, bijkans geheel. Met regt heeft men alwat tot den Almanak behoort weggelaten. Wij bevelen het, met volle ruimte, aan ieder, die prijs stelt op den bloei onzer zich als herhalende poëzij.
No. 10 werd ons nu eerst, op vierjarigen leeftijd, ter aankondiging gezonden. De inrigting is niet kwaad voor Militairen. Geschiedenis, levensschetsen, geschiedkundige verhalen, beschrijvingen van zee- en veldslagen, en dichtstukjes, worden in zoo vele rubrieken behandeld. Onder de tweede vindt de brave Generaal-Majoor wildeman eene verdiende en eervolle plaats; zijn afbeeldsel prijkt in steendruk tegenover den titel. De kopij van de fraaije plaat, voorstellende napoleon in den avond vóór den slag van Austerlitz, is zoo tamelijk mislukt. De achtbare moens leverde eene bijdrage in proza en eene in poëzij. Clavareau's vertaling van Mr. a. bogaers keurig vers op den dood van den Sappeur vertin is fraai, en hier zeer goed op zijne plaats. Zonder onze aanprijzing bestond het boekje reeds vier jaren; moge het, met dezelve, hoe onbeduidend en oppervlakkig ook, voorzien, nog lang voor onze dappere verdedigers, die ook de lier toonden te kunnen behandelen, blijven bestaan!
No. 11 beslaat dat nommer toevallig in onze opgave, 't geen wij aanstippen, opdat de Heeren Studenten er geene aanmerkingen op zullen maken. De inhoud getuigt van de zucht, die de studerenden onder onze studerende jongelingschap, hier en elders, bezielt, om, bij ernstiger bezigheden, ook der Muzen gepaste offers te brengen. Zij doen het in 't Latijn, Grieksch, Engelsch, Duitsch en Hollandsch; alleen het Fransch ontbreekt. Het boekje is niet lijvig, maar getuigt van den smaak der vervaardigers en van dien der redactie. Onze ruimte verbiedt alle recensie. Het weluitgevoerde afbeeldsel en het fac-simile der handteekening van Prof. c.a. den tex, zoo bespottelijk dom, in sommige Couranten-aankondigingen, du vex genoemd, versiert den titel. Is het beeld ook welgelijkend? Wij meenen, dat dat

{==100==} {>>pagina-aanduiding<<}
van den vorigen jaargang te dien opzigte vooral niet minder voldoende was.
No. 12 beleeft reeds zijn achtste jaar. Het proza is niet van geest ontbloot; de versjes zijn luchtig opgeslagen; de prentjes schier beneden het middelmatige; het geheel voor den goedkoopen prijs niet verwerpelijk.
No. 13 begint zijne loopbaan zonder prentjes of pretensie. Het doel is; om voor weinige centen de naar geest en goederen minbevoorregte klasse een boekje te bezorgen, dat, behalve den kalender, eenige niet geheel nuttelooze lectuur bevat; en dat doel zal door de uitgave ook wel bereikt worden. Wij meenen Het beroep naar de Stad, zeer lang geleden, in een jaarboekje gelezen te hebben: is dat zoo, dan mag het nog wel eens, na zoo lang een tijdsverloop, herlezen worden.
No. 14 blijft een allerliefst geschenkje voor Dames. Formaat, inhoud, uitvoering, plaatjes, alles werkt daartoe, op eene bevallige wijze, mede. Koopt het dus, liefhebbers, indien ge 't nog niet mogt gedaan hebben, voor uwe jeugdige schoone vriendinnen; gij zult u uw geld niet beklagen, even min als wij ons de lectuur, waaronder eene fiksche Fransche vertaling door clavareau van de beroemde Opwekking van Mr. j. van lennep.
No. 15 wijkt in vorm, toon noch godsdienstigen inhoud voor vroegere broeders. Bij ondervinding kennen wij er het nut van, en volharden dus in onze aauprijzing, die het kleine boekje eigenlijk wel missen kan, daar het alom, bij gemoedelijke Christenen, geliefd, geacht en bekend genoeg is. God gebiede er voortdurend zijnen zegen op!
No. 16. Vader hazelhoff's Tijdkorter besluite ons verslag. Het is voor de zesentwintigste keer, dat hij het publiek wordt aangeboden; en, daar zijn Publiek het best bevoegd is, om over de bruikbaarheid te oordeelen van hetgeen hetzelve voor 25 centen gegeven wordt, blijkt het, dat de schrijver geacht en zijn werk geen monnikenwerk is. Wie zou niet gaarne den vlijtigen huisvader de behulpzame hand bieden, om hem en de zijnen voort te helpen? Wij wenschen dan ook den Man, die, in zijnen nederigen kring, alreeds het goede voorstond, toen al de Jaarboekjes, die wij hebben aangekondigd, nog niet bestonden, als Veteraan onzer Almanak-vervaardigers, vrede, gezondheid, lust en - een goed debiet.
En hiermede hopen wij onze taak voor dit jaar afgeweven te hebben. Wij moesten wel beknopt zijn, bij de spaarzame ruimte, welke aan die soort van letterarbeid in ons Maandwerk kan overgelaten worden. Moge ons oordeel oppervlakkig zijn, aan lectuur heeft het ons niet ontbroken, daar wij in gemoede kunnen verzekeren, het geheele zestiental, hoe ongelijksoortig ook, met zorg te hebben gelezen; en dit - niemand zal het ontkennen - was eene geduchte taak, bij den korten tijd, die ons vergund was!






{==101==} {>>pagina-aanduiding<<}

Boekbeschouwing.

Het wezen en de geschiedenis der Hervorming, voornamelijk in Duitschland en Zwitserland, in verband beschouwd met de verschijnselen van onzen tijd. In Voorlezingen door Dr. K.R. Hagenbach, Hoogleeraar te Bazel. Uit het Hoogduitsch vertaald. IIde of laatste Deel. Te Rotterdam, bij van der Meer en Verbruggen. In gr. 8vo. 398 Bl. f 3-60.

De Schrijver van dit belangrijke werk, van welks eerste Deel wij in ons tweede nommer des verstreken jaars verslag gegeven hebben, gaat in dit tweede Deel op dezelfde loffelijke wijze voort, de groote Kerkhervorming, vooral in Duitschland en Zwitserland, in haren eigen aard, en in het beloop harer voornaamste omstandigheden, voor te stellen. Wij zullen het merkwaardigste weder kortelijk aanstippen.
Luther op den Wartburg achterlatende, doen wij intusschen met hagenbach, in de dertiende Voorlezing, eenen kleinen uitstap naar Zwitserland, om aldaar het begin van de geschiedenis der Hervorming te beschouwen; waartoe hij, door een kort overzigt van 's Lands staatkundigen en kerkelijken toestand, toont, dat zij daar alreede door andere omstandigheden, in 't bijzonder ook door de heldere denkwijze van zwinglius, voorbereid, alzoo de aflaathandel van samson, in 1518, slechts eene medewerkende oorzaak, en haar aanvang in de onderscheidene steden en gewesten verschillend geweest, en door onderscheidene personen, welker namen en verdiensten hij vermeldt, bevorderd is. Hierbij wordt natuurlijk aan des Sprekers woonplaats Bazel voornamelijk gedacht, en, onder andere meer of min verdienstelijke menschen, aan capito, die eerst, even als zwinglius, zonder van luther te weten, door zelfstandig onderzoek en openlijke verklaring des

{==102==} {>>pagina-aanduiding<<}
Bijbels, in de hoofdzaak tot dezelfde resultaten gekomen is.
Van dezen uitstap keert hagenbach, in de veertiende Voorlezing, tot Duitschland terug, en geeft eerst een algemeen (wat al te kort en droog) overzigt van de verbreiding der Hervorming aldaar; eener hervorming intusschen, waarvan men met hem tot hiertoe over 't algemeen zeggen kan, ‘dat zij op den weg des verstands en der wettelijkheid haren aanvang genomen had, op den weg der verlichting, der volkomenste gewetensvrijheid.’ ‘Doch juist deze,’ laat hij er te regt op volgen, ‘ging den oproerigen te langzaam’: en dit brengt hem tot het schetsen van de woelingen van carlstadt en de Zwickauer Profeten of Wederdoopers, die zoo ten onregte aan den eigenlijken geest der Hervorming geweten werden, en waardoor luther zich genoopt vond, om den Wartburg te verlaten. Op eene aangename wijze wisselt de Spreker dit af, door het verhaal eener merkwaardige en vrolijke ontmoeting van luther, in eene herberg te Jena, met twee Bazelsche studenten, die naar Wittenberg trokken, om hem te zien, maar hem niet in persoon kenden: het verdient in zijn naïf geheel gelezen te worden, en men zal er met hagenbach, bl. 54, 5, van zeggen: ‘Slechts groote zielen bezitten in oogenblikken van gevaar zulk eene vrolijke gerustheid des gemoeds, die zelfs tot genoegelijke scherts geschikt is. Dit vriendelijk lagchen, te midden van de tranen des weemoeds, is gelijk aan den zachten zonnestraal, die, bij het dreigen der stormen, door de zwarte wolken heenbreekt; en wél hem, in wien deze zon des geestes niet geheel en al verduisterd is!’ Vervolgens vermeldt hij met lof luther's verstandig gedrag met de dweepers, maar ook deszelfs minder bezadigde, en wegens drift en grofheid van
uitdrukking lakenswaardige, tegen hendrik VIII gebezigde schrijfwijze; en eindelijk toont hij aan, hoe, door de pogingen van twee Paussen en van den Rijksdag te Neurenberg, de zaak van luther

{==103==} {>>pagina-aanduiding<<}
nu meer de zaak der Diplomatie begon te worden. - Wij kunnen niet nalaten, de schoone aanmerking over te nemen, waarmede hij (bl. 66, 67) zeer gepast tot zijn volgend onderwerp overgaat: ‘Onder alle uitspattingen der drift,’ zegt hij van luther, ‘zien wij het oude, trouwe, warme hart kloppen; zien wij, midden onder de donkere wolken, die zijn voorhoofd omgeven, weder de oude liefde in hemelsche trekken te voorschijn komen, en het onwrikbaar geloof zijnen palmtak verheffen boven de golven van den wild bruisenden vloed; en even als een edel mensch in zijn ongeluk ons dubbel dierbaar is, zullen wij den ongelukkigen man ook daar nog onze liefde moeten wijden, waar hij, door valschen ijver verblind, met koude hand den getrouwen zwinglius van zich stoot, en waar hij ons, Zwitsersche Hervormden, het diepst in het hart grieft, in de miskenning van ons gemeenschappelijk geloof.’
In de vijftiende Voorlezing vervolgt hagenbach weder de geschiedenis der Hervorming in Zwitserland, waartoe hij eerst de nuttige werkzaamheden van oecolampadius, en vervolgens, na eene belangrijke uitweiding over erasmus, in betrekking tot de Hervorming, luther en von hutten, de pogingen van zwinglius vermeldt, om het kwade, dat uit verkeerden ijver ontspruiten kon, te keeren. Verder bepaalt hij zich bij de beide openlijke redetwisten over zaken van Godsdienst, die op deszelfs aanraden te Zurich plaats hadden, op welker laatste de Comthur van Kussnacht, coenraad schmidt, zich door eene zeer gematigde en liberale taal onderscheidde; en de verdere stappen, die aldaar, zoo door Geestelijken, als door de met zwinglius medewerkende Overheid, tot zachte invoering van gezuiverde Christelijke beginselen gedaan werden.
De zestiende Voorlezing begint met de uitbreiding der Hervorming te Zurich, hetwelk te dezen opzigte de overige Staten van het Eedgenootschap met een loffelijk

{==104==} {>>pagina-aanduiding<<}
en weldadig werkend voorbeeld is voorgegaan. Hierop wordt de voortgang der goede zaak in de overige Cantons, voor zoo verre dezelve hiertoe genegen waren, nagegaan, en eene en andere wetenswaardige en min bekende bijzonderheid medegedeeld. - Verder maakt hagenbach oordeelkundige opmerkingen over de oude Cantons, die in naauwe betrekking tot het Catholicisme bleven, als eenvoudiger, het kerkelijk bederf in hun midden minder kennende, en hierdoor minder behoefte aan verandering gevoelende. - Met eene korte en gepaste vergelijking tusschen de Duitsche en de Zwitsersche Hervorming eindigt deze Voorlezing; en door tevens aan het slot datgene even aan te roeren, wat beide, helaas! het meest van elkander verwijderde, het verschil over het Avondmaal, maakt zij den geschiktsten overgang tot de volgende. Treffend zegt hier de Spreker (bl. 133): ‘Het Avondmaal, de maaltijd van den liefdeband, zou de steen des aanstoots worden, tegen welken de eenheid der belijdenis zich vermorzelen, en ieder hooger plan van gemeenschappelijke ondernemingen verbrijzelen zou.’
Zoo begint ook de zeventiende Voorlezing met eene schoone beschouwing van de voortreffelijkheid der Avondmaalsplegtigheid, volgens het doel des Instellers, waardoor de hieruit ontstane oneenigheden der Christenen zoo grootelijks te bejammeren zijn; en wel bijzonder die tusschen de twee grootste Mannen der Hervorming, luther en zwinglius. Hierop worden heerlijk schoone parallelen tusschen deze beide Mannen getrokken, die men reeds op zichzelve met het grootste genoegen lezen zou, maar die tevens hier worden ingevoegd tot opheldering van hunne verschillende denkwijze over het Avondmaal en andere punten. De aanleidende oorzaak des verschils acht hagenbach bij luther te liggen in de zonderlinge, door carlstadt geuite meening, dat jezus de woorden: ‘Dit is’ enz., niet van het brood gezegd, maar daarbij op zijn eigen ligchaam gewezen zou hebben. (Het is mogelijk;

{==105==} {>>pagina-aanduiding<<}
maar is het niet zeer begrijpelijk, en menschkundig zelfs uit den eigen aard van luther verklaarbaar, dat hij het oude mystieke, mysterieuze en miraculeuze, dat er in het gevoelen der heerschende Kerk was, wel niet meer zoo raauw en ruw in zich toelaten, maar ook niet zoo gemakkelijk, geheel zonder eenige modificatie, afleggen, noch zich met het zuiver zinnelijk-redelijke, en dus met het eenvoudig Evangelische van zwinglius vereenigen kon?) Voor het overige spreekt hagenbach over de gansche zaak, waarin hij ook van den vredelievenden oecolampadius kortelijk melding maakt, met groote onpartijdigheid en gematigdheid. - Het overige van deze Voorlezing geeft een kort overzigt van den boerenkrijg, en daarna van het verschil, dat er tusschen de gevoelens van melanchton en van luther omtrent denzelven plaats had, waarin wij wederom de oordeelkundige en bezadigde beschouwing des Sprekers met genoegen opmerken. Alleen ware dit stuk, tot meerdere eenheid, welligt beter bij de volgende Voorlezing gevoegd.
De achttiende Voorlezing wordt geopend met eenige belangrijke algemeene gedachten over omwenteling en hervorming, en de verhouding van de laatste tot de eerste; alsmede over het staatkundig stelsel, dat de Hervormers volgden, en de tegenwoordige verhouding, waarin Staat en Kerk tot elkander behooren te staan; in welk een en ander men den liberalen en Christelijken Schrijver wederom duidelijk herkennen zal, die ook vroegere gebeurtenissen met een oog op den tegenwoordigen tijd weet te beschouwen, en daaruit lessen der wijsheid af te leiden. - De verdere inhoud dezer Voorlezing is een verslag, met gepaste aanmerkingen doorvlochten, van de woelingen der Wederdoopers in Zwitserland, en later ook elders, en van de maatregelen, die door de Regeringen tegen dezelve genomen werden. Minder naauwkeurig, of beter te eenemaal verkeerd, is het, dat hagenbach de Doopsgezinden met de Wederdoopers verwart, en als eene door menno simons hervormde Sekte voorstelt, daar zij integendeel geheel op zichzelve

{==106==} {>>pagina-aanduiding<<}
ontstaan zijn, en hunne gevoelens, ofschoon in enkele punten eenigzins met die der Wederdoopers overeenkomende, reeds vroeger bij de Waldenzen zijn te vinden geweest.

(Het vervolg en slot hierna.)

Eenige Bijbelophelderingen, uit berigten van Reizigers in het Oosten: bijeenverzameld door M. Hacke. Uit het Engelsch. Te Amsterdam, bij J.F. Schleijer. 1837. In gr. 8vo. 104 Bl. f 1-20.

Aan goede beschrijvingen van reizen naar het Oosten heeft de Bijbeluitlegging, sedert meer dan eene halve eeuw, zeer veel te danken; en al hebben onze landgenooten zelve zich tot zulke reizen weinig verledigd, onze Geleerden hebben zich echter den arbeid van vreemdelingen tot dit einde uitnemend ten nutte gemaakt: men denke slechts aan de reis van d'arvieux naar de legerplaats van den grooten Emir, met de aanteekeningen van den Predikant kuypers, en de Reizen van shaw naar Barbarije en het Oosten, waarbij de Hoogleeraren s. rau, m. tydeman en saxe hunne aanteekeningen gevoegd hebben. Hierdoor geholpen, hebben onze beste Bijbeluitleggers een helder licht over vele plaatsen der H. Schrift verspreid, gelijk uit de werken van muntinghe en van der palm ten overvloede blijken kan; en om de aldus verzamelde kundigheden nog meer algemeen te maken, heeft de Predikant cramer von baumgarten, vóór eenige jaren, zich verledigd, om een werk van e.f.k. rosenmuller, onder den titel van: de Oosterlingen van vroeger en later tijd, of Ophelderingen over de H. Schrift enz., te vertalen en met aanmerkingen te verrijken. - Na zulk eenen rijken oogst, betwijfelen wij nogtans niet, dat er nog hier en daar goede nalezingen zouden te doen, en elke belangrijke bijdrage daartoe welkom zou zijn: maar of er eene zoodanige in het boven-
{==107==} {>>pagina-aanduiding<<}
staande werkje te vinden zij, hieraan twijfelt Rec. zeer. Er is daarin wel een bont allerlei van 24 verschillende artikels, met eene of meer daarbij behoorende Bijbelplaatsen, zonder eenige de minste orde door elkander geworpen; maar van hetgene, dat daarover bijeengebragt wordt, zou men kunnen zeggen: Het goede is niet nieuw, en het nieuwe is niet goed, of althans niet zeer
ophelderend of aannemelijk. Men kan ook niet merken, dat de Schrijver met de nieuwste Reizigers naar het Oosten, zelfs onder zijne landgenooten, zoo als burckhardt en buckingham enz., bekend is. - Voor lezers evenwel, die met zulke soort van zaken minder gemeenzaam zijn, zullen deze en gene hier voorkomende bijzonderheden onaangenaam noch onnuttig om te lezen zijn; zoo als b.v. over de gestrengheid van den winter in Judea, bl. 17; de afwisseling van het luchtsgestel, bl. 22; de naauwkeurigheid van de Heilige Schrijvers, bl. 64; de vruchtbaarheid van Judea, bl. 76; de seinen, die op reis gebruikt worden, bl. 83, althans wat daar over het reizen der karavanen voorkomt. - Verscheidene andere artikels zijn niet zoo gelukkig uitgevallen. De spreekwijze: het land bevochtigen met zijnen voet, deut. XI:10-12, zal men veel beter verstaan, wanneer men het niet, gelijk hier, neemt voor het ‘stoppen van den loop van het water, door er de aarde met den voet tegen te drukken,’ maar, gelijk b.v. van der palm, denkt aan de raderen van waterwerktuigen, die met den voet getreden werden, om het water over het land te brengen. - De opheldering bij luc. XII:54 schijnt niet van pas te zijn; want jezus spreekt niet (gelijk deze Schrijver) van het regen-jaargetijde, maar van eene regen- of onweêrsbui, die in Palestina niet zelden uit zee en dus uit het Westen opkwam. - Zeer omslagtig, zonder eenigzins nieuw te zijn, is, wat bij jes. XXXVII:36 over den wind samiël gezegd wordt; en het is ook zoo zeker niet, dat het in dit geval die wind geweest is: er zijn andere plaatsen in jesaias, die, bij de bedoelde sterfte in

{==108==} {>>pagina-aanduiding<<}
het Assyrische leger, aan een donderweder doen denken. - Bij matth. XIX:24 wil de Schrijver aan de lage ingangen der Oostersche gebouwen denken, waar de kameelen niet kunnen ingaan, maar alleen op de knieën binnengehaald worden: wat ook daarvan zijn mogt, er zou althans dan nog moeten bewezen worden, dat men zulk eene lage huisdeur het oog van eene naald noemde. - Jes. XXII:22, 23 zien de zinnebeelden onmiddellijk op eliakim, profetisch op christus: heerlijke dubbele exegese, en wat daar verder van zoete speling bijgevoegd wordt! - Het meeste van hetgene, dat bl. 57 env. bij marc. IX:41 omgehaald wordt, behoort daar niet, want wat gemeenschap heeft het breed vermelden van eliëzer's en rebecca's ontmoeting met dit gezegde van jezus? - Bl. 91-94 wordt zeer gedrongen een Egyptisch gebruik bij de offeranden omgehaald, om te bewijzen, dat het gezegde joan. VI:27: Dezen heeft God de Vader verzegeld, op de opoffering van jezus ziet; terwijl het, ook naar den zamenhang, zoo eenvoudig beteekent: ‘God heeft het zegel der geloofwaardigheid op Hem gezet, door deszelfs wonderwerken.’ En wat bl. 95, 6 over II tim. II:19 gezegd wordt, is reeds lang door anderen veel duidelijker en beter opgehelderd. - Tusschen het opschrift van art. 24, de wijze, om in het Oosten vergoeding voor verongelijking te krijgen, en de aangevoerde plaats matth. XII:18-21, zou men weinig zamenhang vinden, zoo men niet vernam, dat de Schrijver vs. 20 verklaren wil uit eene gewoonte bij de Turken, om met een' pot met vuur op het hoofd naar den grooten Heer te loopen, tot het verkrijgen van vergoeding
wegens geleden onregt: ieder gevoelt, hoe gezocht en gedrongen dit is, en hoeveel dit verschilt van eene zwak brandende lamppit, die niet met geweld uitgebluscht wordt.
Rec. zou nog wel meer van dezen aard kunnen bijbrengen; maar uit het gezegde zal, gelijk uit andere proeven, wederom genoegzaam blijken, dat de Engelsche

{==109==} {>>pagina-aanduiding<<}
Godgeleerden wel loffelijk ijverig zijn in het handhaven van de eer der H. Schrift, maar dat zij daartoe dikwijls geheel niet op de hoogte staan, waarop de latere vorderingen, vooral in Duitschland en Nederland, de Bijbeluitlegging gebragt hebben, en dat alzoo het aangekondigde geschrift hiertoe geen merkwaardige bijdrage levert.

Christelijke Zedeleer, door J.F. von Flatt, Prelaat en Hoogleeraar te Tubingen. Na zijnen dood uitgegeven door Dr. J.C.F. Stendel. Iste en IIde Stuk. Uit het Hoogduitsch vertaald. Te Groningen, bij W. Zuidema. In gr. 8vo. 650 Bl. f 3-:

In het bovenstaande werk, waarvan nog één stuk volgen moet, kondigen wij een reeds betrekkelijk oud, (want het oorspronkelijke is reeds in 1823 uitgegeven) maar in zijne soort goed werk aan. Goed in zijne soort, zeggen wij, want het is niet voor algemeene lectuur in dit vak, geen stichtelijk leesboek voor het Publiek; immers het zijn Akademische voorlezingen, waarin ook Hebreeuwsch, Grieksch en Latijn, ofschoon door den Vertaler overgezet, ook wel lange exegetische excursus over den zin van Bijbelplaatsen voorkomen; waarin men ook wel eens het kenmerkende van Professorale Collegiedictaten ontmoet, dat het eene breeder behandeld is dan het andere, of waar naderhand het een of ander bijgevoegd is, en het hierdoor soms in herhalingen valt. De vertaling van hetzelve schijnt dus ook minder noodig, ten ware om eenige meerdere verspreiding; want waarlijk geen Theologant, zoo als hij behoort te zijn, moet thans van het Hoogduitsch onkundig wezen. Dit een en ander, meent Rec., ontslaat hem dan ook van eene uitvoerige beoordeeling, die anders van een nieuw en vooral oorspronkelijk Nederlandsch werk zou kunnen noodig zijn. - De manier van behandeling is

{==110==} {>>pagina-aanduiding<<}
over 't geheel ordelijk en duidelijk: doorgaans gaat eene definitie of korte stelling vooraf, welker ontleding en ontwikkeling daarna volgt. - Zonderling is het, dat de Schrijver § 5 env. als grondslag der Christelijke deugd alleen het geloof opgeeft, en weinig aanmerking neemt op de liefde, dan alleen, dat hij ze vervolgens onder de pligtmatige gezindheden omtrent God plaatst; zonderling ook, dat hij § 8 de beloften van het tegenwoordige leven, als voorwerp des geloofs, er slechts als aanhangsel in parenthesi bijvoegt, en ze ook in deze manier en orde achteraan behandelt; daarentegen zeer sterk hecht en drukt op de noodzakelijkheid en heilzaamheid van de vrees voor toekomende straffen; waarbij Rec., zonder het hier gezegde geheel ter zijde te schuiven, liever uitgaan zou van het punt, dat, wie deze vrees noodig heeft, nog niet verre gevorderd is in deugd naar het Evangelische beginsel van liefde. - Voor het overige vindt men hier zeer goed uitgewerkte artikels, b.v. over den strijd der pligten, ofschoon deze stof ook alzoo nog niet uitgeput is; over het vertrouwen op God, D. II, bl. 77-101; over de viering van den Zondag, bl. 150-6, en meer andere. - Sommige, en wel belangrijke, punten komen Rec. voor hier al te kort en onevenredig behandeld te zijn; b.v. ald. bl. 305, 6, de pligten, die op het uitwendig genoegen van anderen betrekking hebben, zoo ook het volgende over dienstvaardigheid en verdraagzaamheid; de voornaamste voorwaardelijke pligten, bl. 328 volgg., waarvan flatt tot reden geeft, dat er bij reinhard en vogel veel over te vinden is: in zulk een uitvoerig zamenstel, als dit, zou men toch meer verlangen, zoo als b.v. bl. 385-7 over de betrekking tusschen ouders en kinderen, of bl. 395-401 over de pligten jegens den Staat, bij welk een en ander nog zeer veel zou te voegen zijn, bij het laatste onder anderen over het opbrengen van belastingen, het verlangen
naar verandering in de regeringsform, den tegenstand tegen dwingelanden, enz. In de verdeeling der pligten wordt de oude orde ge-
{==111==} {>>pagina-aanduiding<<}
volgd, zonder dat er iets tot hare verdediging gezegd wordt: zelfs worden de pligten jegens onszelven (die zeker in het derde stuk volgen zullen) achter die jegens den naasten gesteld, hetwelk uit den aard der zaak eene nog minder gelukkige orde schijnt te zijn. Ja, de oude verdeeling moge zich in het populair onderwijs eenigzins door gemakkelijkheid schijnen aan te bevelen, maar uit een wetenschappelijk oogpunt beschouwd heeft zij weinig waarde, en zelfs in het eerste opzigt is zij althans niet zonder gedurige teregtwijzing bruikbaar, opdat men de twee laatste niet ligter achte dan de eerste. Dit is ook toepasselijk op de hier, D. II, bl. 120 en volgg., genoemde handelingen, waarmede de pligtmatige gezindheid jegens God in het naauwste verband staat, zoo als het gebed, de openbare Godsvereering enz., die door flatt, gelijk door vele anderen, tot de pligten jegens God gebragt worden, maar veel meer behooren tot de zedelijke middelen, zoo als hij hier ook gedurig tot de latere behandeling daarvan verwijst: uit het voorbijzien van dit oogpunt is er in de Christelijke Kerk veel theoretische en practische dwaling, in de Christelijke Zedeleer en Eerdienst zeer veel verwarring van middel en oogmerk, zeer veel bijgeloof en bigotterie in plaats van Godsvereering in geest en waarheid ontstaan. - Afzonderlijk en opzettelijk is hier ook gehandeld over de pligten jegens jezus; doch het daarvan voorkomende is in de hoofdzaak hetzelfde, als de voorafgaande pligten jegens God, en dit geeft altijd moeijelijkheid in de behandeling en juiste voorstelling, en, wat nog erger is, verwarring in denkbeeld en gevoel, zoodat het hoogste voorwerp van vereering of veranderd of verdeeld wordt: zou men niet het best doen met de pligtmatige gezindheid jegens jezus,
den verheerlijkten Zaligmaker, voornamelijk te beschouwen als middel of vehiculum tot des te betere betrachting der pligten jegens God, den Eenigen, uit en door wien Hij in al de grootheid zijner verdiensten ons geschonken is?
De vertaling komt Rec. voor gelukkig uitgevallen te

{==112==} {>>pagina-aanduiding<<}
zijn, en op raad van eenen Geleerde, die bij haren bewerker veel geldt, verschijnt zij in eenen anderen vorm van afdeelingen, hoofdstukken enz. Zij stichte voor den Godsdienstleeraar, wiens heilige pligt het is, Christelijke Zedekunde te beoefenen en Christelijke Zedeleer openlijk te prediken en afzonderlijk te onderwijzen, en door hem dus voor de Gemeente der Christenen, al dat nut, hetwelk de Schrijver en Vertaler met de uitgave van dit werk bedoeld hebben!




Een werkdadig en weldadig leven in verband met den dood. Leerrede over Hand. IX: vs. 36b en 37a, gehouden na het overlijden van de Koningin der Nederlanden, te Groningen, door J.F. van Oordt, J.W. Zoon, Professor en Akademieprediker aldaar. Te Groningen, bij J. Oomkens. 1837. In gr. 8vo. 48 Bl. f :-50.

Voor alle vrienden en vriendinnen van het Vaderland en het Koninklijke Huis zal het gewis aangenaam zijn te vernemen, dat de welverdiende lof van onze overledene Koningin niet alleen in de Hofstad, maar ook in steden van afgelegener Provinciën openlijk vermeld is, als de uitdrukking der algemeene achting, die zich deze Vorstin overal verworven had. Met genoegen kondigen wij dus ook eene Leerrede aan, die met dit oogmerk aan Groningens Hoogeschool, door een' harer Hoogleeraren, gehouden, en nu bij de uitgave niet ongepast aan de Nederlandsche Vrouwen opgedragen is. - Prof. van oordt kiest een bijzonder oogpunt, om daaruit de Ontslapene Christelijk en nuttig te beschouwen, namelijk het werkdadig en weldadig leven in verband met den dood; en van deze taak, die hij op zich nam, heeft hij zich waardig gekweten. De inleiding gaat wel uit van de zeer gewone waarneming, dat, ‘sterven het algemeene lot der menschen op aarde, maar zeer onderscheiden is, naar mate van hetgeen het leven ge-
{==113==} {>>pagina-aanduiding<<}
weest is;’ doch dit laatste vooral brengt hij op het onderwerp der Leerrede gepast over. Van het voorbeeld van dorcas, in den tekst vermeld, wordt in het Iste deel, na voorstelling van hare gezindheid en haar gedrag, met toepassing op de overledene Koningin, uit het oogpunt van haar werkdadig en weldadig leven, een doelmatig gebruik gemaakt. In het 2de deel wordt de hooge waarde van dorcas gezindheid en gedrag, vooral ook bij het sterven, nader ingedacht, en aangetoond, dat zulk een leven (1) bij het sterven eene gezegende nagedachtenis geeft, en (2) een schat is, dien men zich weglegt tot het eeuwige leven, en ook bij dit een en ander tusschenbeiden het oog op onze ontslapene Koningin geslagen. Met eene toepasselijke vermaning,dat dit leven der liefde ons allen betaamt, dat het ook bijzonder de aangename taak der Christelijke Vrouwen, ja dat het ons aller
zaligheid is, wordt deze welgestelde Leerrede besloten. Naar de tijdsgelegenheid, waarbij zij uitgesproken is, schijnt het voorbeeld van dorcas breed genoeg uitgehaald te zijn, zoodat zelfs in het begin van het 2de deel het vervolg harer geschiedenis verhaald wordt, hetwelk Ref. voorkomt de aandacht te zeer te verdeelen; doch voor het overige heeft de Akademische Redenaar aan het werkdadig en weldadig leven van Nederlands hooggeachte Koningin alle regt gedaan, en dezelve aan de Nederlandsche Vrouwen te regt aangeprezen. Ofschoon als redevoering bij eene rouwplegtigheid niets bijzonder onderscheidends hebbende, beveelt zij zich nogtans ook van de zijde der voorstelling gunstig aan; en gelijk zij zeker met genoegen gehoord is, zal zij ook met genoegen kunnen gelezen worden, en, bij het onderhouden eener vereerende nagedachtenis aan onze Koningin, ook godsdienstigen en vaderlandschen zin kunnen aankweeken. - Tot dit zelfde einde kan ook in hare soort strekken, en is der lezing waardig,


{==114==} {>>pagina-aanduiding<<}

Lijkrede ter nagedachtenis van wijlen H.M. de Koningin der Nederlanden, bij gelegenheid van de Lijkdienst in de Kerk der Nederlandsch-Portugesche Israëlitische Gemeente te 's Gravenhage, zamengesteld op uitnoodiging van het Kerkbestuur, en uitgesproken door S.H. Pimentel, Voorlezer bij dezelve Gemeente. Te 's Gravenhage, bij J. Belinfante. 1837. In gr. 8vo. 16 Bl. f :-25.

Hier zien de Nederlandsche Vaderlandsvrienden met welgevallen, dat ook de Israëliten, die onder hen wonen, en zich altijd en doorgaans als hoogachtende aanhangers van het Huis van oranje betoonden, hunnen tolk hebben gevonden, die met de algemeene deelneming des Nederlandschen Volks in de meergemelde gebeurtenis instemt, en dezelve in het openbaar te kennen geeft, zich van deze zaak op eene waardige wijze kwijtende. Het is eene doorloopende lofrede, de edele deugden der ontslapene Vorstin en de grootheid van het hierdoor geledene verlies tot hoofdinhoud hebbende, met veel gevoel en levendigheid voorgesteld, en met eene korte vermaning, waarop een hartelijk gebed volgt, besloten. De stijl zoo wel als de voorstelling van zaken, hoewel niet geheel onberispelijk, en de godsdienstige toon doen den Spreker in meer dan één opzigt eer aan. Van kleine aanmerkingen, bij dit voortbrengsel van tijdsgelegenheid, wil Ref. zich hier onthouden.





Opwekking tot voorbidding voor Z.M. onzen geliefden Koning om sterkte, troost en bemoediging bij het treurig afsterven van Hoogstdeszelfs Gemalin, onze geliefde Koningin, H.M. Frederika Louisa Wilhelmina, Dochter van Z.M. Frederik Wilhelm II, Koning van Pruissen, in den ou-
{==115==} {>>pagina-aanduiding<<}
derdom van 63 jaren overleden te 's Gravenhage, den 12 October 1837. Naar aanleiding van Psalm LXXXVI:16b; door Johannes Schotsman, Predikant te Zuidwolde, Provincie Groningen. Te Groningen, bij J. Haftenkamp. In gr. 8vo. 31 Bl. f :-30.

De omslagtige titel dezer Leerrede duidt het bepaalde oogmerk derzelve genoegzaam aan. In eene Voorafrede wordt met vijf Bijbelplaatsen 's menschen algemeene sterfelijkheid herinnerd, en van daar tot het bijzondere doel des Sprekers overgegaan. Tot dit oogmerk dienen hem de woorden van psalm LXXXVI:16b: Geef Uwen knecht Uwe sterkte. ‘Ik zal,’ zegt hij, ‘I. dezelve in verband toelichten,’ (hetwelk voor de toenmalige gelegenheid juist zoo hoog noodig niet was;) ‘II. dan elkander opwekken, om deze bede voor onzen treurenden Koning ten hemel op te zenden,’ dat is, zoo als hij zich naderhand verklaart, ‘in eenige weinige punten zoeken aan te toonen, hoeveel sterkte en bemoediging de geliefde Vorst thans noodig heeft, en bij elk derzelve de onderlinge opwekking telkens herhalen, om met en voor den Koning te bidden: Geef Uwen knecht Uwe sterkte; en III. met een enkel woord tot onze harten eindigen:’ (maar was dan het vorige niet tot het hart gesproken? immers ja? en waarom wordt in dat ‘enkele woord’ op de bepaalde gelegenheid geen bijzondere aanmerking meer genomen?) Welmeenende Christelijke deelneming en gehechtheid aan den Koning en het Koninklijk Huis kenmerken deze Leerrede, gelijk ook het Gebed, dat er op volgt. Zulk eene stem hoort Rec. gaarne ook uit onze landprovinciën; met zulk een oor wil hij zich verbeelden deze Opwekking enz. gehoord te hebben, en, om dezes goeden oogmerks wille, zich van verdere aanmerkingen onthouden.


{==116==} {>>pagina-aanduiding<<}

Enchiridion Medicum. Handleiding tot de Geneeskundige Praktijk. Door C.W. Hufeland. Uit het Hoogduitsch vertaald. 1ste en 2de Stuk. Te Amsterdam, bij H.D. Santbergen. 1836, 7. In gr. 8vo. 416 Bl. f 3-60.

In No. 3 van ons Tijdschrift voor 1837 gaven wij een voorloopig berigt omtrent dit Enchiridion Medicum, erfmaking eener vijftigjarige ondervinding. Wij beloofden op hetzelve terug te komen, wanneer hetzelve of geheel zoude uitgekomen zijn, of meerdere stukken het licht gezien hebben, daar wij vooronderstelden, dat de uitgaaf der verschillende stukken met spoed zou geschieden; doch, dewijl zulks het geval niet schijnt te zijn, zullen wij ons bepalen, nog eens op het eerste stuk, slechts gedeeltelijk nagegaan, terug te komen, om vervolgens ook het tweede, sedert bij ons ontvangen, te vermelden.
Wij hebben reeds gesproken van hetgeen de zoogenoemde Praktijk in het eerste stuk voorafgaat, en zullen nu de Praktijk zelve vervolgen, voor zoo verre wij die thans in het vertaalde gedeelte bezitten.
Met de heete koortsen, als eerste klasse, opent de Schrijver zijne ziektebeschouwingen. Natuurlijk moet hij beginnen met te zeggen, wat koorts is, voor zoo verre die uit hare verschijnsels gekend kan worden. En meer doet hij ook niet. Niets bespiegelends wordt hier gevonden. Het is eenvoudige waarneming, alsof men aan het ziekbed stond, zonder diepgaand gepeins of spitsvindig ziften. Er bestaat slechts ééne heete ziekte: de koorts. Elke koorts is uit haren aard een ontstekingachtige toestand. Geheel het denkbeeld van wijlen max. stoll, (vooral bij hem uitgedrukt § 847 der Aphorismi de cogn. et cur. febribus) hetwelk echter niet zegt: koorts is niets anders dan een der verschijnsels van ontsteking, en vereischt steeds en ten allen tijde

{==117==} {>>pagina-aanduiding<<}
slechts de ontstekingwerende geneeswijze in den beperktsten zin, - bloedonttrekking, of algemeen of plaatselijk. Geheel het tegenovergestelde blijkt, wanneer men den Schrijver volgt bij de overweging der wijzigingen, welke de koorts kan ondergaan, van welke gesproken wordt bl. 90-135.
De Schrijver begint met de eenvoudige koorts, zonder een bepaald karakter, welke kort van duur is, en bij eenige voortduring, naar de gesteldheid van het voorwerp, ligt ontstekingkoorts kan worden. Door bijkomende omstandigheden kan zij in zenuw- en rotkoorts overgaan.
Vele zijn de wijzigingen der zenuwkoorts. Wat toch is aan meer wisselingen onderhevig, dan het zenuwstelsel? De voorgeschrevene geneeswijze is hier meestal eenvoudig en doelmatig. Er was een tijd, dat deze koorts tot grove mistastingen verleidde. Groote verdiensten heeft de Overledene zich verworven, door ook hier het zijne toe te brengen tot eene betere behandeling van deze koortsen, die evenmin eenzijdig mag wezen, als die der ontsteking.
De gestoorde verrigtingen van den spijsverteringstoestel ontstemmen ook het ligchaam tot koorts, zonder dat daarbij de maag steeds ontstoken behoeft te wezen. De maag oefent echter eenen te grooten invloed op het gestel uit, dan dat derzelver aandoeningen niet spoedig eenen weêrklank zouden vinden. De oorzaken, welke haar (de koorts) kunnen opwekken, zijn onderscheiden; zij worden wél opgegeven, bl. 115, en dien ten gevolge de behandeling geregeld. Zij vindt in deze gevallen dikwijls genoeg stoffelijke oorzaken. (Men vergelijke hiermede ook de ziekten der vijfde klasse, bl. 228 en volg.)
Het slijmvlies der luchtwegen is ook voor aandoeningen, maar van anderen aard, vatbaar. Ook de huid staat tot de inwendige deelen in een naauw verband. Rheumatische koorts, zinkingkoorts vinden hier derzelver oorsprong. De rheumatische koorts wordt te dezer

{==118==} {>>pagina-aanduiding<<}
plaatse al zeer kort afgehandeld, vooral wanneer wij aan het menigvuldig voorkomen dezer koorts in ons land denken.
Nu volgen de koortsen uit besmetting voortkomende, wier soorten eigenlijk slechts opgenoemd worden. Die dezelve ook met vrucht wil behandelen, behoort ze te bestuderen, waartoe afzonderlijke verhandelingen het geschiktste zijn: het was dus genoeg, hier niet meer van dezelve te zeggen, dewijl het algemeene leerboek meestal onvolledig of oppervlakkig blijven moet.
In de tweede klasse worden gerangschikt de tusschenpoozende en slepende koortsen; eene eenigzins zonderlinge zamenvoeging; doch elk zijne wijze van verdeeling, want geene heeft tot dusverre nog kunnen voldoen. Stelsel en natuur zijn tot nog toe niet wel met elkander overeen te brengen.
Voor ons vaderland zij aangemerkt, dat bij de kwaadaardige tusschenpoozende koorts ook de chinine, en ruim zoo gemakkelijk aanwendbaar is als de pulvis cort. peruv. reg. Men zij met het opium vooral voorzigtig! De onderdrukking der koorts is de hoofdzaak; maar in den koortsaanval zelven, wanneer men met de chinine niets meer uitregten kan, zal het opium, vooral in klimmende giften, niet geraden zijn; en wanneer de lijder niet slikken kan, zijn twee scrupels laudanum liquidum ook te veel voor één lavement. De aderlating en het opium kunnen nagenoeg tegen elkander over gesteld worden in gevaar en schadelijkheid, wanneer zij niet behoorlijk aangewend worden. (Men leze later het nog ontbrekende over de drie Heroën.) De Arts handele in den tusschenvrijen tijd. Welligt zal men zich in den aanval nog het veiligst bevinden bij koude fomentatiën over het hoofd, afleidende pappen aan de voeten, dergelijke lavementen, laauwe baden, waar die aanwendbaar zijn, en, is de gevaarlijke aanval geweken, den volgenden, kan het zijn, niet meer afgewacht, of de zaak is welligt verloren. - Wij konden deze weinige woorden van teregtwijzing niet terughouden bij zulk eene

{==119==} {>>pagina-aanduiding<<}
gevaarlijke wijziging dezer koorts, op sommige tijden in ons land niet zeldzaam.
Daar de zoogenaamde slepende koortsen meestal het gevolg zijn van gestoorde verrigtingen, ten gevolge van gekrenkte werktuigen, zoo worden zij best als verschijnsels beschouwd, wanneer over het ziekelijke orgaan, b.v. de longen, bij Phthisis gehandeld wordt.
De derde klasse van bl. 148-211 omvat het belangrijk leerstuk der ontstekingen en ophoopingen van bloed. De algemeene beschouwing der ontsteking gaat vooraf. Die omtrent dezen twistappel, zoo wel van den vroegeren als nieuweren tijd, door denzelfden Schrijver nog beter wil ingelicht worden, raadplege onder anderen de gewigtige wenken, in der tijd door hem medegedeeld. (Die Lehre von den Heilungsobjekten und ihrer Erkenntniss, oder die Iatrognomik. Ein Versuch zur Vereinigung der Aerzte von c.w. hufeland. Journ. der pr. Heilk. 1829, Januar.)
Behartiging verdient het volgende: ‘Men heeft het denkbeeld van ontsteking, vooral van slepende ontsteking, en even zoo het gebruik van de ontstekingwerende geneeswijze, en vooral van de bloedontlastingen, in de laatste tijden veel te ver uitgestrekt.’ Zoo gaat het in onzen tijd; zoo was het reeds ten tijde van celsus: Sanguinem incisa vena mitti, novum non est; sed nullum pene morbum esse, in quo non mittatur, novum est. Lib. 11. Cap. X.
Wij kunnen omtrent de beschrijving der plaatselijke ontstekingen in geene bijzonderheden treden. Slechts zij op bl. 180 aangemerkt, omtrent de teekenen door het gehoor, met behulp van den stethoscoop of de percussie tot herkenning der borstziekten, dat de uitdrukking te sterk is: ‘deze teekenen zijn zeer bedriegelijk;’ maar daarentegen zeer juist gezegd: ‘dat ook andere teekenen te hulp genomen moeten worden.’
De miltontsteking, bl. 198, is veel te kort en oppervlakkig behandeld. Dit berust op het valsche denkbeeld, door sommige natuurkundigen voorgestaan, dat

{==120==} {>>pagina-aanduiding<<}
de milt een werktuig van weinig belang is. Oorzaken en behandeling kunnen niet dezelfde zijn als bij leverontsteking. Voor de natuurkunde raadplege men onder anderen gieseke, en voor het geneeskundige nasse. (Casper's Wochenschrift, 1836. No. 44.) Hetgeen van de miltontsteking gezegd is, kan ook op de ontsteking der alvleeschklier toegepast worden. Hier mogen roederer en wagler ons tot leidslieden verstrekken.
Het ware bijna beter, noch oogontsteking, noch oorontsteking, in 't geheel, dan zoo oppervlakkig, te behandelen. De eerste toch vormt reeds een' afzonderlijken tak der wetenschap. Wat de andere betreft, kome men niet tot het denkbeeld, omdat het werktuig des gehoors zoo verborgen ligt, dat men ook weinig bij deszelfs aandoeningen vermag; - het grenst zoo na aan de hersenen!
De vierde klasse beschouwt de rheumatische ziekten, waarmede ook de catarrhus verbonden wordt. Het ware beter geweest, hier alleen de aandoening der vezelachtige vliezen te beschouwen, en den catarrhus geheel onder de slijmweefsels af te handelen.
De gastrische ziekten zijn het onderwerp der vijfde klasse.
De zesde klasse is wederom zeer uitgebreid, beslaat, van bl. 236, het geheele 2de stuk, en zal ook nog een gedeelte van het volgende vullen. Alle zielsziekten onder de categorie der zenuwziekten (bl. 245) te brengen, staat gelijk met haar geheel als ontstekingziekten te beschouwen; anders drukt vooral bl. 245 de gesteldheid van zulke ongelukkigen in het algemeen nog al wel uit: doch ook deze ziekten vereischen bijna eene afzonderlijke studie.
Vooral verdient bij de behandeling der Hypochondrie en Hysterie de vraag behartiging: ‘ontstaat de ziekte uit stoffelijke oorzaken, of niet?’ Het denkbeeld van zenuwaandoening verliest de stoffelijke oorzaken zoo ligt uit het gezigt; en toch is de oorzaak zoo dikwijls in ophoopingen in den onderbuik gelegen. Bij het vrouwe-
{==121==} {>>pagina-aanduiding<<}
lijk geslacht worden ook de genitalia niet voorbijgezien. Men herinnere zich hier, dat er ook eene eijernestontsteking kan bestaan; en deze vereischt eene geheel andere behandeling, dan zenuwmiddelen. De ontsteking of geprikkelde toestand dier werktuigen, met bloedsophooping, ligt op zekeren leeftijd welligt meer ten gronde der hysterie, dan men oppervlakkig zoude vermoeden.
De aamborstigheid en de hartklopping vinden derzelver plaats onder de ziekten dezer klasse. Dit leide tot geene eenzijdige beschouwing, en vooral tot geene behandeling, alsof beiden enkel zenuwkwalen waren! want zulks zou, vooral bij de hartklopping, tot de schromelijkste mistastingen voeren.
Wij hopen, daartoe in staat gesteld, de beoordeeling van de nog volgende gedeelten verder voort te zetten. De uitvoering blijft zich tot dusverre gelijk en voldoet zeer wel. Het geheele werk, om deszelfs practische strekking, blijft aanprijzing verdienen; en waar het als handboek wordt gebruikt, kan de Hoogleeraar met zijne ondervinding den leerling te gemoet komen, waar zulks noodig zal wezen.




Kort Overzigt van de Geschiedenis der Nederlanden, met name der Noord-Nederlanden, van den vroegsten tot den tegenwoordigen tijd; een leiddraad bij onderwijs en zelfoefening. Door Mr. B.H. Lulofs. II Deelen.

(Vervolg en slot van bl. 74.)

Wij keeren tot het oordeel van lulofs over oldenbarneveld weder, en kunnen ons niet onthouden, de uitnemende, mannelijke taal des Hoogleeraars omtrent de drie martelaars van Staat des jaars 1618 hier mede te deelen: ‘Zoo werd dan de grijze barneveld, als het Hoofd der verraders, ter dood, en de groot en hogerbeets, als zijne handlangers, tot eene eeuwigdurende gevangenis veroordeeld. Inderdaad, eene treurige belooning voor hunne, met name door barneveld, den Staat bewezene onsterfelijke diensten, en wel eene zeld-
{==122==} {>>pagina-aanduiding<<}
zame straf voor hetgeen zij, als wettige ambtenaren hunner Provincie, en in die betrekking verpligt dat gewest naar hun vermogen te raden en voor te lichten, op eene door de meerderheid van de Staten dier Provincie allezins goedgekeurde wijze, voor de belangen dier Provincie en ter bevordering van vrijheid, verdraagzaamheid, rust en orde hadden gemeend te moeten doen! Maar konden de veroordeelden niet om genade verzoeken, en zou dan de Prins niet wel kwijtschelding, of ten minste verzachting der straf, voor hen hebben weten te erlangen? Men hoopte en verwachtte van zijne zijde welligt, dat dit verzoek gedaan zou worden; maar de drie Gevangenen zouden, zoo zij zich onschuldig gevoelden, even lafhartig geweest zijn, wanneer zij om genade gesmeekt hadden, als thans juist de omstandigheid, dat zij geweigerd hebben dit te doen, voor hunne onschuld pleit. Neen, geene bede om genade vloeide van hunne of van hunner bloedverwanten lippen! Het vonnis moest dus ten uitvoer gelegd worden, en op den 12 Mei 1619 viel het grijze hoofd van den eenenzeventigjarigen oldenbarneveld, door het zwaard des scherpregters, op het moordschavot.’ Zie ook de fraaije plaats op bl. 160, 161, waarin zelfs in de onderstelling, dat haarfijne uitpluizingen van positief regt
barneveld als schuldig hadden kunnen doen voorkomen, beweerd wordt, dat maurits en de Staten-Generaal althans verpligt waren een' Man te verschoonen, die slechts (casu quo) dwaalde door een denkbeeld van het regt zijner Provincie. Hier worden ook de edele vondel en - bilderdijk, omtrent de voorstelling van dit geval, gansch niet ten voordeele van den laatsten, tegen elkander over gesteld.
Ook napoleon vinden wij hier zeer goed, juist en onzijdig gekenschetst; doch, om niet te lang te worden, moeten wij den Lezer tot bl. 408 des IIden Deels van het onderhavige werk verwijzen. Wij zeiden boven, dat de Hoogleeraar somtijds in het IIde Deel eenen dichterlijken toon aansloeg. Men hoore hem b.v., bl. 131, over de tijden na het Bestand: ‘Het Iberische oorlogsros vertrapte niet meer onze beemden; de lucht werd niet meer roodgekleurd door de vlammen der brandstichting; het woeste getier der plunderaars werd in veroverde steden en dorpen niet meer gehoord, en het menschenbloed droop niet meer van het lemmer der moordzieke krijgslieden. Onze handel

{==123==} {>>pagina-aanduiding<<}
breidde zich hoe langer zoo meer uit: met telkens rijker ladingen liepen honderden van schepen onze havens binnen; de Hollandsche beurzen zwollen, en men behoefde, voorwaar, de penningen niet meer uit het diepst der beurzen op te brengen.’ - Op bl. 344 wordt België in de 18de Eeuw vergeleken met ‘een schoonen, maar zoelen, vadzigen zomerdag, aan wiens avond zich wel eens zware donderwolken willen zamenpakken, waarvan de elektrieke stoffen slechts door den adem des winds in beweging en onderlinge botsing behoeven gebragt te worden, om in een schrikkelijk onweder los te barsten. Die ademtogt was (Keizer) jozef.’ - Op bl. 361 wordt de schijnbare rust in ons Vaderland tusschen 1787 en 1795 vergeleken bij eene onrustwekkende kalmte, op een' zomerschen avond, tusschen twee onweders, wanneer de zon wel eens een' vrolijken afscheidsstraal werpt, maar het zwerk zich toch in schrikverwekkend duister hult, en men eensklaps den bliksem uit dien nacht ziet te voorschijn komen. - Ons staatsgebouw vóór 1795 wordt (bl. 383) als een oude, eerwaardige eik voorgesteld, waarvan men de doode en vermolmde takken had moeten wegnemen, en niet den boom tot den wortel toe afkappen. Een schoon en zeer gepast beeld! - De Haagsche vrede met Frankrijk in 1795 is ‘een handdruk van vriendschap, die ons het bloed uit de aderen perst, terwijl de vijand ons natuurlijk met nog minder fluweelen vingeren aantast.’ - ‘Koning lodewijk kwam in 1806 in een land, waggelende aan een' afgrond van schulden, die onder lodewijk's regering telkens met wijder muil gaapte, en welken napoleon wat later slechts met het puin van ons staatsbankeroet vermogt te dempen.’ (Bl. 400.) Waarlijk, dit zijn plaatsen, hooft waardig, doch geheel
zonder slaafsche navolging. Deze poëtische uitdrukking gaat echter wat ver, wanneer hij op bl. 67 van hemelsche Magten in het meervoud spreekt, zekerlijk in navolging van schiller, den geliefkoosden Dichter van lulofs, die ook altijd van Goden, in het meervoud, spreekt. Dit is zekerlijk hier eene bijna onwillekeurige uitdrukking van den Schrijver, die op bl. 46 en elders met gevoel van dankbaarheid de hulp van 's Hemels oppermagtig Bestuur, van die hemelsche Voorzienigheid erkent, die hare eer met geen' vreemden wil deelen, en die door onze Vaderen, met een hart vol erkentenis, (hoewel

{==124==} {>>pagina-aanduiding<<}
misschien wat te Hebreeuwsch in de uitdrukking) de God van Nederland werd genoemd.
Ten slotte zullen wij nog eene enkele opmerking mededeelen omtrent de al te korte vermelding of geheele weglating van sommige gebeurtenissen, tot welke de Schrijver door de wat al te uitvoerige voorstelling van het vroegere vóór de tijden der Republiek gedwongen is geweest. Dus wordt van het verbod van den handel met Portugal in 1584, hetwelk eigenlijk tot de pogingen der houtmans, linschotens en heemskerks geleidde, niet gesproken, wel van het verbod des handels op Spanje in 1599 door filips III. Dat aan Portugal in 1661 enz. groote schade werd toegebragt, is te weinig gezegd. De onsterfelijke daden van hulft en rijklof van goens hadden meer dan twee regels verdiend. Op bl. 242 wordt niet gesproken van de hoogstbelangrijke inneming van Luxemburg door de Franschen in 1684, en op bl. 264 wat weinig van eenen onzer eerste helden, den onsterfelijken jan willem friso, die zoo goed was als groot. Op bl. 386 moest, bij vermelding der Jakobijnsche Omwenteling van 22 Januarij 1798, gezegd zijn, dat zij bij onze Natie zoo veel mogelijk alle geschiedkundige herinneringen poogde uit te wisschen, ons zelfs de namen der Provinciën niet liet, zelfs niet van dat Friesland, welks naam sedert de Romeinen bestaan had, en dien napoleon zich zelfs ontzag uit te delgen. De Belgische Omwenteling van 1789-1791 is anders nog al in bijzonderheden verhaald. Maar hoe kan een Man als lulofs nog, in den tegenwoordigen toestand van Europa, spreken van herknooping der verscheurde banden, en van terugkrijging des grondgebieds van 1815; iets, hetwelk even zoo min wenschelijk als (Gode zij dank!) mogelijk is.
Een stukje boschland in Luxemburg heeft immers reeds Frankrijk en Engeland in beweging gebragt; en wie, behalve de onverbeterlijke Orangisten in België, die zich met droombeelden omringen, kan dan nog aan hereeniging denken, tenzij Frankrijk en Engeland overwonnen zijn!!
Om in één woord ons gevoelen nopens dit werk van den Heer lulofs te zeggen: Het is een zeer nuttig boek, en, in weerwil van eenige feilen en somtijds wat lange volzinnen, ook door afwisseling van stijl, ingevlochtene dichtregelen en aanmerkingen, eene aangename lectuur. De geest is echt Nederlandsch en onzen Vaderen waardig: de misdaden der Grooten worden er niet in bewimpeld, en aan ons Ge-
{==125==} {>>pagina-aanduiding<<}
meenebest wordt, in weerwil van deszelfs gebreken, een regt gedaan, hetwelk tegenwoordig daaraan maar al te dikwerf ontzegd wordt. Wij hebben daaruit reeds een en ander ter proeve genomen, en zouden, indien ons bestek zulks vergunde, ook de wenschen, die het slot uitmaken, (bl. 415-417) met uitzondering nogtans der onderstelde mogelijkheid van eene hereeniging met België, overnemen. Wij wenschen den geachten Schrijver kracht, lust en gelegenheid toe, om ons op meerdere aangename en nuttige lettervruchten te onthalen.





Het Staatsregt in Nederland, vooral met betrekking tot de Kerk, en de handelingen der Regering ten opzigte der Afgescheidenen, nader toegelicht door Mr. A.W. van Appeltere, Referendaris bij het Departement van Justitie. In 's Gravenhage enz., bij de Gebr. van Cleef. 1837. In gr. 8vo. 154 Bl. f 1-25.

Kerkelijk Staatsregt. Onderzoek van de Brochure: De maatregelen tegen de Afgescheidenen aan het Staatsregt getoetst, door Mr. G. Groen van Prinsterer. In 's Gravenhage, bij J. Belinfante. 1837. In gr. 8vo. 24 Bl. f :-30.

Kerkelijk Staatsregt. Antwoord aan Mr. G. Groen van Prinsterer. In 's Gravenhage, bij J. Belinfante. 1837. In gr. 8vo. 24 Bl. f :-30.

Gelijk de Heer van appeltere zich eenen welverdienden roem verworven heeft door zijne voortreffelijke Pleitrede in de zaak van h.p. scholte, voor het Hooge Geregtshof uitgesproken, zoo heeft hij dien roem uitmuntend gehandhaafd en vergroot door het tegenwoordige Vertoog over het Staatsregt in Nederland enz., waarin hij de zaak in geschil met zoo veel grondigheid en kennis van zaken, met zoo veel orde en duidelijkheid, maar tevens zoo bedaard en bescheiden, en bij dit alles in zoo goeden stijl behandelt, dat hij zich voor de zaak van waarheid en regt op nieuw zeer verdienstelijk, en de goedkeuring aller weldenkenden waardig maakt. - Het bekende stuk van den Heer groen van prinsterer, de Maatregelen enz., heeft hem daartoe aanleiding gegeven, en hij neemt daarop steeds aanmerking,

{==126==} {>>pagina-aanduiding<<}
om hetzelve, voor zoo veel het noodig is, met waardigheid en kracht te wederleggen.
Na eene gepaste Inleiding, geeft de Schrijver eerst eene algemeene beschouwing omtrent het Nederlandsche Staatsregt en deszelfs beginselen, bijzonder omtrent de in de Grondwet bestaande gelijkstelling van Godsdienstige Gezindheden; in welk beginsel hij haar tegen de aantijgingen van den Heere groen verdedigt, en hare wijsheid en doelmatigheid volgens den gegeven staat van zaken aantoont. - Onder eene tweede hoofdrubriek handelt hij, § 1, over de oorzaken der afscheiding van eenige leden des Nederlandschen Hervormden Kerkgenootschaps, en wel vooreerst met betrekking tot de Predikanten en de Synode. Na te regt opgemerkt te hebben, dat het tegenwoordig verschijnsel niet nieuw is, maar dat er soortgelijke klagten, als er thans over de eersten door sommigen aangeheven worden, ten allen tijde geweest zijn, beroept hij zich met reden op de gevoelens van de overgroote meerderheid zijner Hervormde Landgenooten, bij welke hunne Leeraars over het algemeen in de regtmatigste achting staan. Ten opzigte der Synode doet hij naar waarheid opmerken, dat men niets anders te haren laste aangevoerd heeft, dan de verandering van het Formulier van onderteekening voor de Candidaten, welke echter zeer natuurlijk en doelmatig uit den loop der omstandigheden is voortgevloeid; en verder, dat er ook geene klagten over verval in Leer en Kerk bij dezelve zijn ingebragt vóór de afscheiding, maar dat deze eerst openlijk en werkelijk tot stand is gebragt ter gunste van twee afgezette Predikanten, scholte en de kock, en dat eerst daarna Adressen, sommige zelfs van zeer ongepasten inhoud en toon, aan de Synode zijn ingediend; terwijl de afgescheidenen zelve meestal menschen bevonden werden, bij welke de ellendigste godsdienstige begrippen heerschend, en die hierdoor tot goede beoordeeling van den staat der Kerk geheel onbevoegd
zijn. - In § 2 handelt de Schrijver over de voorgewende oorzaken der afscheiding, met betrekking tot de handelingen der Regering. Hiertoe zet hij vooraf de grondbeginselen van het Protestantsche Kerkregt ten opzigte van den Staat kortelijk uiteen, en herinnert tevens uit de vroegere Geschiedenis onzes Vaderlands, dat de hooge Overheid alhier dit regt in reglementaire zaken altijd gehandhaafd heeft. Hierop toont hij nu aan, dat 's Lands Regering, bij de organisatie van het Hervormde Kerkgenoot-
{==127==} {>>pagina-aanduiding<<}
schap in 1816, zich gehouden heeft binnen de grenzen, uit het algemeen Protestantsch Kerkregt voortvloeijende, en dat men hierin dus ten onregte reden van beklag en verwijt en oorzaak tot afscheiding gezocht heeft. - De derde hoofdrubriek van dit Vertoog betreft de handelingen der Regering ten opzigte der afgescheidenen, waarin de Schrijver de vier volgende punten, tot in de minste bijzonderheden, in het licht stelt; namelijk, ‘dat alwat door de Hooge Regering (te hunnen opzigte) is verrigt, met 's Lands wetten in volkomene overeenstemming is; - dat de Regering daarbij niet ligtvaardiglijk of buiten noodzaak is te werk gegaan, maar door de gebiedendste redenen is gedwongen geweest te handelen, zoo als zij gehandeld heeft; - dat de Regering nimmer ten doel heeft gehad, de afscheiding te stuiten, of de afgescheidenen tot hereeniging te dwingen, maar alleen om aan de openlijke vestiging der afgescheidenen die waarborgen te verbinden, welke door de zorg voor het welzijn van den Staat en door de Grondwettige bescherming der bestaande Gezindheden werd gevorderd; - en dat eindelijk, wel verre dat de afgescheidenen het voorwerp zouden geweest zijn van beleediging of aanranding, hunne regten, even als die van alle andere burgers, op de nadrukkelijkste wijze zijn beschermd en tegen allen overlast beveiligd.’ - Eindelijk vindt men, onder de vierde hoofdrubriek,
algemeene bedenkingen omtrent het geschrift van den Heer groen van prinsterer, en de beginselen daarin voorkomende, waarbij de Schrijver in eenige bijzonderheden aantoont, welke onberekenbaar schadelijke gevolgen de toepassing dier beginselen, die niet anders dan op eene heerschende Kerk uitloopen, hebben zou op den maatschappelijken toestand van ons Vaderland, zoo wel als op den staat van het Hervormde Kerkgenootschap zelf. - Alles wordt besloten met een woord van bemoediging tegen de bezorgdheid, bij sommigen plaats hebbende, wegens de voor de rust van den Staat gevaarlijke gevolgen, die er uit de thans plaats hebbende kerkelijke woelingen zouden kunnen ontstaan, doch waarvoor de Schrijver, om eenige aangevoerde redenen, toont, dat, naar zijn inzien en naar zijne verwachting, geene gegronde vrees bestaat, maar integendeel dat alles allengs tot rust en orde zal terugkeeren.
Zietdaar den korten inhoud van dit zaakrijk en welgeschreven Vertoog! In de ontwikkeling van deszelfs veel-
{==128==} {>>pagina-aanduiding<<}
vuldige bijzonderheden kon Ref., uit vrees voor te groote uitvoerigheid, den Schrijver niet volgen; en de kleine bedenkingen, die hij hier of daar hebben zou, rekent hij niet van dat aanbelang, en niet zoo zeer de groote hoofdzaken betreffende, dat hij het der moeite waardig acht daarbij stil te staan: hij eindigt dus zijn verslag met den hem persoonlijk geheel onbekenden Schrijver dank te zeggen voor deszelfs mannelijke verdediging der zaak van Waarheid, Regt en Godsdienst, en met dezelve, in het belang dier gewigtige zaak, allezins ter lezing aan te prijzen.
Met een kort woord gewaagt Ref. nog van de bovenstaande stukjes, getiteld: Kerkelijk Staatsregt, vertaald overgenomen uit het Journal de La Haye. Het eerste toetst het door den Heer groen over het Kerkelijk Staatsregt bijgebragte aan het Protestantsche stelsel omtrent het regt der Overheid in kerkelijke zaken, en vervolgens aan de Burgerlijke Wetgeving, en in het bijzonder aan de Grondwet in Nederland. Het tweede antwoordt op aanmerkingen, die gemelde Schrijver (zoo het schijnt in hetzelfde Journal) op het eerste gemaakt heeft. Beide komen zij in de hoofdzaak overeen met hetgene, dat over dit punt bij den Heer van appeltere voorkomt, en mogen dus ter vergelijking en versterking aanbevolen worden, gelijk ook het eene ter aanvulling van het andere dient. Hier en daar is de toon wat scherper, de zegswijze wat meer kortaf; maar de bijgebragte zaken verdienen alle overweging: doch, na al het gezegde, kan Ref. bij deze uit een bekend Dagblad ontleende stukjes niet langer stilstaan, dan tot aankondiging en aanprijzing aan allen, die hetzelve niet gelezen hebben, noodig is.




Guy de Vlaming. Een Verhaal door Nicolaas Beets. Te Haarlem, bij de Erven F. Bohn. 1837. In gr. 8vo. III Bl. f 2-75.

De stof tot dit Gedicht heeft de jonge Dichter beets gevonden in een verhaal, zoo als hij in de achtergevoegde Aanteekeningen en Bijlagen vermeldt, te vinden bij plemper, Beschrijving van Alphen, en hierop nederkomende, dat zeker Vlaamsch Edelman, in het begin der 15de Eeuw, op het Huis Poelgeest woonachtig, krankzinnig geworden is, en zijne jeugdige Echtgenoote, met welke hij in goede har-
{==129==} {>>pagina-aanduiding<<}
monie leefde, en daarop zichzelven, van het leven beroofd heeft; en dit wel, volgens des Dichters inkleeding, omdat hij door eene oude tooverheks ontdekt had, dat zij zijne zuster is; waarop hij waant daarom bezeten te zijn, en aan zijne en hare zaligheid wanhoopt. - Het onderwerp is én in zichzelf, én vooral naar deze verdichting, dichterlijk en tragisch genoeg; en in zoo verre mag men het als een blijk der vinding van een jeugdig Genie aanmerken en prijzen: maar men vraagt zichzelven toch, na het ten einde gelezen te hebben: Cui bono? Welk doel is er in beoogd? Wat nuttigheid of aangenaamheid heeft het in zich, niet alleen zulk eene akeligheid bij voorkeur tot dichtstof te nemen, maar het ook met verdichte akeligheid en afgrijselijkheid op te sieren, zoo dit opsieren heeten mag? Moeten wij dan de dolzinnigheid van eenen victor hugo, scribe en dergelijken volstrekt naäpen, en alzoo het waarlijk verheven tragische misbruiken en onteeren? Men zou met de voorstelling van de raaskallende taal van zulk eenen dweeper, als guy zich hier voordoet, misschien nog eenigzins vrede kunnen hebben, indien zij door het invoeren van iemand of iets anders, dat betere denkbeelden en gevoelens opleverde, opgewogen werd; maar integendeel vindt men in het laatste gedeelte van dit gedicht de gemelde tooverkol mara, die den dooden guy en zijne
machteld met een gruwzaam vergenoegen de oogen sluit, en er voor uitkomt, dat zij noch aan God noch aan onsterfelijkheid gelooft! Waartoe dienen toch zulke afzigtigheden? Waarom besteedt toch het jonge mensch zijne kostelijke dichtgave, waarvan ook hier weder proeven voorkomen, aan zulke terugstootende onderwerpen, en maakt ze door zijne behandeling nog terugstootender? Is dit de weg, om de heerschappij van waarheid en deugd uit te breiden? Is dit geraden in eenen tijd, over wiens ‘koudheid en ongeloof’ de jonge beets, bl. 26, even als de oude bilderdijk, verkiest te zuchten, maar waarin sommiger neiging tot het bedorvenste Mysticismus, en de mogelijkheid van het dolste Fanatismus, althans niet minder te vreezen is? Moet men daartoe reeds in zijne jeugd inwilligen ‘Een trek om 's warelds ijslijkheden In al haar treurigheid te ontleden, Een neiging die behoefte werd, En 't zalig maakt zich toe te geven In wat geheel de ziel doet beven’ (bl. 9)? Het moge dan ook thans bij dezen, gelijk bij sommige andere jonge Dichters, mode worden, om zulk eenen treur- en

{==130==} {>>pagina-aanduiding<<}
klaagtoon aan te heffen, wij zullen niet nalaten, denzelven, waar het pas geeft, als gemaakt en onnatuurlijk te gispen, of wel, waar het noodig is, daartegen, als schadelijk en gevaarlijk, hoogernstig te waarschuwen, zoo wel als om zich zekere hardheid en stroefheid van stijl, en eenen toon van gezag in de Taalkunde, alles in nabootsing van bilderdijk, aan te wennen.
In den dichterlijken verhaaltrant van dit stuk is de Maker over 't geheel wel niet ongelukkig geslaagd: doch hier en daar heeft het wel eens te veel van berijmd proza; ook wel eens iets hards en stroefs in de constructie, of blijk van overhaasting, die juist niet altijd eene grata negligentia te weeg brengt: er zijn evenwel ook gelukkiger plaatsen, die van den goeden aanleg eens waren Dichters getuigen. Hier en daar is ook het rijm niet zuiver, zoo als b.v. bl. 66, 7, stinkt en dringt, heigt (1. hijgt) en dreigt, voos en doods, zwart en werd. Rec. wil dit een en ander nu niet als met den vinger aanwijzen, maar het aan de eigene herziening des Dichters overlaten, die, zoo hij zijnen aanleg verstandig weet te besturen en te gebruiken, welligt in latere jaren het gunstige oordeel over het werk van vroegere zal wijzigen en matigen, en het gegronde van onze aanmerkingen erkennen.
Als iets zonderlings kan hier aangeteekend worden, dat beets de versregelen van dit zijn Gedicht weder door getalmerken van vijf tot vijf op den kant aangewezen heeft, zoo als men dit bij de uitgave der oude Classische Dichters gewoon is te doen. (!) Waartoe dit hier dient, is Rec. niet duidelijk gebleken; maar nog minder, waarom hier, op bl. 7, achter vs. 94, eene uitlating van 13 regels is, die slechts door een' regel van 10 streepjes wordt aangeduid. Men zou zich wel eens kunnen verbeelden, dat dit Gedicht, in het jaar 2237 of daaromstreeks, door eenen oudheidminnaar uit het stof der Bibliotheken wordt te voorschijn getogen, en dat hij, na het opsporen van verschillende Editiën van dit werk, in de hooggeleerde Scholiën, waarmede hij hetzelve in eene nieuwe uitgave verrijkt, zich vruchteloos het hoofd breekt, om uit te vinden, welke die uitgelatene of uitgevallene regels geweest zijn, en wat de Dichter daar heeft kunnen of willen zeggen. Men zou ook hierbij zich kunnen voorstellen, dat een Bellettrist van die Eeuw een werk schrijft over de Theorie der Dichtkunst, onder hare schoonheden ook zulke hiatus of gapingen telt, dit met voorbeelden aanwijzende

{==131==} {>>pagina-aanduiding<<}
en aanprijzende, en zich hierover op deze of dergelijke wijze uitlaat: ‘Zoo heeft b.v. de uitstekende jonge Dichter, de Heer, of volgens anderen Jonkheer nicolaas beets, uit het adellijk, doch in 1620 reeds verstorven of door anderen niet meer erkend geslacht der beetsen of de beetsen,’ (zie Aanteek. en Bijl. bl. 102) ‘in zijn voortreffelijk Gedicht van 1381 verzen, getiteld guy de Vlaming, op bl. 7, achter vs. 94, een' zeer fraaijen hiatus van niet minder dan 13 regels, slechts aangewezen door een' regel van 10 dwarsstreepjes, die den nadenkenden Lezer veel te peinzen geven,’ enz. enz. Doch wie zal nu gelooven, dat beets, ofschoon jonge Dichters ook wel eens mijmeren, zich aan zulke mijmerijen overgeeft? Dus non liquet.
De Aanteekeningen en Bijlagen, achter dit Gedicht geplaatst, loopende van bl. 77-112, behelzen, behalve de bovengenoemde historische bijzonderheid uit plemper, voornamelijk de Geschiedenis van het Huis en het Geslacht poelgeest, door den Schrijver zelven, en die van het Geslacht kuser, door zijnen vriend d. veegens, met eenige tusschenvoegfels van hemzelven; welk een en ander Rec. aan de kenners en beminnaars van zulke oudheden gaarne ter beoordeeling overlaat.

Pandora. IIden Deels 3de Stuk. Te Amsterdam, bij G.J.A. Beijerinck. 1837. In gr. 8vo. Bl. 213-314. f 1-25.

Met een allerbelangrijkst onderwerp wordt deze bundel geopend, - met eene verhandeling over de Eigenliefde. Vóór jaren zong een Dichter:

‘Zoo ligt kwetsbaar is de liefde 
Als 't satijnen rozenblad.’ 

Indien de maat het veroorloofde, zoude het voorzetsel eigen voor liefde eene even juiste uitdrukking van dit gevoel wezen. Zend eenen Schrijver het opstel, hetwelk hij een of ander Tijdschrift ter plaatsing aanbiedt, terug, zijne eigenliefde is gekwetst. Zouden wij het wagen, met de beoordeeling van dit werk voort te gaan? De verzamelaar heeft ook al zijne eigenliefde. Zij, die garen om te kunnen ver-
{==132==} {>>pagina-aanduiding<<}
zamelen, hebben ook eigenliefde. De verhandelaar zelf zegt: dan zal de eigenliefde van uwen tegenwoordigen spreker daar niet weinig door gestreeld worden!... Ja, wijs mij den man, die geene eigenliefde heeft - magnus mihi eris Apollo. Liefst zeggen wij niets meer over de eigenliefde, en wijzen slechts den genen, vooral onder de Geleerden, die zich door haar niet te zeer wil laten overheerschen, naar Asmus omnia sua secum portans, 4 Th. Probatum! experto credite!
Een Oudejaarsavond. Een regt huiselijk tafereel, naar het leven geschilderd; daar draagt het alle de kenmerken van; voor geen uittreksel vatbaar. Zegt het voort, ter navolging!
De Audientie? Ja, daar kan ik van medespreken! Ofschoon niet bij deze, ben ik er meermalen geweest. Ik heb ook gewacht, heen en weder gewandeld; daar ik echter niet onder het goede gestarnte der Spectators geboren ben, (bl. 247) wil ik gaarne bekennen, dat ik mij al spoedig danig verveeld heb, tot dat de voorwaartsche beweging van den Kamerheer, met eene buiging, mij de leus gaf, dat de tijd gekomen was, om den Vorst te naderen. De Spectator heeft zich gedurende een paar uren niet verveeld; dat blijkt: het kleine witte vaantje onder de kin der Dominés - de smalle mantel - de staatsiedegens - de oude kostbare manchetten - de geborduurde chabot - het reeds dikwerf gebruikte paarskleurig hofkleed met de paarlemoeren groote knoopen, en nog veel meer, tot de Kamerheeren toe, met derzelver zinnebeeldigen sleutel; dit alles gaf den Spectator te veel stof. Dat de Kamerheeren zoo veel Fransch spreken, te midden onder Nederlanders, vindt de Spectator niet mooi, hoewel hun kleed heel mooi is. Goede Spectator! zijt gij zulk een vreemdeling in de Nederlandsche wereld du ton, dat gij nog niet weet, dat het Fransch spreken voor een bewijs eener beschaafde opvoeding moet gelden? Gij ergert u over het Fransch spreken der Kamerheeren: waarom mogen zij niet even zeer Fransch spreken, als de Haarlemsche Courant Fransche advertentiën plaatsen, waar zeer dikwijls het onderwijs in de Mythologie, als eene hoofdvoorwaarde, op den voorgrond staat, terwijl van eene zedelijke, Christelijke opvoeding geen woord gerept wordt? Men zou dikwijls wanen nog in de Grieksche wereld te leven, indien juist het Fransch spreken ons niet den nieuweren verlichten tijd herinnerde. De
Spectator kan met het navolgende wel gelijk heb-
{==133==} {>>pagina-aanduiding<<}
ben: ‘Wij zouden nog iets kunnen zeggen over de blinkende ridderkruisen der gehoorzoekenden;’ (wie weet, hoe vele kruiszoekenden zich niet onder deze gehoorzoekenden bevonden hebben!) ‘alleen dit: Sommigen lieten duidelijk blijken, dat zij wel wisten, dat er zoo iets aan hun knoopsgat zigtbaar was; anderen wisten het niet. Mogelijk, als men zoo iets zeer lang gedragen heeft en bekijken liet, vergeet men het - ik weet het niet.’ - Ja, zoo is het!
Een hoofdstuk over titels. Men vereenige zich met het slot van dit hoosdstuk: ‘Het is wel zeker, dat er in den Hemel geene Titels zullen te pas komen, des te meer hier op aarde; (*) men make er dan ook maar een goed en verstandig gebruik van; doe er, als men niet anders kan, zijn voordeel mede, en late de goede wereld ook hier gerust spelen, als zij maar niet boos speelt.’
De Wittebroodsweken. - Ils sont passés ces jours de fétes!
Hebben wij nog eenmaal geleefd? - Ligchamelijk? Zeer waarschijnlijk, indien niet zeker; want de stof is in eene voortdurende beweging en wisseling; hetgeen de mensch heden is, zal hij morgen niet meer wezen; hij wasemt uit en wat er meer van dien aard gebeurt; hij eet en drinkt, en krijgt er dikwijls geen lood blijvende zwaarte door. Naar den geest? Ik weet het niet: Er staat bl. 278: Ja, er leeft en regeert een God! En die laat niet varen het werk zijner handen. Het voorledene daarlatende, bouw ik op Hem voor de toekomst. Veel is ons donker en moeijelijk te begrijpen; wij hopen, dat eens alles zich zal ophelderen; tot zoo lang geduld. Vita brevis! dat wil zeggen: het einde is spoedig daar.
Een brief vol klaagtoonen. - De Heer q.n. is zeker door de Recensenten niet zeer zachtzinnig behandeld; van daar: ‘Recensent is een hatelijk woord; ik houd niet van recensenten: ik moet daarbij altijd aan de Bestia Apocalyptica denken.’ Dank, waarde Heer! voor de geestige vergelij king met het dier (beest?) uit de Openbaring. Zijt gij mogelijk ook een Dichter?... Anders, dit stuk der Pandora begint met eene verhandeling over de Eigenliefde. Recensent is zoo vrij, u (houd hem de hem onbekende titels ten goe-
{==134==} {>>pagina-aanduiding<<}
de) daarheen te wijzen. Hij veroorlooft zich slechts de aanmerking: waarom zendt gij toch uwe boekskens ter beoordeeling aan een wezen, welks naam reeds u hatelijk is? Indien er eens geene goedhartige Recensenten waren, hoe zou het dan toch met den aftrek uwer waar staan? Het min of meer brillante debiet hangt toch wel eenigermate van de beoordeeling af. Gij denkt misschien echter bij het beest, dat niet alle gehoornde beesten stooten, vooral wanneer zij herkaauwen? Overigens bevelen wij u nog de lezing van het oude kookboek, waarvan een gedeelte op uwe klaagtoonen volgt; daar kunt gij lezen (het klinkt wel wat zonderling in een kookboek): ‘De menschen zijn geene engelen, maar daarom ook geene duivels.’
Die in het Fragment uit een oud Kookboek recepten voor sausen zoekt, zal zich bedrogen vinden. De waardige huismoeder (bl. 297) behoeft echter den tijd niet voor verloren te houden, dien zij aan de lezing zal besteed hebben.
Besluiten wij onze aankondiging met eene Bulweriana, bl. 308, als een aanhangsel op het reeds gezegde bij de beschouwing: Hebben wij nog eenmaal geleefd? ‘En met dit leven - met dit tooneel der duisternis en vrees - zouden wij tevreden zijn, zoodat wij naar geen ander wenschen, naar geen ander verlangen zouden? Ware ik niet overtuigd, dat ik onsterfelijk ben, dan zweer ik, dat ik, alvorens een uur verliep, deze gevaarlijke, deze lastige sterfelijkheid zou afschudden.’





Babylon verwoest, of Geschiedenis van het Assyrische Rijk. Uit de beste Schrijvers zamengetrokken, door de Schrijfster van Pierre en zijn Huisgezin. Uit het Engelsch vertaald door C.A. van Schagen, Predikant te Cappelle op d' [aan den] IJssel. Te Rotterdam, bij A. Wijnands. 1836. In gr. 8vo. XIV, 230 bl. f 2-60.

Langer, dan gewoonlijk, toefden wij met de aankondiging van dit geschrift; meest, omdat wij er eenigzins mede verlegen zijn, en het ons moeit, er niet veel lof aan te kunnen geven. Eene geschiedenis van Assyrië kan ongetwijfeld belangrijk zijn; maar dan zouden de bronnen oordeelkundig geraadpleegd en onderling vergeleken moeten worden, waartoe

{==135==} {>>pagina-aanduiding<<}
geene kleine geleerdheid, sijne scherpzinnigheid en vooral kennis der Oostersche talen behooren zou. Wij meenen aan de waarheid verpligt te zijn, deze eigenschappen aan Miss grierson, wier godsdienstigen geest wij vereeren, te ontzeggen. Hetgeen zij geeft, is niet veel meer dan eene vrij drooge geschiedenis, goeddeels getrokken uit de H. Schrift en ook meest vervat in de woorden der Profeten, zoodat Gods toorn, Gods oordeelen overal de werkende oorzaken zijn. De geschiedenis is voorts doorweven met stichtelijke en toepasselijke aanmerkingen, die wij op zichzelve in hare waarde laten, maar hier noch goedkeurden, noch ook verwachtten. Men moet het, naar onze wijze van zien, geheel anders aanleggen, om de oude geschiedenis uit de H. Schrift op te helderen, of haar tot een toonbeeld van den gang der Voorzienigheid, of tot leering en waarschuwing van het nageslacht, voor te stellen. Van dit alles schijnt de Schrijfster iets te hebben willen doen; maar wij kunnen niet vinden, dat het haar uitstekend gelukt is. Het boek had dan ook gerust onvertaald kunnen blijven; doch, nu het eenmaal geschied is, mogen wij den lof, van het uitnemend goed gedaan te hebben, aan den Eerw. van schagen niet onthouden.







Het Album van Joannes Narsius, van Dordrecht, Lijfarts en Geschiedschrijver van Gustavus Adolphus, Koning van Zweden, uitgegeven door Jonkh. G.J. Beeldsnijder van Voshol en Vrije-Ness, enz. Te Utrecht, bij J. Altheer en R. Natan. 1837. In 8vo. 38 Bl. f 1-20.

Wijsgeerige Bijdragen tot rust en geluk der Volken. Door T. van Duynhooven, Secretaris van Cuyk bij Grave, enz. III Stukjes. Te Nijmegen, bij D.J. Haspels. 1835-37. In gr. 8vo. 59 Bl. f :-80.

l'Ere critique, ou l'Art et le Culte, par J. Kneppelhout. Utrecht, chez C. van der Post, Jr. 1837. 12mo. 46 pag. f :-50.

Het is voor den beminnaar van Geschiedenis en Letteren niet onverschillig, te weten, met welke meer os min ver-
{==136==} {>>pagina-aanduiding<<}
maarde personen andere beroemde mannen in eenige vriendschappelijke aanraking zijn geweest. Uit dit oogpunt beschouwd, is ieder Album van een' man, wiens naam met zekeren lof alom wordt genoemd, altijd belangrijk. Derhalve keuren wij de weluitgevoerde uitgaaf van het Album van narsius niet alleen goed, maar hopen tevens, dat deze uitgaaf door die van andere Albums zal gevolgd worden.
De twee nu volgende hier aangekondigde werkjes zijn of behooren te zijn van wijsgeerige strekking. Het eerste, in drie stukjes, is allezins Christelijk; het laatste is Sint-Simonistisch.
In de wijsgeerige bijdragen tot rust en geluk der volken, door den Heer van duynhooven, vinden wij zeer veel Christendom, maar, gul gesproken, zeer weinig eigenlijke Wijsbegeerte. Men kan Wijsgeer zijn, zonder Christen te wezen; men kan (God zij gedankt!) ook Christen, zelfs voortreffelijk Christen zijn, zonder als Wijsgeer te kunnen worden aangemerkt. Iets uitnemend schoons is er gelegen in zoodanige zamensmelting van Christendom en Wijsbegeerte, waarbij Openbaring en Rede elk hare regten behouden, maar zamenwerken tot één doel, de verlichting en verbetering des menschdoms. Zoo iets heeft den Heere duynhooven voor den geest gezweefd; maar hij schijnt ons verre beneden zijn ideaal gebleven. De Wijsbegeerte heeft hem althans vrij mager gediend, en hij zou beter zijn werkje Christelijke Bijdragen hebben betiteld. Doch waartoe moeten nu die bijdragen dienen? Tot rust en geluk der volken? - Helaas! het is weder eene vox clamantis in deserto. De bedoeling van den Schrijver is goed, de uitvoering zwak, en de uitwerking zal tot rust en geluk der volken waarschijnlijk geene zijn.
Maar nu Mijnheer kneppelhout met zijn ère critique, ou l'art et le culte! Het boekje is in het Fransch geschreven, en heeft dus dit voor, dat het buiten ons land kan gelezen worden. Doch welk een zamenstel van paradoxen! Is er dan geene waarheid in? Had saint-simon geheel ongelijk met de geschiedenis te verdeelen in tijdperken van vorming en tijdperken van beoordeeling of toetsing? - O neen! er is waarheid in den grondslag, maar geweldig veel dwaling in de toepassing. Wij lezen bl. 19: La providence..... prend encore soin, qu'il y ait là bas, en France et en Italie, trois hommes de génie, un architecte, un poète,

{==137==} {>>pagina-aanduiding<<}
un musicien, michel-ange, malherbe, palestrina, pour commencer en architecture, en poésie, en musique, l'oeuvre de la renaissance, qui n'est qu'une décadence, et sonner le tocsin de la critique dans l'architecture, dans la poésie et dans la musique, tandis que luther agite celui de la critique dans la religion, dont l'écho se communiquera bientôt aux arts secondaires de la sculpture et de la peinture. - Waarom verdeelt men de geschiedenis niet liever in tijdperken van vorming en in tijdperken van ontbinding, hetzij die ontbinding geschiede door het te verre gaan der toetsing van het bestaande, hetzij door uitblussching van het licht der wetenschap? Gaat ook toetsing en slooping van het oudere niet dikwijls gepaard met grondlegging en opbouw van het nieuwere? Hoe kan men toch de donkerste Middeleeuwen een tijdperk van organisatie noemen, en daarentegen de glansrijke eeuwen van het herstel der letteren en kunsten die eener loutere toetsing en afbreking? Waarom heest men geene schrijvers, kunstenaars en geleerden in die Middeleeuwen, welke de Heer kneppelhout als een ère organique betitelt, die gelijk staan met de vernuften na de renaissance, die wel waarlijk geene décadence was? Is de Kerkhervorming niet zoo wel organiserend als critiserend in hare werking? Verdienen alle bestaande inrigtingen voor kunst en wetenschap, verdient de tegenwoordige beoefening van kunsten en letteren, verdienen de beroemdste schrijvers en kunstenaars van onzen tijd wel zoo veel minachting? En zou men de domste Middeleeuwen boven den tegenwoordigen tijd
moeten verkiezen? - Men heeft slechts met gezond verstand en bedaardheid het boekje te lezen, om de menigvuldige ongerijmdheden te ontwaren. En echter ontkennen wij niet, dat zeker Scepticisme in alles ontstaat. Maar is dat nu zoo geheel kwaad? Is daarom alles slechts slooping? Is er niet tevens opbouw van iets beters? - Het scheppend en het toetsend beginsel van onzen geest worstelt met elkander, en heeft dat altijd gedaan; doch juist daardoor gaat de menschheid vooruit, het minst echter, wanneer het critiserend beginsel zwijgt, gelijk in de Middeleeuwen. Dan kwijnt ook de vormingskracht, bij gemis van wrijving der denkbeelden. Heil dan ons, dat er licht is aangebroken! Dat wij ons toch nooit zóó verre laten vervoeren, om onzen leeftijd als enkel critiserend aan te merken, waar vinding en werkkracht alom zich openbaren! Dat wij vooral nooit de dagen van

{==138==} {>>pagina-aanduiding<<}
willekeur en priesterdwang boven die der vrije ontwikkeling van gevoel en gedachten stellen, noch onze hoop vestigen op eene hoogst onwaarschijnlijke en geheel niet te wenschen zegepraal der leerstellingen van saint-simon!




Zestal Verhalen voor het ontluikend Geslacht, door deszelfs Vriendin P. Moens. Met Platen. Te Amsterdam, bij H. Frijlink. In kl. 8vo. 148 Bl. f 1-80.

De begaafde moens levert hier wederom een stel Verhalen, alle getuigende van hare bekwaamheid, ook in dit moeijelijke vak. Wie twijfelt er aan, of wij het met volle ruimte kunnen aanprijzen? Wij doen het te liever, omdat het keurige boekje met de lieve plaatjes inderdaad zeer goedkoop gesteld is. Ouders kunnen, deze kleinigheid aan hunne kinderen ten geschenke gevende, meer genoegen hebben en verschaffen, dan met veel kostbaarder vermakelijkheden voor zich of hunne lievelingen. Zijn deze voor het grootste kinderboekje al te oud, men geve hun dan:
Dr. g.f. dinter's Gedachten en Beelden van het heilige, ware en goede. Uit het Hoogduitsch, door a.c. van eldik thieme. Te Groningen, bij W. van Boekeren. 1837. In kl. 8vo. 200 Bl. f 1-40.
Immers, ofschoon Rec. meent, dat men den Schrijver veel te hoog verheft, wanneer men hem ‘eenen nieuwen jean paul’ noemt, zoo heeft hij echter veel waars en schoons, bij een levendig vernuft. Enkele gedachten zijn wat alledaagsch, zonder dat het kleed dit vergoedt; andere verraden iets dogmatisch, hier minder gepast; maar over het algemeen levert het geheel een geschikt boekje op, meer echter om nu en dan tot leiding van godsdienstige gedachten voor een oogenblik ter hand te nemen, dan om geregeld door te lezen. De bekwame Overzetter, door ziekte, zoo wij meenen, buiten staat tot waarneming van zijn predikambt, kan ook door dezen arbeid in grooteren kring nuttig zijn. Hij had er zich niet over behoeven te verontschuldigen, dat zijne pen hier en daar uitweidde. Al had hij dit nog meer gedaan, het werkje zou er niet bij verloren hebben.

{==139==} {>>pagina-aanduiding<<}

‘Het ongeloof verblindt door te veel, dweeperij door te weinig licht,’ (bladz. 63) kan even goed omgekeerd gezegd worden.
Prof. van hengel roemde, in eene schoone Oratie, de Christelijke Godsdienst als kweekster van ware welsprekendheid. Zij verdient niet minder geprezen te worden als voedster van edel gevoel, en weldadige rigting gevende aan vernuft en verbeelding.

De Steenkolenmijnen, door L. Rellstab. Naar het Hoogduitsch. Te Amsterdam, bij J.C. van Kesteren. In gr. 8vo. 217 Bl. f 2-40.

Wie met ons den verdienstelijken Schrijver op de velden van Moskow of in de straten van het belegerde Algiers en oproerige Parijs vergezeld en bewonderd heeft, zal voorzeker dit nieuwe voortbrengsel van den meester in zijn vak met belangstelling in handen nemen en met onverflaauwde aandacht doorlezen. Dezelfde naauwkeurigheid van beschrijving, zonder mis te tasten, dezelfde grondige kennis, die in dit bijzondere vak, het steenkolengraven, zoo geheel ongewoon is, straalt evenzeer in dit kleinere werk als in zijne vroegere en uitgebreidere romans door. Misschien bevindt de Schrijver zich hier nog meer in zijn eigenlijk genre; zijne eenvoudige, soms bijna kinderlijke schrijfwijze behoeft zich op vaderlandschen bodem en bij de onverbasterde zeden der mijnwerkers minder aan banden te leggen, dan onder de weelderiger Franschen. Ook voegen hier beter de eenigzins overdrevene en dweepachtige gesprekken en gevoelens in eene landstreek, die door verhevene natuurschoonheden daartoe als van zelve aanleiding geeft.
Even als in rellstab's andere werken, zijn de personen weinig in aantal, maar allen wekken het belang van den lezer. De knoop is even eenvoudig als verschrikkelijk: het opkomen van water in eene mijn, welker eenige uitgang daardoor ontoegankelijk wordt, juist terwijl eene aanzienlijke familie, aan wier lot een minnehandel is vastgeknoopt, die onderaardsche gewesten bezoekt. Honderdvijftig vademen onder de oppervlakte der aarde bedolven, afgesloten van alle menschelijke hulp, en zonder eenigen leeftogt, is de toestand

{==140==} {>>pagina-aanduiding<<}
dezer ongelukkigen inderdaad verschrikkelijk. Telkens overstelpen hen nieuwe rampen: na een etmaal onvermoeid gearbeid te hebben, zien zij hunne hoop ten wreedste teleurgesteld. Oproer, moedeloosheid, hongersnood en daaruit ontstaande krankzinnigheid, die in deze gewelven vooral iets vreeselijks heeft, eindelijk volkomene uitputting, het sterven van velen hunner, de bedorvene mijnlucht, wanhoop en volslagene duisternis, - ziedaar telkens nieuwe martelingen, telkens eene schrede nader aan den dood! De belangstelling des lezers wordt al meer en meer gaande gemaakt, en ziet zich eindelijk door eene gelukkige ontknooping voor de hoofdpersonen bevredigd.
De Vertaler heeft zich wél gekweten, en het romanlezend Nederlandsch publiek door zijne vertolking eene werkelijke dienst bewezen. Ook het titelvignet is zeer gelukkig uitgevallen.

Zeeuwsche Volks-Almanak voor 1838. Te Zierikzee, bij J. van de Velde Olivier. f :-75.

Volle bloei van kracht en gezondheid blijft dit jaarboekje bij deszelfs derde verschijning kenmerken. Alles is echt Zeeuwsch, belangrijk voor den inwoner van dat gewest en voor den beminnaar van vaderlandsche oudheden. De Provinciale Almanakken worden niet alleen voor het volk, (wij sluiten het plebs natuurlijk uit) maar ook voor den Geleerde schier onmisbaar, door het verzamelen van antiquiteiten, die elders schaarsch en dikwerf geheel niet te vinden zijn. Getuige onder anderen in dit werkje het welgestelde en belangrijke vertoogje over het scheepje van ter Goes, en dat over het slot Oostende. Verzen van meerdere en mindere waarde, waaronder een van de goedwillige p. moens, wisselen het belangrijke proza af. De gesteendrukte afbeeldingen van den kelder van het slot Oostende, van het slot van Haamstede, den 400 jarigen moerbeziënboom, en van de stad Zierikzee, zijn allergelukkigst uitgevallen; ook de teekening der Maaneclips is helder en duidelijk. De aanwijzing der Kermissen en de zoogenoemde Reiswijzer blijven ontbreken. Wij verklaren de kundige Redacteurs te dien opzigte gaarne, op hun verzoek, voor diligent, en danken hen voor het genoegen, dat

{==141==} {>>pagina-aanduiding<<}
wij door hunnen arbeid ook dit jaar weder mogten smaken. Het debiet blijve aan hunne onvermoeide pogingen beantwoorden, en zij bij kracht en gezondheid, om den volgenden jaargang met even veel oordeel het licht te doen zien!

Zuidhollandsche Volks-Almanak voor 1838. Te 's Gravenhage, bij de Erven Doorman en J.D. Steuerwald. f 1-:

Nieuwe Almanak voor Blijgeestigen. Te Amsterdam, bij Gebr. Diederichs. f :-60.

Wij hadden gedacht onze taak der aankondiging van Almanakken afgesponnen te hebben, maar nu komen er nog achterblijvers opdagen, die ook hunne beurt van introductie verlangen; aan welk verlangen wij dan ook bereidwillig voldoen, te meer daar het nieuwe ondernemingen geldt.
No. 1 geeft achter den gewonen dagwijzer de audientiedagen van Z.M. en die der Ministers op, dat niet ongepast is. Aan zoogenoemde Reiswijzers wordt echter, naar 't schijnt, niet meer gedacht, en wij missen ze toch ongaarne bij Volks- Almanakken, ondanks de verschooning, die de vader van al die Volksboekjes voor dat verzuim heeft ingebragt. In de Mengelingen wisselen verzen en proza elkander af; het laatste levert, als gepaste inleiding, eene schets van Zuidholland; geeft een levensberigt van philip van almonde, Lt. Adm. van Holland en Westvriesland, door 's Rijks Archivarius Mr. j.c. de jonge, met eene fraai gesteendrukte afbeelding van het praalgraf diens Zeehelds, door zijne dankbare neven opgerigt; eene korte beschrijving van het oude, eerwaardige gebouw op het Binnenhof in den Haag, mede door een plaatje opgeluisterd, bij welke beschrijving wij wel hadden gewenscht, dat aan den bekwamen ziesenis hulde ware bewezen voor den smaak, waarmede hij de herstelling van den ingang bewerkte; de lotgevallen van jan van arkel; eenige legenden van st. nikolaas, en eene geestige zamenspraak van erasmus over het bedrog in den paardenhandel; terwijl onder de verzen een stukje van tollens door een plaatje wordt opgeluisterd, en een fraai stukje van a. bogaers otto klant's heldendood krachtig bezingt. De overige dichtstukjes zijn ook niet verwer-
{==142==} {>>pagina-aanduiding<<}
pelijk. - Wij bevelen dit werkje alzoo met genoegen aan, en houden ons overtuigd, dat de Redactie in een volgend jaar, vroeger gerugsteund, zich niet zal behoeven te verschoonen wegens overhaasting, waarvan nu zelfs maar weinige sporen te vinden zijn.
No. 2 geeft, in een luimig voorberigt, bescheid van zijn vernieuwd bestaan. Wij mogen ons wel niet beklagen, dat er eene goede hand vol kaf onder het koorn gemengd is, daar de Redactie zegt, dat dit met voordacht geschiedde; maar wij zouden toch wel wenschen, dat enkele prozastukjes, waarvan wij de geestigheid niet kunnen vatten, waren teruggebleven; misschien is het onze schuld, en dan zal het kost voor andere monden zijn. De versjes van korter of langer adem, die op het proza volgen, bevielen ons meest allen zeer goed. Dat Referent onder zoo vele anecdoten een aantal kennissen van vroegeren tijd ontmoette, is denkelijk aan zijn gelukkig geheugen te wijten; er zijn er echter een aantal, die nieuw voor hem waren. De bladvulling op bl. 109 zou hij liever niet aangetroffen hebben, opdat aan profanéren geen voet gegeven worde; er is immers zoo veel anders, waarom men, zonder aanstoot te geven, lagchen kan? De Travestie van schiller's Lied van de Klok, op de koffij, vonden wij, ondanks onzen afkeer van Parodiën, een der geestigste stukjes van het bundeltje. Ten slotte schrijven wij de volgende aardigheid af, getiteld de stervende Gierigaard, die ons nieuw voorkwam:

‘Wat hoor ik!’ riep in 't laatste levensuur 
Harpax, de Gierigaard, tot zijn vergaderde erven, - 
‘Gij wilt mij balsemen, na 't sterven, 
Met zalf en specerij, zoo kostbaar en zoo duur! 
'k Onterf u al te zaâm, indien ge u durft verstouten, 
Dat gij zoo dwaas mijn geld verspilt. 
Neen, zoo gij na mijn' dood mijn lijk bewaren wilt, 
Beveel ik u, het in te zouten!’ 





Een woord aan den Heer R.H. Graadt Jonckers.

De Heer graadt jonckers heeft goedgevonden, in No. 1 van den Recensent ook der Recensenten eenen brief te

{==143==} {>>pagina-aanduiding<<}
plaatsen aan den beoordeelaar van zijne vertaling van reland's Galatea. Dat de beoordeeling van dat boekje (te vinden in No. 16 der Letteroefeningen van het vorige jaar) den Heere graadt jonckers weinig smaken zou, liet zich vooraf voorspellen: het is hard, om, wanneer men waant heel wat fraais te hebben gemaakt, te moeten hooren en met bewijzen te zien staven, dat men voor het ondernomene werk geheel ongeschikt is en eene prul heeft geleverd. Maar weinig vermoedde Recensent, dat iemand, ten zij geheel door eigenwaan verblind, de vermetelheid zoude hebben, om eene soort van anticritiek te schrijven, indien hij niet ten minste eene enkele der tegen hem aangevoerde beschuldigingen kon ontzenuwen. De Heer graadt jonckers heeft dit laatste niet beproefd. Geen wonder; want er is waarlijk niet veel verstand van de Latijnsche taal noodig, om te zien, dat de door Recensent aangehaalde plaatsen door den Vertaler, al maakt hij ook, gelijk hij in zijne anticritiek verzekert, zelf Latijnsche verzen, niet zijn begrepen. En met hoe vele had Recensent die plaatsen nog kunnen vermeerderen! Een paar voorbeelden slechts. El. II. 7-10:

Mens bona, quae, Paphiis numquam laedenda sagittis, 
Credebat puerum vincere posse Deum, 
Mens bona, praecipites animi compescere motus 
Docta, repentino tacta stupore, silet. 

aldus vertaald:

Men noem 't een regt verstand, dat Paphie's boog liet spannen, 
Den jongen God bespotte en reeds verwonnen zag, 
Een regt verstand, geleerd de felle drift te sussen, 
Of dat verzwijgt, zoodra 't getroffen zich gevoelt. 

Verraadt het niet verregaande ongeschiktheid tot het vertalen van Latijn, als men zulke eenvoudige regels niet verstaat, en niet ziet, dat de zin is: Het gezond verstand, dat, onkwetsbaar voor liefdes pijlen, den Liefdegod meende te kunnen overwinnen, dat geleerd had, om de onverwachte aandoeningen der ziel te bedwingen, het zwijgt [bij het zien van Galatea], door plotselinge verbazing verstomd. En zoo is het bijna met deze geheele Elegie. Wil men nog een voorbeeld, men leze het slot van El. IV, waar de regel:

{==144==} {>>pagina-aanduiding<<}


Summa, precor, vitae meta sit illa meae! 

vertaald wordt: (zoodra ik)

...van mijn levensvreugd een hooger doelwit ken! 

Weet dan niet ieder schooljongen, dat vitae meta 's levens einde beteekent?
Maar waartoe langer bij deze en soortgelijke domheden stilgestaan, wier aanwijzing zelve den Heer graadt jonckers zoo weinig tot een beter verstand der plaatsen kan brengen, dat hij onnoozel genoeg is, om dergelijke, door hem volstrekt niet begrepene, verzen tot bewijzen aan te voeren, dat hij niet overal letterlijk vertaald heeft? Geen wonder van plaatsen, die hij niet verstond! Wat overigens dat letterlijk vertalen betreft, Recensent sprak van woorden, niet van zinnen; en wie zich de moeite wil geven, om deze ellendige rijmelarij met het oorspronkelijke te vergelijken, zal zich van de waarheid overtuigen.
Op al de aardigheden in den brief van den Heer graadt jonckers wil Rec. niet antwoorden; zij doen niets ter zake, en bewijzen slechts, dat de Schrijver eene verdediging op degelijke gronden als wanhopig beschouwde.
Recensent zal overigens zijnen naam niet noemen, hoe uitlokkend de aanbieding van den Heer graadt jonckers ook zij, om op dien naam een Latijnsch epigram te willen maken en hem alzoo te vereeuwigen. Mogt de Heer graadt jonckers nu nog besluiten, om op den beoordeelaar zijner Galatea, in diens qualiteit als recensent, een lofdicht zamen te stellen, dan hoopt deze, dat het beter moge zijn, dan zijn gedicht op Neêrlands geliefde Koningin, waarover hij een kort, maar voldoend oordeel kan lezen op bl. 45 van denzelfden Recensent ook der Recensenten, die zijne jammerlijke anticritiek heeft opgenomen.
Van alle verder geschrijf van den Heer graadt jonckers over deze zaak zal geene notitie worden genomen door

Den Recensent zijner Galatea.

No. II. Boekbesch. bl. 57, reg. 10 v.o., leze men: orde, duidelijkheid.


{==145==} {>>pagina-aanduiding<<}

Boekbeschouwing.

Het wezen en de geschiedenis der Hervorming, enz. Door Dr. K.R. Hagenbach. IIde of laatste Deel.

(Vervolg en slot van bl. 106.)

Het grootste gedeelte der negentiende Voorlezing bestaat in eenige trekken uit het stille huiselijke leven der Hervormers, voornamelijk van luther, als mensch beschouwd; ‘want ook in dezen kring,’ zegt hagenbach te regt, ‘moeten wij den reformatorischen, dat is den Christelijken geest, in zijne vrije ontwikkeling, in zijne hervormende werkzaamheid leeren kennen.’ Het zou dus ook, meent Ref., aangenamer geweest zijn, indien de Spreker zich hier daarbij alleen bepaald, en niet nog eenige geheel ongelijksoortige bijzonderheden hierachter gevoegd hadde, rakende de verdere lotgevallen der Duitsche Hervorming, tot op het ontstaan van den naam Protestanten, en het begin der scheuring tusschen de Hervormers.
Na eene korte vermelding van de verdere uitbreiding der Hervorming in het overige Europa, en van de hinderpalen, die haar in den weg stonden, wordt, in de twintigste Voorlezing, hare geschiedenis, zoo als zij te Bern en te Bazel plaats gehad heeft, verhaald, en ten opzigte dezer laatste stad en haren omtrek in de eenentwintigste voortgezet. Over deze gebeurtenissen, waarin ‘de grenzen tusschen reformatorische en revolutionaire handelingen, in enkele oogenblikken van drift, op eene gevaarlijke wijze werden overschreden,’ wordt hier met veel verstand en gematigdheid gesproken. ‘Wij zijn,’ zegt de Redenaar, bl. 266, ‘eigenlijk getreden op de grenslijn tusschen hervorming en omwenteling. Wij hebben beelden ontmoet, die ons onwille-
{==146==} {>>pagina-aanduiding<<}
keurig beelden uit onzen tijd voor oogen stelden. Wij hebben onze stad, onze regering, onze burgerij gadegeslagen in eenen door partijgeest onrustigen tijd. Wij hebben stemmen gehoord, en maatregelen zien nemen, die ons juist niet vreemd schenen te zijn; het was ons veeleer, alsof wij in de oude dragt des overgrootvaders de onveranderde familietrekken konden wedervinden, die, met geringe wijzigingen, tot op de naneven zijn overgeërfd. Doch indien wij al in het beeld vlekken en rimpels vinden, die wij, in den spiegel ziende, welligt weder in onszelve terug ontdekken, mag ons dit niet ontmoedigen. Een eerlijk oog lacht ons uit dit beeld tegen, en eene opregte tong spreekt ons uit hetzelve aan, ofschoon hier een trek van ruwheid, daar een van zwakheid ons moge mishagen; en hoe langer wij het beeld beschouwen, des te meer ziel vinden wij in hetzelve, en in deze ziel van het beeld, in de kern des levens in te dringen, zij ons tegenwoordig oogmerk.’ - Na korte vermelding van de in St. Gallen en Schaffhausen
tot stand gebragte Hervorming, slaat hagenbach het oog op de vijandelijke houding, waarin de Zwitsersche Cantons, ter zake van de Godsdienst, tegen elkander over kwamen te staan, en maakt zeer oordeelkundige aanmerkingen over het onderscheid der gevoelens, die zwinglius en luther, ten aanzien van het gebruiken van geweld in dezen, aan den dag legden, en die niet alleen uit ieders individualiteit, maar ook uit de verschillende staatkundige omstandigheden, waarin zij verkeerden, voortvloeiden. De geschiedenis van den strijd zet hij voort tot op den landvrede, die tegen den zin van zwinglius gesloten werd. - Het overige van deze Voorlezing bestaat uit een verhaal van het gesprek, dat, door tusschenkomst van den Landgraaf philips van Hessen, te Marburg, tusschen eenige Godgeleerden, over de leer des Avondmaals, plaats had, maar tot geen' bevredigenden uitslag leidde; en verder van de door melanchton opgestelde Confessie, die aan den Rijksdag te Augs-
{==147==} {>>pagina-aanduiding<<}
burg overgegeven werd, maar even weinig tot eene voor het Protestantisme gunstig beslissende uitkomst bragt.
De tweeëntwintigste Voorlezing geeft een kort overzigt van de Protestantsche Leer, Eerdienst en het Kerkbestuur, vooral in vergelijking met het Catholicisme, om het wezen der Hervorming en den geest van het Protestantisme, voor zoo ver deze uit die drie hoofdpunten kenbaar is, te doen kennen. Ook hierin heerscht over 't geheel dezelfde liberale en gematigde geest des kundigen en zelfdenkenden Schrijvers. Ons bestek laat ons niet toe, hem hier in bijzonderheden te volgen; maar het geheel zal men, vertrouwen wij, met nut en genoegen lezen.
Met de drieëntwintigste Voorlezing brengt de Spreker zijne Hoorders op het tijdstip, waarop de geschiedenis der Hervorming ‘een oorlogzuchtig aanzien krijgt, en haar zuiver karakter bezoedeld wordt;’ doch juist daarom kan hij ten einde spoeden, ‘dewijl hij slechts datgene wil opnemen, hetwelk geschikt is, om het grondbeginsel der Hervorming en van den reformatorischen geest duidelijk te maken.’ Hij schetst dus den op nieuw uitgebarsten Godsdienstoorlog in Zwitserland, waarin zwinglius sneuvelt, wiens dood kort daarop door dien van oecolampadius gevolgd wordt. Hierop vermeldt hij kortelijk de verdere lotgevallen der Duitsche Hervorming, waarin de dood van luther, en veertien jaren later die van melanchton, mede onder de merkwaardigste gebeurtenissen behooren. - Het overige is toegewijd aan calvijn en aan het door hem bevorderde werk der Hervorming in Fransch Zwitserland.
Zeer belangrijk, eindelijk, zoo naar inhoud als bewerking, is de vierentwintigste of laatste Voorlezing, hoe vele zaken daarin ook als opeengedrongen zijn. Hierin wordt vooreerst het Calvinisme in zijne betrekking tot het oudere Protestantisme van luther en zwinglius beschouwd, en daarbij worden zoo wel de harde leerstellingen en de despotisch-gestrenge kerkelijke re-
{==148==} {>>pagina-aanduiding<<}
geringsvorm van calvijn, als deszelfs geheel Antiprotestantsche handelwijze tegen servetus, met onpartijdigheid, zonder verzwaring en zonder vergoelijking, beoordeeld. Daarna geeft de Spreker een kort overzigt van de verdere uitbreiding der Hervorming in Europa. Verder voert hij even aan, dat de Hervorming weldadig teruggewerkt heeft op het Catholicisme, (hierover had Ref. gaarne iets meer gelezen) dat echter in het Concilie van Trente en in de orde der Jezuïten zeer krachtige steunen gevonden heeft. Laatstelijk geeft hij eene treffende schets van het karakter der Hervorming, en vooral van derzelver heilzamen invloed op verschillende omstandigheden des levens, zoo als op Godsdienst, Staatkunde, Wetenschap, Kunst, Zeden, Scholen, en het Burgerlijk en Huiselijk leven. Met eene korte, hartelijke toespraak, overeenkomstig den kring zijner Toehoorders, besluit hij deze Voorlezingen, waarvan wij dit slotwoord overnemen: ‘Uren en dagen, tijden en jaren vergaan, en het tegenwoordige zelf grenst aan het verledene; doch het eene noodzakelijke blijft. Dit eene trachte een ieder in het leven vast te houden en te bevorderen. De een zaait, de ander maakt nat, maar God geeft den wasdom.’ Dien wasdom geve God ook aan het goede, dat door dit welbearbeide werk, zoo wel in ons Vaderland, als in die beide Landen, waar het licht der Hervorming het eerst opgegaan is, gezaaid kan worden!




Twaalf Leerredenen, ten deele over eenige min behandelde teksten, door J. Decker Zimmerman, Predikant bij de Evang. Luthersche Gemeente te Utrecht. (Tevens ten voordeele van het Fonds voor Weezen, Oude Mannen en Vrouwen, bij voornoemde Gemeente.) Iste Zestal. Te Utrecht, bij den Auteur. 1837. (Medeuitgever C.L. Schleijer, te Amsterdam. In gr. 8vo. 269 bl. f 2-30.


{==149==} {>>pagina-aanduiding<<}

Blijkens den titel, heeft de uitgave dezer Leerredenen, behalve het algemeen Christelijk nut, nog een bijzonder liefdadig oogmerk. Op dit laatste vooral ziende, zal men het zich niet ligt beklagen, door zijne bijdrage zich een boek aangeschaft te hebben, dat ook voor het eerste veel goeds bevat, en als zoodanig over het geheel mag aangeprezen worden. Beschouwt men nu verder deze Leerredenen uit een wetenschappelijk oogpunt, als behoorende tot het vak der Kanselwelsprekendheid, dan wil ‘de genegen beoordeelaar,’ gelijk de Schrijver in het Voorberigt wenscht, er wel ‘met en naar billijkheid nota van nemen, dat zij niet zoo gehouden, maar echter schets en bouwstoffe steeds volkomen dezelfde gebleven zijn, en ook, wat de bewerking aangaat, voor het minste niet alles nawerk is;’ ja hij wil hem in zeker opzigt toegeven, dat er ‘groot onderscheid tusschen Leerredenen om te lezen of te hooren’ bestaat; maar nogtans wordt dan de beoordeeling van dezelve, uit het oogpunt van Leerredenen beschouwd, moeijelijk, en zij verschijnen als tweeslachtige wezens in het gebied der Letterkunde. Door die latere bewerking en omwerking is het dan ook welligt, dat deze Leerredenen wel rijk zijn in gewigtige zaken, belangrijke mensch- en zedekundige opmerkingen, en wat dies meer zij, dat alle behartiging verdient; maar doorgaans overmatig lang en vol, in stijl omslagtig, door lange vol- en tusschenzinnen overladen, door vreemde en harde constructiën ingewikkeld, en zelfs in het lezen gansch niet gemakkelijk. Er schijnt hier wel eens navolging of ten minste invloed te zijn van den zamengepakten en zwoegenden stijl van sommige Duitschers, die wel somtijds als oorspronkelijk en als zekere krachttaal schijnt te luiden, maar doorgaans ten koste der duidelijkheid en zoetvloeijendheid, welks navolging dus niet anders dan ten bederve onzer Letterkunde kan dienen.
Dat hier Leerredenen voorkomen over ‘min behandelde teksten,’ maar die bij eene goede behandeling vruchtbaar in nuttige leeringen zijn, zal uit de volgende

{==150==} {>>pagina-aanduiding<<}
korte opgave kunnen blijken, waarbij de Heer decker zimmerman ons eene en andere kleine aanmerking ten goede houde!
De eerste Leerrede handelt, volgens Regt. VII:1-25, over gideon's behaalde zegepraal met driehonderd over honderdvijfendertigduizend, of waardoor dikwerf de kleinen groot worden, en heeft eene tijdelijke belangrijkheid door de gelegenheid, waarbij zij gehouden is, namelijk ‘in Nov. 1832, tijdens het optrekken des Franschen heirs, tot belegering der Antwerpsche Citadel.’ In de toelichting van het verhaal wordt de aandacht gepast bij drie hoofdpunten bepaald, de proeve aan het water, de bespieding, en de krijgslist. Bl. 8 en 9 wordt gezegd, dat de spreekwijze: De Heer sprak tot gideon, ‘nagenoeg zoo te verstaan is, gelijk wij ook wel zeggen, omtrent eenig naar omstandigheden meer of min gelukkig denkbeeld, waarop iemand geraakte, ‘God gaf het hem in.’ Maar gaat dit hier door, waarom dan ook niet op andere plaatsen, b.v. waar het is: De Heer sprak tot mozes, enz.? en indien ook daar, wordt dan niet alle stellige Openbaring en Israëlitische Theocratie weggeschoven, of althans op losse schroeven gezet? Is het zelfs in het voorhanden zijnde geval waarschijnlijk, dat gideon uit zichzelven op zulk eenen schijnbaar ongerijmden inval zou gekomen zijn; of zoo dit al, dat het volk dan daarin zoo gewillig zou toegestemd hebben? - Aan genoemde drie hoofdpunten verbindt de Spreker, in het 2de deel, even gepast, de drie volgende oorzaken, waardoor dikwerf kleinen groot worden, namelijk door den soms reeds onderscheidenden volksaard, door het gerucht soms van den naam, en door de wegen en uitwegen, door de Voorzienigheid den kleinen menigmaal geopend. - Zoo doelmatig kort, als deze
onderdeelen van het 1ste en 2de stuk uitgedrukt zijn, zoo zijn daarentegen de drie van het 3de, of de toepassing, in het begin wat al te omslagtig voorgesteld, om goed onthouden te worden, maar worden toch vervolgens meer geconcentreerd dus voor-
{==151==} {>>pagina-aanduiding<<}
gedragen: 1. Aanbidden wij (in dat groot maken der kleinen) de Goddelijke voorzorg. 2. Stellen wij bij eene regtvaardige zaak niet (en nooit!) te veel wantrouwen in onze kleinheid. 3. Vatten wij al onze uiterste krachten veeleer wederkeerig zamen, opdat de groote bij zijnen vermetelen overmoed beschaamd sta, en Gods naam verheerlijkt worde door en aan allen! - Men ziet dus, dat in dit welbewerkte stuk, ofschoon grootendeels meer Verhandeling dan Leerrede, van de Geschiedenis een goed gebruik gemaakt is. - Onder de meer of min platte spreekwijzen, die wij hier en daar in deze Leerredenen vinden, zouden wij dergelijke, als die van bl. 103: ‘Is hij niet de oude God nog?’ wel het liefst missen.
De tweede Leerrede is ‘gehouden kort na de uitbarsting der Belgische onlusten,’ enz. en (vreemd genoeg!) getiteld: de man, die buiten zijne plaats omzwerft, volgens Spreuk. XXVII:8. Door dien man verstaat zimmerman eerst den genen, ‘die het ongeluk heeft, van (b.v. door betrekkingen of zaken gedwongen) zich te moeten verwijderen uit zijn Vaderland en veilige woonstede’; daarna iemand, ‘die omzwerft buiten hetgene, waarin hij geplaatst is,’ zoo als de bemoeizuchtigen, de te zeer verdoolden in staatszaken, de ondernemens- (onderneem-) zieken, welker overeenkomst met zulk eenen vogel zimmerman in het 2de deel zoekt aan te toonen, en waaruit hij in het 3de eenige lessen afleidt. Indien de Schrijver zelf geene aanleiding geeft, om te denken, dat hij eene dubbelzinnigheid bedoeld heeft, dan zou Rec. zeer noode zulk eenen tweederlei zin van een gezegde aannemen, als waardoor de uitlegging zeer onzeker en willekeurig gemaakt wordt. Hij voor zich zou deze spreuk anders verstaan, en wel van het ongeluk der ballingschap, gelijk het lot van een' vogel, wiens nest gestoord wordt; want zal men zulk een vrijwillig en eigenzinnig omzwerven buiten zijn nest bij den vogel wel ligt vinden?
De derde Leerrede heeft, volgens Pred. VII:16, 17,

{==152==} {>>pagina-aanduiding<<}
ten titel: Wees niet al te regtvaardig noch al te goddeloos, is mede van belangrijken inhoud, die wel behartigd mag worden, maar insgelijks te vol, te ingewikkeld van stijl, en vooral in het geheele derde stuk gansch niet vrij van herhalingen.
In de vierde Leerrede is, volgens marc. XI:12-14, 19, 20, de gevloekte en aanstonds daarop verdorde vijgeboom het onderwerp. In het eerste of verklarende gedeelte is de opgave der onderverdeeling niet gemakkelijk voorgesteld, en althans van het tweede punt, ‘eene woordschikking, eigen aan den schrijftrant van marcus, die, vereenigd met eene vrij blijkbare misvatting in betrekking tot de letter des verhaals, aan het hier geboekte in zijn geheel, behalve de tegen hetzelve ontstaande zwarigheden, reeds zoo iets verwards heeft,’ zal men zich vooraf bezwaarlijk een denkbeeld kunnen maken. Anders is deze Leerrede in de verklaring nog al helder, en in het tweede of toepasselijke gedeelte over het geheel eene van de beste en duidelijkste. De uit dit verhaal afgeleide leeringen zijn: 1. dat wij mede oorspronkelijk bestemd zijn tot vrucht dragen; 2. dat echter dikwerf ook onze levensboom enkel bladeren, maar geene vrucht oplevert; 3. dat nogtans insgelijks hier eenmaal vrucht zal gezocht en daarnaar gevraagd worden; 4. en dat dan, bij ontstentenis van dien, Goddelijke vloek elken onvruchtbaar bevondenen in zijne mate dreigt.
Waarom de vijfde Leerrede vervolg genoemd wordt, blijkt niet duidelijk, want zij handelt over het bergen verzettende geloof, volgens marc. XI:22-24. Indien deze tekst, gelijk zimmerman in het 1ste deel zeer wel aantoont, alleen op de Apostelen en het wondergeloof ziet, is het dan niet te verre getrokken, denzelven ook, gelijk hij in het 2de doet, als eene algemeen toepasselijke belofte te beschouwen? Anders is ook deze Leerrede eene van de beste en duidelijkste, welke het minst van die gebreken heeft, welke Rec. boven meende in dezen bundel op te merken.

{==153==} {>>pagina-aanduiding<<}

De zesde Leerrede handelt, naar II tim. IV:14, 15, over paulus waarschuwing tegen alexander, den smid. Van dezen tekst wordt, naar Rec3. gevoelen, eene gedwongene vergoelijkende uitlegging gegeven, om paulus toch niets onbetamelijks of berispelijks te laten zeggen. Paulus was immers mensch, van gelijke bewegingen, als wij allen; en waarom kon het dan niet zijn: Aliquid humani passus est? Wat grond is er toch, om de Apostelen ook in hun zedelijk bestaan voor onfeilbaar te houden en tot volmaakte heiligen te maken? Waarlijk, zoo zij regt Christelijk nederig waren, dan matigden zij zich zulke eer niet aan, en dit zien wij ook niet in hunne overgeblevene schriften, maar zij begrepen zich wel degelijk onder degenen, die in velen struikelden. Mogen, ja moeten wij zelfs hunne daden niet beoordeelen naar de leer huns Meesters, die zij verkondigden? De woorden: De Heer vergelde hem naar zijne werken, staan immers in de hoofdzaak volmaakt gelijk met die van david: De Heer vergelde den kwaaddoener naar zijne boosheid, al is het dan ook bij dezen hartstogtelijker, vreeselijker en dichterlijker uitgedrukt; en zoo zou men zelfs de zoogenoemde vloekpsalmen goed kunnen maken. Zelfs de vergelijking, die zimmerman ter vergoelijking maakt, dat paulus in dezen brief van degenen, die hem in zijne verantwoording niet bijgestaan hadden, zegt: Het worde hun niet toegerekend, baat niets, want het onderscheid is te zigtbaar: bij dezen was het zwakheid en schroomvalligheid, uit vrees voor lijden; bij genen opzettelijk tegenstrevende boosheid. - Voor het overige vindt men in het praktische gedeelte dezer Leerrede wel eenige nuttige vermaningen; maar over het geheel komt zij toch Rec., in
vergelijking met de overige, een schraal stuk voor, dat meer door zonderlingheid van inhoud bevreemdt, dan door belangrijkheid van zaken bevredigt.
Uit het gezegde zal men, vertrouwen wij, genoeg zien, dat deze Leerredenen, niettegenstaande hetgene, dat zij als zoodanig, naar Recs. oordeel ten minste, te

{==154==} {>>pagina-aanduiding<<}
wenschen laten, genoeg bevatten, om ten algemeenen Christelijken nutte, zoo wel als tot bevordering van haar bepaald liefdadig oogmerk, te dienen.






Opwekkingen en Raadgevingen in den omgang met Lijdenden, vooral bij de ondervinding van eigen lijden. Door A. Radijs, Predikant te Doesborgh. Te Amsterdam, bij W. Brave, Jun. 1837. In gr. 8vo. 242 Bl. f 2-40.

Bijbelsch Huisboek, of Christelijke Overdenkingen over sommige Bijbelplaatsen des N.T., vooral ingerigt voor huiselijk gebruik. Door denzelfden. Iste Stuk. Te Doesborgh, bij Kets en Lambrechts. 1837. In gr. 8vo. XII, 252 Bl. f 2-50.

Jozef, in verband beschouwd met de vervulling der belofte aan Abraham, betreffende de uitbreiding der ware Godsdienst op aarde. Door A.R. Berghege, Hz., Predikant te Hillegondsberg. Te Rotterdam, bij Mensing en van Westreenen. 1837. In gr. 8vo. 150 Bl. f 1-50.

Geschiedenis der Israëliten vóór de tijden van Jezus. Door J.J. Hesz, enz. IIde Deel. Te Deventer enz., bij A.J. van den Sigtenhorst enz. 1836. In gr. 8vo. 402 Bl. f 3-75.

Bijzondere Overdenkingen over Godsdienstige Onderwerpen. Uit het Dagboek van wijlen den Weleerw. Th. Adam, Leeraar van Wintringham. Naar het Engelsch. Te Rotterdam, bij Mensing en van Westreenen. 1837. In gr. 8vo. 262 Bl. f 2-60.

De meergevorderde Christen, of eene aanwijzing van den weg om goed te doen, enz. Door J. Abbott.

{==155==} {>>pagina-aanduiding<<}
Uit het Engelsch. Te Rotterdam, bij Mensing en van Westreenen. 1837. In gr. 8vo. XVI, 376 Bl. f 3-60.

Aanleiding tot Godsdienstige Overdenkingen op iederen dag des jaars; door T. van Spall, onder medewerking van eenige Godsdienstvrienden. Julij-December 1837. Te 's Gravenhage, bij A. Kloots. 1837. In gr. 8vo. 262 Bl. f 2-40.

Zullen wij bij het aankondigen en beoordeelen den dagelijks aanwassenden stroom van uitkomende boeken en boekjes eenigzins bijhouden, dan moeten wij zuinig met onze ruimte zijn, en daarom nu en dan in ééne aankondiging bijeenvoegen, wat anders afzonderlijk verslag en opzettelijke beoordeeling vorderen zou. Men neme daarmede ook ditmaal genoegen!
1. De Eerw. radijs behandelt hier een, wel is waar, veelmalen uitnemend behandeld, maar altijd belangrijk en bekoorlijk onderwerp; en hij doet het op zoodanig eene wijze, dat men het niet onvoldaan uit de handen zal leggen. Het werkje is geschreven in eene geleidelijke orde, met verstandigen raad, met Christelijke bemoediging, in eenen echt Evangelischen toon. Het vinde in vele huisgezinnen toegang; hetgeen wij ook toewenschen aan
2, van denzelfden Schrijver, zijnde het eerste stuk van eene nieuwe bijdrage tot huiselijke, stichtelijke lectuur. Zijne proeve onderscheidt zich gunstig, door gedurig naar den Bijbel zelven heen te wijzen, en eene zekere orde te bewaren, in tegenstelling met de gansch willekeurige sprongen, bij soortgelijke schriften niet ongewoon. Met regt geeft radijs als vereischten op: beknoptheid en te gelijk belangrijkheid, en een krachtvolle stijl, ten einde de belangstelling op te wekken, en aldus de leer des Christendoms voor verstand en hart nuttig te doen zijn tot opwekking van vaster geloof en hoop, tot volmaakter godsvrucht en werkzamer deugd. Schoon dat krachtvolle van den stijl latende voor wat

{==156==} {>>pagina-aanduiding<<}
het is, mogen wij den Eerw. radijs den hem toekomenden lof, zonder onregtvaardig te zijn, niet onthouden. Om vele redenen, zoo stoffelijke als verstandelijke, wenschen wij aan dit welgeschreven Huisboek vele lezers. Daar er nog drie stukken volgen, en wij er alzoo nog wel nader op zullen moeten terugkomen, vergenoege men zich met deze algemeene aanprijzing. De kundige Schrijver ga voort op den ingeslagen weg, en vinde aanmoediging, om naderhand met eenen tegenhanger uit het O.T. op te treden. Jammer, dat iemand van die bekwaamheden het niet verder gebragt heeft, dan - Doesborgh. Zoo gaat het meer, dat mannen van diepe kennis en uitnemende geschiktheid voor groote gemeenten op kleine plaatsen blijven; terwijl jonge Leeraars van stad tot stad vliegen, immers beroepen worden. Één enkele bekomt alles van hetgeen men naar het uitwendige van den Leeraarsstand bevordering noemt - vele anderen niets. Is het geene zonde en schande, dat bevordering in den eerwaardigsten van alle standen meestal afhangt van het geluk, van kruiwagens (en die nog soms van de armzaligste soort!) of - wij schamen ons het neder te schrijven - van het staan op eenige nominatiën in grootere steden? Mogt toch eens eenmaal in dezen - volmaakt, weten wij wel, is het niet te krijgen - eenige verbetering komen, en de bevordering van verdienstelijke Leeraren eenen meer gelijkmatigen gang nemen! Kan, wil, of durft men daaraan niets doen?
3. Wij komen alzoo tot den kundigen berghege. Zijne pragmatische beschouwing der geschiedenis van jozef hebben wij met het hoogste genoegen gelezen; er vele nieuwe gedachten zelfs in gevonden. Het boekje leest uiterst aangenaam, en is een belangrijk bijvoegsel tot
4, het tweede Deel der Israëlitische Geschiedenis van hesz, hetwelk met Gen. L eindigt. Wij verlangen zeer naar den juist niet snellen voortgang van dezen weluitgevoerden druk.
5. Is van een geheel ander alooi. Volgens den Ver-
{==157==} {>>pagina-aanduiding<<}
taler wordt het in Engeland bijna in ieder huisgezin aangetroffen. Wij willen niet het minste afdingen op de godsdienstige gemoedsstemming van den Opsteller, noch op het Christelijke doel van den Vertaler, maar hadden liever gewenscht, dat ons publiek niet op deze zwaarmoedige, in eenen geheel verkeerden geest opgestelde overdenkingen ware onthaald geworden; ja, dat men nooit deze uittreksels uit een dagboek, niet opgesteld met het doel van uitgave, het licht hadde doen zien. Met aanhaling van een paar korte plaatsen, laten wij den lezer zelven oordeelen:
‘Christus zegt: “zet u neder in het laagste vertrek,” maar het laagste is, volgens den H. Paulus, zóó laag, dat ter naauwernood één enkel mensch in hetzelve kan nederzitten. Lees hierover na Openb. III:17, 18; Gal. V:19-21; Tit. III:3.’ (?)
‘Het gebod is heilig, regtvaardig en goed, niet enkel in deszelfs voorschriften, maar ook in zijn' vloek. De eerste zijn duidelijk, en kunnen door niemand ontkend worden; de laatste worden nimmer geloofd, dan door eene werking van den H. Geest.’ (Ei! welke werking?)
‘God biedt zichzelven in Christus aan, om ons deel, ons eigendom (?) en ons geluk te zijn; en de mensch, die zich met iets minder kan tevreden stellen, is niet waardig, God te ontvangen, en niet in staat om Hem te genieten.’ (Louter mystieke onzin!)
‘Bemest en besnoei een' slechten boom, zoo lang gij wilt, hij zal nooit anders, dan slechte vruchten voortbrengen. Wanneer men dit regt begrijpt, begrijpt men het Evangelie.’ (Dat klinkt als een klok!)
Maar genoeg ter regtvaardiging van onzen wensch, dat dit werkje bij ons niet in bijna ieder Christelijk huisgezin aangetroffen zal worden. Wil men iets uit dezelfde taal, en uit denzelfden Boekwinkel, dan is men veel beter aan
6. De manier van abbott is uit zijne beide andere, mede door den Eerw. van deinse vertaalde

{==158==} {>>pagina-aanduiding<<}
schriften genoeg bekend. Ook het onderhavige is zeer bevattelijk en onderhoudend geschreven. Schoon verre van overal met den Amerikaanschen Schrijver in te stemmen, bevelen wij het gaarne aan. Breedvoerige vermelding is, na het over den jongen Christen en den Hoeksteen vroeger door ons gezegde, minder noodig. Zoo zeggen wij ook van
7 alleen, dat het op denzelfden voet, als het eerste halfjaar, wordt voortgezet. Een algemeene gegraveerde titel voor den geheelen jaargang versiert, met voorrede en inhoudsopgave, het laatste nommer. Het dagschrift wordt ook dit jaar voortgezet, voor die het verkiest met een paar fraaije platen. Wij wenschen den Eerw. Verzamelaar goed debiet en ruimere medewerking.




Gronden van de Leer der Smetstoffen (,) door M.E.A. Naumann, Hoogleeraar te Bonn. Uit het Hoogduitsch vertaald door C. Pekelharing, Med. Cand. Met eenig Voorberigt van Prof. F. van der Breggen, Cornz. Te Amsterdam, bij J.D. Sijbrandi. 1837. In gr. 8vo. XII en 92 bl. f 1-:

De Student in de Geneeskunde, pekelharing, ondernam, op raad van zijnen Leermeester, den Hoogleeraar van der breggen, de vertaling van dit boeksken, om zich met eenigen arbeid te verzetten, na het doorstaan eener belangrijke ziekte. Hij slaagde zoo wél, dat genoemde Professor hem den raad gaf zijnen naam te noemen, en zijn H. Gel. wilde de Verhandeling wel met eene Voorrede vereeren. Door deze wordt men onderrigt, dat de Hoogl. naumann de smetstoffen, tegen het heerschend gevoelen, niet als iets levends beschouwt; dat hij echter van het begin des onderzoeks af in dit boekje de smetstof als iets levends voorgesteld heeft, om des te duidelijker naderhand de onmogelijkheid dezer onderstelling te bewijzen.

{==159==} {>>pagina-aanduiding<<}

De Verhandeling zelve behandelt bepaaldelijk de smetstoffen. Zij zal echter gelijktijdig de Cholera meer bijzonder ten aanzien der besmettelijkheid beschouwen. Het is vooral naumann, die, naar het gevoelen van den Heer van der breggen, schier ontegenzeggelijk bewijst, dat men de Cholera voor eene contagieuze ziekte houden kan. Wij, die alsnog niet bekomen en meer dan verzadigd zijn van al het getwist over de al of niet besmettelijkheid der Cholera, en die er zoo veel over hebben moeten hooren en lezen, wij hopen, dat men het ons ten goede zal houden, dat wij niet weder als van nieuws af daartoe terugkeeren. Wij zullen ons slechts bepalen bij een kort verslag van dit werk, en het voor desbegeerenden overlaten, nog eens op dit boek terug te komen met bijzondere betrekking tot de Cholera.
Ofschoon Prof. van der breggen op de orde van dit werkje eenige aanmerkingen schijnt te hebben, komt ons alles voor, geregeld en zamenhangend genoeg voorgesteld te zijn, dat eene mededeeling bij wijze van uittreksel niet wel doenlijk is. Wij zullen derhalve meer aankondigen dan beoordeelen. Het onderwerp is tevens voor zulk een verschil van oogpunten vatbaar, dat eene beoordeeling als van zelf bestrijding zoude worden, waardoor wij te verre konden afdwalen.
De smetstoffen worden door den Schrijver beschouwd als vaste en vlugge. Alle smetstoffen der snel verloopende ziekten worden in het bloed gevormd. Het eigenlijk voertuig is de wasem van het bloed, en verder de overige, uit het bloed (bloedmassa? dit woord toch schijnt thans eene geliefkoosde uitdrukking te worden) afgescheidene vochten, in eene afdalende lijn tot de pis toe, waar eindelijk het vermogen, om de smetstof gebonden te houden of in zich op te nemen, geheel verloren schijnt gegaan te zijn. De vorming der smetstof in het bloed hangt van het zenuwstelsel af, en van deszelfs werking op het bloed en op het geheele vaatstelsel. - Het zijn deze stellingen, die breedvoeriger moeten ontwikkeld worden, en waarbij men zal vinden, dat de

{==160==} {>>pagina-aanduiding<<}
Schrijver, de smetstoffen niet als iets levends beschouwende, dezelve later toch niet geheel buiten den invloed van het leven kan stellen. Dit toch zegt de Schrijver met de volgende woorden, wanneer hij vraagt: waarin bestaat nu het wezen der smetstof? - en antwoordt: de smetstof bezit derhalve, in zekeren zin, de eigenschappen eener levensvatbare stof. Laat ons echter bij dit verschil, hetwelk misschien meer in woorden dan inderdaad bestaat, niet langer vertoeven.
De smetstof, als een voortbrengsel der dierlijke bewerktuiging, en vooral uit het meest ontwikkelde gedeelte, uit het bloed en door of onder medewerking van het zenuwstelsel, moet voor wederopneming en verdierlijking zeer vatbaar zijn; zij blijft dus zoo lang tot het bewerktuigde behooren; dat zij echter een eigenaardig leven zoude bezitten, dit ware de spheer van het leven wat verre uitbreiden; en terwijl doorgaans het te veel schadelijk is, zoo leidt het te verre van den regten weg af.
Overigens blijft ons de Schrijver het antwoord schuldig op de vraag, waarin het eigenlijk wezen der smetstof bestaat, welke trouwens ook niet te beantwoorden is; want, al zijn de smetstoffen niets levends, zij zijn toch voortbrengsels van het leven, en de erkende moeijelijkheid (bl. 42) van geleiding der besmettelijke zaden langs levenlooze geleiders (in zoo verre zij geene gelegenheid tot incubatie aanbieden) schijnt dit nog meer te bevestigen.
Overigens tracht de Schrijver eenig denkbeeld van de ontwikkeling der smetstof te geven, door haar met eene bloedsopbruising te vergelijken, welke, volgens bl. 30, met die van de gest schijnt overeen te komen. Juist het zoeken naar zulke vergelijkingen, en de beantwoording der vraag: welk deel neemt het zenuwstelfel in de vorming der smetstoffen? met het volgende: ‘Naar het tegenwoordig standpunt onzer kennis, schijnt het in het algemeen als meer negatief beschouwd te moe-
{==161==} {>>pagina-aanduiding<<}
ten worden,’ schijnen het weinig weten omtrent dit punt van geschil des te meer te bevestigen.
Hoezeer de Schrijver zich op een standpunt geplaatst heeft, hetwelk voor vele aanvallen blootstaat, moet men echter erkennen, dat hij zijn onderwerp wél uiteengezet en met veel scherpzinnigheid behandeld heeft. Zijne verdeeling der smetstoffen van de snel verloopende ziekten in drie groote klassen is zeer belangrijk. Niet minder is de aandacht waardig, wat hij van de zaden der smetstoffen (semina contagiosa; zoo komen de oude, vaak zeer bestredene, woorden wederom voor den dag) en van de onvolkomene smetstoffen (semicontagia) zegt.
Van eenzijdigheid kan men den Schrijver ook niet beschuldigen; want, wat hij van het bloed en den zenuwinvloed moge gezegd hebben, hij erkent ook het bestaan van eene eigenaardige soort van aanstekende stoffen, welke niet in het bloed gevormd worden. In hoe verre zij echter als onafhankelijk van het bloed te beschouwen zijn, wordt een ander vraagstuk, vooral wanneer de Schrijver zelf erkent: ‘Daarmede is dikwijls eene ontstekingachtige prikkeling, zelfs tot verstoring van het epithelium of der epidermis, verbonden,’ bl. 79. Desgelijks de onderscheiding, bl. 82: ‘De niet in het bloed gevormde smetstoffen moeten van de eigenlijke, in het bloed bereide onderscheiden worden, die wij daarom de algemeene of de organische noemen, ter onderscheiding van de anderen, die geïsoleerde of ekkritische smetstoffen genoemd worden.’
Indien dit boeksken den Practici niet welgevallig zal zijn, gelijk de Hoogl. van der breggen vreest, dan zullen het zulk slag van Practici wezen, voor welke de geneeskundige werken niet geschreven worden; het zijn dezulken, voor welke een receptenboek het hoogste goed is, even als een kookboek voor de keukenmeid, omdat zij daarbij niet veel behoeft te denken en slechts het voorschrift blindelings kan volgen. De Practicus zoo als hij behoort te zijn, die door de Theorie zich niet laat verleiden, maar op eene voorzigtige wijze haar tot

{==162==} {>>pagina-aanduiding<<}
loutering zijner praktisch verkregene kundigheden bezigt, zal in deze Verhandeling meer dan Theorie vinden.
Eene beschouwing van dien aard, als het boekje van den Hoogl. naumann behelst, moet grootendeels bespiegelend wezen; want, ware de Theorie der smetstoffen reeds proefondervindelijk gestaafd, waartoe dan nog verder redeneringen? Ubi rerum testimonia adsunt, non opus est verbis. Maar de Practicus zoo als hij behoort te zijn zal bij al het bespiegelende menige praktische aanmerking vinden, niet zonder dadelijk belang aan het ziekbed; en den denker is in elk geval een ruim veld geopend, om zijnen geest bezig te houden met een bespiegelend onderwerp, hetwelk ieder Arts verpligt is zoo veel mogelijk voor de praktijk vruchtbaar te maken.
Sedert de uitgaaf dezer vertaling is de Heer pekelharing tot Doctor in de Geneeskunde bevorderd met het schrijven eener Verhandeling de effluviis paludosis, Amstelaedami 1837. Waarschijnlijk heeft hij aanleiding gekregen tot het schrijven derzelve uit het vertaalde werkje van den Hoogl. naumann. Deze behandelde de smetstoffen, welke zich in de levende ligchamen ontwikkelen; hij sprak slechts met een enkel woord over de miasmata, (bl. 91, § 40) en beschrijft hier het miasma als eene verbinding van eenmaal bewerktuigd geweest zijnde stof en van zulke, die voor bewerktuiging ongeschikt is, in een' damp- of gasvormigen staat. De Heer pekelharing schijnt zich in dezen zin liever van het woord effluvia te willen bedienen. (Zie zijne Dissertatie, p. 8 en 9.) Hij wijdt den uitvloeisels uit moerassige gronden eene meer bijzondere overweging. Er wordt wel niets nieuws te berde gebragt; maar in een kort bestek wordt nog al het een en ander wetenswaardigs gevonden, zoo wel van vroegeren als uit den tegenwoordigen tijd. Die Verhandeling (dat wij dit hier nog bijvoegen) bestaat uit drie Hoofddeelen: in het eerste wordt gesproken over de stoffen, welke de moeraslucht ontwikkelen, of hare ontwikkeling bevorderen; in

{==163==} {>>pagina-aanduiding<<}
het tweede over derzelver aard; het derde beschrijft den invloed, welken de uit moerassen ontwikkelde luchtsoorten op de menschelijke bewerktuiging oefenen. De Heer pekelharing heeft zich door vertaling en eigen werk doen kennen als iemand, die aanleg voor de Geneeskunde heeft en dien het aan toeleg niet ontbreekt. Zoo streve hij voort, en werke anderen tot nut, zichzelven tot onderscheiding!





De Oosterling. Door J. Olivier, Jz. IIIden Deels 1ste Stuk. Te Kampen, bij K. van Hulst. 1837. In gr. 8vo. 164 Bl. f 1-70.

Geschiedenis van Java, door Thomas Stamford Raffles, vertaald, wat betreft de onderwerpen, welke voor Nederland en Indië wetenswaardig zijn, en voorzien van Aanteekeningen, tot verbetering, beoordeeling en vervolg van het oorspronkelijke werk, door J.E. de Sturler, laatstelijk Resident van Banjoemas, eene der nieuwe Provinciën van Java. (Voor rekening van den Vertaler.) Te 's Gravenhage, enz. bij de Gebr. van Cleef. 1836. In gr. 8vo. 244 Bl. f 3-:

Verzameling van officiéle Rapporten, betreffende den Oorlog op Java, in de jaren 1825-1830. Door den Kolonel Nahuys. IIIde en IVde Deel. Te Deventer, bij M. Ballot. 1836. In gr. 8vo. Te zamen 692 bl. f 4-50.

Wij voegen hier drie werken bijeen, die allen in betrekking tot Java staan. Want schoon in den Oosterling hoofdzakelijk een stuk betrekkelijk de Hindoes en hunne zeden en Godsdienst en over de Chinezen voorkomt, zoo moet men echter, blijkens de groote en belangrijke overblijfselen, die op Java gevonden zijn, den

{==164==} {>>pagina-aanduiding<<}
oorsprong der Javanen ongetwijfeld met de Hindoe- Godsdienst in verband brengen, gelijk zulks ook de nog bestaande heerschappij van die Godsdienst en zeden op het naburige Bali bewijst; en wat de Chinezen betreft, zoo is het bekend, welk een groot aantal dier Natie nog tegenwoordig Java bewoont; het was zelfs juist bij gelegenheid van het bezoek bij eenen Chinees omstreeks Batavia, dat deze berigten ontvangen zijn.
De beide andere Schrijvers beschouwen Java meestal, de eerste gedurende de Engelsche Regering als lofredenaar, de andere ten tijde van den grooten opstand des jaars 1825 als eenvoudig verzamelaar van berigten.
De Heer olivier heeft den Oosterling thans op eene eenigzins breedere schaal bewerkt. Zekerlijk levert het eerste Stuk van dit derde Deel een belangrijk overzigt van de zeden, gebruiken, taal, Godsdienst en wijsbegeerte der Hindoes; maar reeds de omstandigheid, dat dit alles met de aanteekeningen in 66 bladzijden is vervat, schijnt aan te duiden, dat het niet volledig kan zijn. De toon van dit stuk, waarvan de maker ons onbekend is, belooft echter vrij wat, en is tamelijk scherp ten aanzien van vroegere Schrijvers over Indië; zoo als op bl. 19. ‘Men heeft tot nu toe in Europa van de Godsdienst en Wijsbegeerte der Hindoes slechts eene zeer gebrekkige kennis. Sommige Schrijvers hebben, zelfs nog in onzen tijd, een zeer onverstaanbaar stelsel van de Godsdienst der Brahminen door den druk bekend gemaakt.’ Ook bl. 36: ‘De Godsdienst der Hindoes is tot dusverre in Europa zeer verkeerd opgevat.’ Bij sommigen mogelijk; maar over 't algemeen kan men toch zeggen, dat de talrijke en doorwrochte geschriften der Aziatische Maatschappij te Calcutta, reeds sedert den onsterfelijken jones, door wilson, colebrooke, carey en zoo vele andere kenners van het Sanskrit, die taal, letterkunde en Godsdienst voor ons, om zoo te spreken, geopend hebben, en dat wij dus eerst weten moesten, welke bronnen, voor die groote Geleerden minder toegankelijk,

{==165==} {>>pagina-aanduiding<<}
onze Schrijver gebruikt heeft, om meer vertrouwen van zijne lezers te eischen. Doch dit vernemen wij niet.
In plaats der tot hiertoe gestelde verdeeling der Hindoes, wat hun godsdienstig geloof betreft, in de meer bijzondere vereerders van vischnou en chiwen, stelt hij twee andere sekten, die der leer van den Bedang en van den Neadirsen. De Bedang wordt van de Beda's (of Veda's) onderscheiden, en als eene verklaring (Shaster) derzelve beschouwd. Het onderscheid der beide sekten zou ook plaatselijk zijn; de eerste (die van den Bedang) houdt zich in Hindostan of op het vaste land, de andere in Decan of het westelijke schiereiland op. Het voornaamste geschilpunt (bl. 41) bestaat daarin, dat de aanhangers van den Bedang in het Heelal geene andere ziel erkennen dan God of de groote wereldziel (en dus Pantheïsten zijn), en de laatsten het tegendeel beweren. Op eene andere plaats (bl. 53) vindt de Schrijver in Indië twee godsdienstige sekten; ‘de eenen zien tot de Godheid op door middel van de rede en de wijsbegeerte, terwijl de anderen elke heilige Legende en Allegorie, welke op aloude overleveringen berust, als een punt van geloof aannemen. Het gemeen vereert, op grond dat God de ziel der wereld en gevolgelijk door de geheele natuur verbreid is, alle Elementen, en derhalve elk groot voorwerp der natuur, als een gedeelte der Godheid.’ Men ziet dus, (en dit blijkt nog meer uit de tallooze Hindoe-Goden, bl. 54-59) hoe zeer het Pantheïsmus tot Afgoderij en grove zinnelijkheid geleidt, waaruit men ook vele verschijnselen onzer dagen verklaren kan. Wij verwonderen ons dus over de hoogachting, die de Schrijver in den Oosterling voor de Godsdienst der Hindoes betuigt, en hen stellig voor
zuivere Theïsten wil doen doorgaan, wier leer slechts symbolisch moet opgevat worden. Maar boven heeft de Schrijver hen immers reeds, althans grootendeels, als Pantheïsten voorgesteld. Of is Monotheïsmus en Pantheïsmus hetzelfde? Doch, al onderstellen wij zuivere Godsvereerders in de Wijsgeeren of eenige Brahminen, is het dan toch niet hoogst verkeerd, door de vermenigvuldiging der zinnebeelden, het arme volk aan de grofste Afgoderij van monsters met vele hoofden en armen, van olifants- en wilde zwijnskoppen en andere allerverfoeijelijkste beelden, aan zelfmoord, zelfpijniging, verdrinken der zieken in den Ganges, verbrijzelen onder den wagen van jaggernath, verbranden der weduwen enz. bloot

{==166==} {>>pagina-aanduiding<<}
te stellen? Neen! de taal van paulus omtrent den oorsprong der Afgoderij door de Wijsgeeren (Rom. I vs. 22, 23) is hier wel van toepassing; en de stelling des Schrijvers ten tegendeele (bl. 52 van onderen en 53 van boven) komt ons zeer ongegrond voor. Slechts één voorbeeld. Durga of doerga, de waardige Echtgenoote van siwa of chiwen, wordt de Godin der Deugd genoemd. Eene zonderlinge deugd, die menschenoffers en struikrooverij gelast! De leer, door zoo vele gruwelen besmet, wordt (bl. 59) de zuiverste zedeleer genoemd. Doch stappen wij van dit onderwerp af.
De ontmoetingen en opmerkingen van eenen reiziger in Nederlandsch Indië geven ons een levendig en aangenaam verhaal van het aankomen eens nieuwelings in Indië, te Batavia, en zijn onthaal bij een' beminnelijken oudgast van den tegenwoordigen tijd, die hem eenige regelen geeft tot bewaring zijner gezondheid in dat klimaat. Met dien gastheer doet hij alsdan het boven aangestipte bezoek bij eenen Chinees; maar de daarop volgende berigten nopens die Natie zijn uit de aanteekeningen van den oudgast ontleend. Zij loopen vooral over de nijverheid, in alle vakken, diens volks.
Er volgen nog drie andere opstellen, over de aardbeving op Amboina en andere plaatsen in de Molukken, door een' Luitenant bij het Indische leger; eene levensschets van rammohun-roy, een' tot het Christendom bekeerden Brahmin, die echter zeer tegen de Zendelingen en Bijbelgenootschappen, als ondoelmatig, was ingenomen: de Oostindische reis heeft niet veel te beduiden. - In weerwil der gemaakte aanmerkingen, wenschen wij de voortzetting van dit werk.
Wij gaan over tot de Geschiedenis van Java. Men zou zich vergissen, met hier eene volledige vertaling van het te regt zoo beroemde werk van raffles te verwachten; waaromtrent ons ook reeds de titel een' wenk geeft. Het is slechts een uittreksel daarvan, in zoo verre als de Vertaler geoordeeld heeft, dat de onderwerpen voor Nederland en Indië wetenswaardig zijn. Dit oordeel zouden echter wel velen kunnen denken, dat voor den Nederlandschen smaak niet zeer vereerend was, daar men onder anderen gemeend heeft, de voor de oudheidkennis zoo hoogstbelangrijke gedenkstukken van dat eiland uit den Hindoeschen tijd onvermeld te moeten laten, en daarentegen de hatelijke aantijgingen van raffles tegen onze Natie in de Indiën geheel mede te deelen.

{==167==} {>>pagina-aanduiding<<}
Wij zijn toch niet, gelijk sommigen ons nageven, zoo geheel alleen in stoffelijke belangen verdiept, dat wij ons omtrent de letterkundige en kunstbeschaving van een aan ons onderworpen volk (waaromtrent raffles zulke belangrijke narigten mededeelt) niet zouden bekommeren. Dan, omtrent alles, wat landbouw en koophandel aangaat, is de Vertaler niet alleen volledig geweest in zijne overneming uit raffles, maar hij heeft ook daarbij een aantal belangrijke aanteekeningen gevoegd, vooral wat betreft de vorderingen van landbouw en uitvoer sedert de tijden van raffles.
De inleiding behelst een al te kort verhaal der lotgevallen van Java, waarbij niet eens de voor ons zoo roemrijke, voor Engeland zoo onteerende geschiedenis der stichting van Batavia wordt vermeld. Van de eerste komst der Nederlanders in 1595, tot op de Engelsche verovering en teruggave, loopt alles in twee bladzijden af; waarbij nog komt, dat men volgens den tekst zou denken, (Inleiding, bl. XXI) dat Java reeds in 1811 weder aan Nederland was teruggegeven, daar wel het eerstgemelde jaar, maar niet dat der teruggave, is genoemd. Daarop volgt een beknopt, maar vrij goed verslag van den toestand der geldmiddelen en des handels op Java vóór de Britsche verovering, grootendeels uit echte Nederlandsche bronnen geput, alsmede eene korte opgave van het stelsel des bekenden Heeren d. van hogendorp, die in 1800, bij eene door hem verlangde geheele verandering in den ouden vorm des Bestuurs, de inkomsten van Java op 24 millioen guldens in 't jaar raamde. Later begrootte daendels dat zelfde inkomen op 10 millioen guldens zuiver; welk laatste wij althans zekerlijk wel als eene daadzaak mogen beschouwen, die door het voorbeeldige Bestuur van den Generaal van den bosch is tot stand gebragt.
Na deze Inleiding gaat raffles tot de beschrijving van Java over, en wel eerst, in 15 bladzijden, tot eene algemeene schildering van het Eiland, waarbij echter veel te kort van de zoo talrijke voortbrengselen, zoo uit het delfstoffelijke, als planten- en dierenrijk, wordt gesproken. Het is waar, men komt daarop naderhand bij de beschrijving der nijverheid en des landbouws terug, maar men had toch eerst, bij de beschouwing van 's lands natuurlijken toestand, daarvan iets meer kunnen zeggen, dan hier in vier bladzijden geschiedt. Onder de rivieren had men (althans de Vertaler in

{==168==} {>>pagina-aanduiding<<}
eene aanteekening) wel eenige melding dienen te maken van twee niet zeer groote, maar in den jongsten oorlog beroemd gewordene rivieren, de Progo en Bogowonto, die op de zuidkust in zee vallen. - De opgave der bevolking van Java op 7 millioenen, door den Vertaler, komt ons te hoog voor, wanneer die bevolking ten tijde van raffles, met Madura, slechts 4,615,000 bedroeg. Ook schijnt men algemeen die bevolking op niet hooger te stellen; en de optelling bij den Vertaler (bl. 216, 217) bedraagt niet meer dan 4,903,000 zielen, met uitzondering der Bataviasche ommelanden, van Bantam en den Oosthoek, die toch zekerlijk geene 2,100,000 zielen hebben. Het tweede Hoofdstuk geeft een algemeen denkbeeld van de bevolking des Eilands, waarop de Schrijver ook naderhand, in het zesde Hoofdstuk, terugkomt. Wij teekenen daaruit slechts eenige bijzonderheden op. De hut des landmans kost slechts van 2½ tot 5 guldens; die der kleine Regenten 16 of 18, der groote 120 guldens van bouwen, (de laatste zijn veelmeer ropijen van 25 stuivers) bl. 31. Soerakarta (Solo, Residentie des Javaanschen Soesoehoenang, of Keizer) heeft meer dan honderdduizend inwoners (bl. 33). Wat sterk! Het paleis van den Sultan van Djocjokarta, den tweeden inlandschen Vorst op Java, heeft een uur in den omtrek! (bl. 34.) De kleeding van den minderen Javaan kost slechts 13 guldens; die zijner vrouw 6 guldens. Van 18 maanden tot 7 jaren gaan de kinderen naakt (bl. 36).
Thans volgt het Hoofdstuk van den landbouw op Java. Werd het vorige slechts kort aangestipt, hier treedt men in vele bijzonderheden omtrent den aard van het land en den grondeigendom, die echter reeds van elders, onder anderen door crawfurd's Indischen Archipel en het uitmuntende werk van den jongeren van hogendorp, (oorspronkelijk in het Fransch, en vertaald met aanteekeningen van den Heer olivier) bij ons bekend zijn. Wij zullen hieruit dus niets mededeelen, schoon het een der bestbewerkte des boeks is, en - wij moeten het bekennen - den vreemdeling het eerst Java's grond meer in bijzonderheden deed kennen. Misschien zijn echter de instructiën, door de Engelsche Regering aan de ambtenaren voor de instelling van het landelijk stelsel gegeven, (bl. 64-76) wat te breed vermeld, daar toch dat geheele stelsel reeds weder aanmerkelijk is gewijzigd. Dit Hoofdstuk is deels lofrede, deels verdediging van dat stelsel, waarbij de gedwongene leverin-
{==169==} {>>pagina-aanduiding<<}
gen (behalve waar zij de rijkste oogsten opleverden, in de Preanger Regentschappen) werden afgeschaft, en, naar mate der vruchtbaarheid, eene grondbelasting van vijftig tot vijfentwintig ten honderd (bl. 84) werd opgelegd. (Op bl. 86 leze men, in plaats van twee jaren, dat de Engelschen Java in bezit gehad hebben, vijf jaren.) Het vierde Hoofdstuk loopt over de nijverheid en de verschillende handwerken der Javanen. Op bl. 95 komt voor, dat er zelfs porseleinaarde op Java gevonden wordt; doch, daar de inlanders die bereiding niet verstaan, zouden de vele Chinezen hun daarin niet behulpzaam kunnen zijn, indien het waarlijk porseleinaarde ware? Bl. 96-100 vinden wij de
moeijelijkheid der katoenbereiding en verwing vermeld, hetwelk mogelijk heeft bijgedragen, om den tegenwoordigen gretigen aftrek der goedkoope, met machinerie in Europa vervaardigde, stoffen te verklaren. Het vijfde Hoofdstuk loopt over den handel van Java, en is zeer uitgebreid. Het begint met een besluit, dat door Nederland in 1672 zou genomen zijn, om te scheep met vrouwen en kinderen het Vaderland te verlaten en zich op Java te vestigen. Zulk een besluit is nooit genomen. Waarom hier geene Noot van den Nederduitschen Vertaler? Doch laten wij niet ondankbaar zijn; hij heeft vooral bij dit Hoofdstuk belangrijke aanteekeningen gevoegd. Op bl. 232, bij gelegenheid, dat er van den grooten postweg, door daendels aangelegd, wordt gesproken, verhaalt de Vertaler, dat de Gouverneur-Generaal van den bosch een' nieuwen militairen weg door de vier nieuwopgerigte Residentiën, van de Vorstenlanden afgenomen en gezamenlijk met een millioen zielen bevolkt, heeft doen aanleggen. De suiker, die in 1815 onder de Engelschen 20,000 pikols opleverde, bragt er 20 jaren later, in 1835, 400,000 pikols, en dus twintigmaal zoo veel op! (Aanteek. bl. 236.) De koffij, in 1815 aan het Gouvernement geleverd, en door Particulieren uitgevoerd, begroot raffles op 100,000 pikols, dus op 11,250,000 pond; in 1836 zal de koffijpluk, volgens den Vertaler, hoogstwaarschijnlijk 75 millioen ponden, en dus zes- à zevenmaal meer, hebben bedragen, en is nog steeds aanmerkelijk in het toenemen. (Hierbij mogen wij de steeds meer en meer gewilde Java-indigo, cochenille, kaneel en zelfs thee voegen. Kon het laatste product er goed tieren, zoo ware dit eene onwaardeerbare bron
van welvaart.) Ten slotte wordt ook de toestand der andere Natiën van den

{==170==} {>>pagina-aanduiding<<}
Archipel met een vlugtig oog, en vooral uit een commercieel gezigtpunt, beschouwd, waarbij de armoede dier door de natuur zoo rijkbedeelde Eilanden grootendeels wordt toegeschreven aan de talrijke zeeroovers (bl. 143, 144). De Vertaler had hier kunnen zeggen, dat de Engelschen zelve erkennen, dat de Hollanders (volgens het Traktaat van 1824) den zeeroof meer en krachtiger fnuiken, dan de Britten. Op bl. 157 komt het voor, alsof Nederland geheel geene bezittingen op Borneo had. Raffles kon daarvan misschien niet spreken; maar de Vertaler had de overneming van Borneo's Westkust, zoo wel als de herneming van Banjermassing op de Zuidoostkust, kunnen verhalen, waaromtrent de Hermes in der tijd belangrijke narigten heeft medegedeeld.
Het aanhangsel over den Japanschen handel behelst voornamelijk berigten, die ook reeds van elders bekend zijn. Raffles wacht zich wel, van zijne twee mislukte pogingen, om van dien handel meester te worden, en die door wijlen den braven doeff zijn verijdeld, te spreken. Het zesde Hoofdstuk loopt grootendeels over hetzelfde onderwerp als het tweede, doch bepaalt zich meer tot de Javanen, hunnen volksaard, staatkundige en regterlijke instellingen, wetten en inkomsten, waarbij de Nederlandsche Regering weder hevig gelaakt wordt. Het is eene misstelling, dat de Javanen van alle de volken, die mohammed's leer omhelsd hebben, de laatste geweest zijn: de inwoners der Molukken namen die in het laatst der vijftiende Eeuw aan, even vóór de komst der Portugezen. Wij lezen op bl. 243, in de 88ste Aanteekening, dat de bedevaart van Java naar Mekka door eene zware belasting, en door de aanzegging van niet naar Java te mogen terugkeeren, bezwaarlijk, zoo niet voor sommigen onmogelijk gemaakt wordt. Is dit geen gewetensdwang? De bedevaart naar Mekka, althans ééns in het leven, is toch een der vijf hoofdvoorschriften van den Koran. - Er is, ondanks al het aangemerkte, veel uit dit werk te leeren; maar juist het aan raffles bijzonder eigene - de voortreffelijke berigten nopens Java's gedenkstukken en letteren, die men bijkans in geene Nederlandsche werken vindt - misten wij hier.
Wij gaan over tot de twee laatste Deelen der Verzameling van officiéle Rapporten over den jongsten Javaanschen Oorlog, door den Heer nahuys, waarvan wij vroeger de twee eerste aangekondigd hebben. Hier worden ons de beide laatste

{==171==} {>>pagina-aanduiding<<}
jaren van dien hardnekkigen oorlog geschilderd, die, door den afstand van drie aanzienlijke Gewesten, onze magt op Java met een millioen menschen (volgens den Vertaler van raffles) vermeerderd, en die der inlandsche Vorsten voor goed gebroken en onschadelijk gemaakt heeft. Deze gelukkige uitslag werd echter niet zonder ongeloofelijke inspanningen verkregen, die onze brave koloniale troepen de grootste eer aandoen. Ook ontmoeten wij hier onder derzelver Opperhoofden, behalve den roemrijken Generaal de kock, de namen van van geen, ledel, cleerens, le bron de vexela en anderen, die, thuis gekomen, aan het hoofd onzer troepen, ook in het Vaderland een' onregtvaardigen aanval afweerden. Het beklimmen van steile, soms loodregte rotsen, het doorworstelen van digte kreupelbosschen, het doorwaden van hooggezwollene rivieren of moerassige rijstvelden, dit alles verrigtten de Nederlanders met bewonderenswaardige standvastigheid, en, vergunde zulks ons de plaats, wij zouden daarvan vele luisterrijke stalen uit deze Rapporten kunnen bijbrengen. Wij verwijzen slechts op bl. 112 tot 116 des IVden Stuks, waar het bijna romaneske feit der beklimming eener steile rots van 30 of 40 voet hoog, langs wortels van boomen, onder een welonderhouden vijandelijk vuur, na vijf mislukte aanvallen, wordt vermeld. Maar de Nederlanders alleen zouden zulk eenen vermoeijenden bergoorlog in dat klimaat niet hebben ten einde gebragt, indien zij geene getrouwe inlandsche Bondgenooten hadden gehad. Wij vinden in deze berigten dan ook met veel lof gewaagd, niet alleen van Javaansche hulpbenden, maar ook van Madurezen, Sumanappers (beide bewoners van het eiland Madura), Maleijers van Celebes (uit Goa of
Macassar), Amboinezen, Ternatanen, Tidorezen en Alfoeren, welke laatste door de opstandelingen bijzonder gevreesd en als menscheneters beschouwd werden. Wij zien hieruit eensdeels de uitgestrektheid en de vele Natiën van ons Oostersche Rijk; anderdeels, daar de dapperheid en trouw dier hulpbenden steeds door onze bevelhebbers in het gunstigste licht worden gesteld, hoe weinig gegrond de stelling van zoo vele vreemdelingen is, dat onze Natie door de Oostersche Volken slechts gevreesd, maar algemeen gehaat wordt. Schooner gelegenheid toch, dan het begin van den opstand op Java, was er voor den geheelen Archipel niet, om zijne boeijen, (indien het inderdaad zulke gehate boeijen waren) in eenen gelijktij-
{==172==} {>>pagina-aanduiding<<}
digen opstand, te breken. En kon dit niet, door gebrek aan zamenwerking, dan zou althans overloopen tot den vijand te midden des gevechts de Nederlandsche troepen aan een' wissen ondergang hebben blootgesteld. De getrouwe, ijverige en standvastige hulp der overige eilanders van den Archipel, zoo wel als der Javanen zelve, toont dus wel aan, dat het Nederlandsche gezag in Indië op iets meer, dan op vrees en schrik, - dat het op genegenheid rust. En inderdaad, hadden de bewoners der Molukken, op 's Konings last, door den Gouverneur van der capellen niet juist het jaar vóór den opstand (1824) de onschatbare afschaffing van het hatelijke verbod, om specerijen op hunne eilanden te planten, verkregen, en moest hen dit niet tot dankbaarheid stemmen?
Het is natuurlijk onmogelijk, van deze zeer uitvoerige en dikwerf tot kleinigheden afdalende Rapporten een uittreksel te geven. Dit zou tevens eene nuttelooze moeite zijn, daar de Lezer die herhaling van niets afdoende schermutselingen, zelfs in dat uittreksel, wel dadelijk vermoeid uit de handen zou leggen. Wij zullen ons dus liever bepalen tot een algemeen overzigt, hoe die oorlog van weêrszijden gevoerd en geëindigd is.
Het was, in den echten zin des woords, een Guerilla-oorlog, zoo als die vroeger, en ook nu nog, in Spanje gevoerd werd. Het hoofdtooneel des krijgs was, op het tijdstip waar het derde Deel begint, door het stelsel der mobile kolonnen en aangelegde verschansingen, meestal beperkt tot het land aan de Zuidkust in het gebied van den Sultan van Djocjokarta, tusschen de rivieren Progo en Bogowonto. (Eerst den 10 September 1827 werd echter het gebied van Samarang geheel bevrijd van de opstandelingen.) Doch de vele bergen, rotsen, dalen, kloven, bosschen, riviertjes en andere ongelijkheden van den grond belemmerden de Nederlandsche troepen ongemeen; ofschoon zij in meest alle ontmoetingen zegevierden. Maar alsdan wisten de inlanders langs ontoegankelijke wegen zoo spoedig te ontsnappen, dat de onzen hun spoor zelfs niet konden vinden; doch eensklaps waren zij op hun bekende en afgesprokene plaatsen hereenigd, en even talrijk en geducht als te voren. Alsdan ruiden zij de vreedzame bewoners der dorpen, (hier het Dessa-volk genoemd) meestal onder godsdienstige voorwendsels, op; en zoo scheen het genoegzaam ondoenlijk, in dit zoo ongenaakbare gewest, den oorlog, door de gevangenneming der Hoofden, wier

{==173==} {>>pagina-aanduiding<<}
schuilhoeken hun en hunne vertrouwdste aanhangers alleen bekend waren, te eindigen. Ook gelukte het somtijds den opstandelingen, onverwacht in grooten getale voor een evenredig klein getal der onzen te verschijnen, en aan dezen eene gevoelige nederlaag toe te brengen. Dit was onder anderen het lot van den Majoor buschkens, aan het hoofd der 8ste mobile kolonne, op den 4 October 1828, toen hij, aan de Bogowonto door overmagt woedend aangevallen, 150 man, meest inlanders, verloor, hetwelk een' geweldigen indruk in het geheele omliggende land maakte. Tevens poogde diepo negoro, door zijne aanhangers, in het Rijk van Soerakarta opstanden te verwekken, die echter door de waakzaamheid en het beleid van den Nederlandschen Resident aldaar, den Kolonel nahuys, (Verzamelaar dezer Rapporten) ontdekt en verijdeld werden. Gedurende het jaar 1828 bleef dus de oorlogskans genoegzaam in evenwigt; doch dit veranderde in 1829. Gedurende den regentijd (grootendeels met onzen winter overeenkomende) rustten de wapenen; maar, een der voornaamste Hoofden en belhamels van den opstand, de Geestelijke kiay modjo, gevangen genomen zijnde, begonnen zijne medestanders naar bijlegging der geschillen te wenschen. Hunne eischen werden nogtans niet ingewilligd. Met de terugkomst van het gunstige jaargetijde was het leger door rust verkwikt, vele zieken waren hersteld, en er waren vele troepen, zoo uit Nederland als uit de Indiën, aangekomen, waardoor de veldtogt met vernieuwde kracht werd begonnen, en de vijand zoo levendig van alle kanten aangevallen en op deszelfs vlugt vervolgd, dat zich van tijd tot tijd vele der aanzienlijkste aanhangers van diepo negoro met al hun gevolg onderwierpen. In het najaar van 1829 nam dit vooral zeer toe; (zelfs kwam diepo
negoro's broeder in onderwerping.) De Generaal de kock moedigde zulks bij eene Publicatie van 21 September aan. In October verliet zelfs de Opperveldheer van diepo negoro, sentot, een der moedigste Javanen, deszelfs partij, even als meer dan één zoon van het Hoofd der opstandelingen. Deze (dien men niet voorbij kan een' man van karakter te noemen) verloor daarom echter den moed niet, maar zette gedurig over den Progo, en zwierf nu langs de beide oevers dier rivier, door streken, die schijnbaar geen menschelijk wezen konden herbergen, tot dat hij eindelijk, genoegzaam van allen verlaten, wenschte in onderwerping

{==174==} {>>pagina-aanduiding<<}
te komen. De geschiedenis dier onderhandelingen met den Heer de kock wordt hier zeer kort behandeld. Wij weten niet, in hoe verre het striktste regt der volken 's mans gevangenneming (daar hij zich toch midden onder zijne vijanden had gewaagd) kan regtvaardigen, maar wel, dat daarmede de rust en een benijdenswaardige voorspoed op Java zijn wedergekeerd. Moge dezelve lang voortduren, en Java, in spijt der landgenooten van raffles, die het ons zoo zeer misgunnen, meer en meer eene bron van welvaart voor Nederland worden!

Beschouwingen over belangrijke Onderwerpen der Natuurkunde, door H. van Blanken. Te Zwolle, bij J. Zeehuizen, Jun. In gr. 8vo. 158 Bl. f 2-:

Zes brieven, waarvan de eerste de verschillende hypothesen over het licht vermeldt en beoordeelt. De Schrijver helt meest over tot het stelsel der vibratie, schoon erkennende, dat het niet voldoende alle verschijnselen verklaart. - De tweede brief handelt vooral over den regenboog, en begint daartoe met de reflexie en refractie te verklaren. - Tot den derden levert de warmte het onderwerp. Met betrekking tot den door den Schrijver vermelden slinger, uit koper en ijzer zamengesteld, merken wij aan, dat deze noch aan het oogmerk voldoet, noch de voorkeur verdient boven die vele zinrijke en vernuftige, later voorgeslagen, of reeds door musschenbroek, Introd. ad Philos. natural. § 674 sqq. (om geene nieuweren aan te halen) beschreven en afgebeeld. Ook had bladz. 52 kunnen gezegd zijn, dat en waarom een stuk ijzer, aan den eenen kant gloeijend gemaakt, aan de andere zijde heet wordt, wanneer het wordt opgehangen met het gloeijende einde naar beneden; terwijl het koude gedeelte weinig of geene warmte aanneemt, wanneer dit beneden hangt. Uit deze proef ziet men tevens, dat de meerdere of mindere warmtegeleiding niet enkel van de hoedanigheid, maar ten deele ook van den stand der ligchamen afhangt. - De vierde brief vervolgt de beschouwing der warmtestof; nu evenwel meer uit het oogpunt der temperatuur, overgaande ten deele in algemeene, natuurkundige geographie, zoo als de beschrijving van den grooten golfstroom in den

{==175==} {>>pagina-aanduiding<<}
Atlantischen Oceaan. Eene zinstorende drukfout is bladz. 63, waar fig. 25 moet zijn fig. 24. Bladz. 64 zal 32o moeten zijn 32′. Althans dit laatste is nagenoeg de schijnbare middellijn van de zonneschijf. Dat de lengte van den dag sedert hipparchus geen 1/100 seconde zou zijn veranderd, moge waar zijn; schoon Rec. betwijfelt, of la place of iemand anders tot dien graad van fijnheid kunne waarnemen, tenzij men uit eene reeks van jaren het bij gevolgtrekking afleidde. Doch, hoe groot een sterrekundige hipparchus ook was, wij weten toch wel, dat hij geene werktuigen bezat, fijn genoeg, om hem op gedeelten van seconden te kunnen vertrouwen. - In verband tot de inwendige, oorspronkelijke warmte van den aardbol, boven door hem vermeld, gaat de Schrijver in den vijfden brief over tot de behandeling der vulkanen en aardbevingen. Kluchtig is op bl. 94 de voorbarigheid der Engelschen, die een, in 1810 plotseling bij San Miguel uit zee door vulkanische werkingen opgerezen eiland, als eene geschikte wijkplaats voor schepen, plegtiglijk in bezit namen en Sabrina noemden, daar het zich langzamerhand weder ontbond en door de golven verslonden werd. - De overgang van dit een en ander tot de luchtsteenen is zachter, dan die in het begin van den zesden brief: ‘In mijnen vorigen brief zeide ik, dat velen het niet voor geheel onwaarschijnlijk hielden, dat er somtijds steenen uit de Maan naar de Aarde geworpen werden; ten einde u te beter in staat te stellen, om zelf over deze waarschijnlijkheid eenigzins te kunnen oordeelen, zal ik met eene korte beschrijving van het oppervlak der Maan aanvangen.’ Hij toont vervolgens aan de wijze, om de hoogte der Maanbergen te meten; berekent de wederkeerige aantrekking van dat hemelligchaam en onze Aarde, en eindigt
met eene berekening van de kracht, die vereischt zou worden, om eenen steen van daar binnen het gebied van den dampkring der Aarde te slingeren; waaromtrent wij alleen aanmerken, dat de Schrijver over de, meermalen tegen den lunarischen oorsprong der luchtsteenen gemaakte, en vooral door olbers met scherpzinnige berekeningen gestaafde bedenkingen nopens de bepaalde rigting van den uitwerpenden vulkaan, wat al te luchtig heenstapt. Uit bladz. 143, waar de Schrijver, in den zesden brief, spreekt van ebbe en vloed, als iets, dat hij liever voor eenen volgenden brief wil besparen, zouden wij bijna tot de verwachting besluiten van een tweede stukje, dat

{==176==} {>>pagina-aanduiding<<}
door den Uitgever dan wel wat netter uitgevoerd en goedkooper gesteld behoorde te worden.




Brieven van Mr. Willem Bilderdijk. IIIde, IVde en Vde of laatste Deel. Te Amsterdam, bij W. Messchert. 1837. In gr. 8vo. XVIII en 336, XXIV en 352, XII en 335 bl. f 10-20.

Na alles, wat in dit Tijdschrift voor 1837, No. VI, bl. 254-260, over de twee eerste Deelen der uitgegevene Brieven van bilderdijk gezegd is, zal Ref., bij de aankondiging der drie laatste Deelen, kort kunnen zijn; want hij zou het aldaar gestelde grootendeels en in ruime mate hier moeten herhalen: ja, behoudens het aldaar gezegde, vindt hij in die twee eerste Deelen nog wel de meest belangrijke brieven, en zou oordeelen, dat men de drie laatste Deelen zeer gemakkelijk tot één Deel had kunnen zamentrekken, ja het geheele werk uit twee of op zijn hoogst uit drie matige boekdeelen doen bestaan. - Het derde en de kleinste helft van het vijfde Deel bestaat nu weder uit brieven aan verschillende meer of minder bekende personen, uit verschillende jaren; het vierde geheel uit die aan den Heer i. da costa, en de grootste helft van het vijfde uit die aan den Heer a. capadose. - Een Register van alle de brieven, naar tijdsorde gerangschikt, heeft de Uitgever achter het laatste gevoegd.
Verre de meeste brieven dezer drie Deelen zijn, naar Ref's. bevind, slechts van persoonlijk en particulier, geenszins van algemeen en blijvend belang; voorts verbazend omslagtig, eentoonig, eenzelvig, vol van dezelfde honderdmaal herhaalde klaagtoonen, zoodat het inderdaad een vermoeijende arbeid is, dezelve achter elkander te lezen. De manier van beschouwing veler dingen is, even als te voren, meestal somber, niet zelden scheef, partijdig, overdreven, met hatelijke uitvallen over sommige personen en zaken: somtijds wordt alles zoo zonderling en wonderlijk door elkander geworpen, dat het wezenlijk goede er onder bedolven raakt; en men kan de gedachte naauwelijks van zich weren, dat er, bij de verbeelding van in alles kundig, ervaren en bedreven te zijn, eene zucht in doorstraalt, om in alles zonderling te zijn, tegen te spreken, in één woord tot de op-
{==177==} {>>pagina-aanduiding<<}
positiepartij der beschaafde menschheid te behooren. - Wil men enkele staaltjes uit zeer vele, ziehier dezelve! D. III, bl. 134, noemt bilderdijk het beroemde meesterstuk van borger, de Mysticismo, ‘het geraaskal van borger over het Mysticismus.’ Bl. 167: ‘De vloek van God rust op alle de tegenwoordige instellingen hoegenaamd;’ en elders: ‘Alle thans in zwang gaande denkbeelden zijn valsch, - alle thans bestaande inrigtingen verkeerd en slecht,’ enz. enz. Bl. 184: ‘Ik weet geen belangrijker onderwerp voor eene historische prijsvraag, dan eene getrouwe geschiedenis van de Conspiratie der Hollandsche Magistraten, van 1572 tot op den huidigen dag, tegen de Natie en haar wettig bestuur en welvaart.’ Bl. 226: ‘Het gelooven onderstelt geen begrijpen, maar niet begrijpen.’ Zoo kan men dus de monsterachtigste
zoogenaamde mysteriën gelooven! - D. IV, bl. 159: ‘Ik wilde nog wel eens een judicium over grotius schrijven, om de wareld eenmaal omtrent dezen Agyrta in zoo vele vakken te verlichten.’ Grotius een Agyrta, d.i. een kwakzalver!! - D. V, bl. 49, 50: ‘Alle gezelschappen, ook met de beste voornemens opgericht, voeren ten verderve.’ Bl. 89: ‘Behoort de tegenwoordige behandeling der Fransche Chemie niet meê tot de heerschappij des verwoesters, die een menschenmoorder was van den beginne?’
De beste brieven in deze verzameling komen Ref. over het geheel die voor, welke van taal- en oudheidkundigen inhoud zijn; ofschoon ook aldaar alles, hoezeer doorgaans met dictatoriaal gezag uitgesproken, niet altijd onfeilbare Godspraak is. - De merkwaardigste in dit opzigt is de briefwisseling met den Taalgeleerde j. grimm, toenmaals Bibliothecaris te Kassel, welke in het Fransch gevoerd is, daar bilderdijk betuigt niet gewoon te zijn in het hedendaagsche Hoogduitsche te schrijven, (bl. 200, 1) hoewel zijn Fransch juist ook zoo verrukkend schoon niet is. Opmerkelijk is ook in deze en andere brieven aan buitenlanders, die in deze verzameling voorkomen, het groote onderscheid van toon, die doorgaans veel bedaarder en bescheidener, somtijds zelfs wel eens een overdreven toon van nederigheid is: ook zijn dezelve niet zoo vol van hatelijke uitvallen op anderen; en men vindt er volstrekt geen blijk van dien eindeloozen klaagtoon, waarvan schier elke brief aan vaderlandsche vrienden en bekenden tot overloopens toe vol

{==178==} {>>pagina-aanduiding<<}
is. - Had men van deze en dergelijke brieven eene kleine verzameling, al ware het dan slechts bij één Deel gebleven, aangelegd, en al het overige, dat tot zoo veel billijke tegenspraak of ongunstig nadenken stof geeft, stil laten rusten, men zou, naar Ref.'s inzien althans, voor de eer der nagedachtenis van bilderdijk veel gelukkiger gezorgd hebben. Wat Ref. zelven betreft: kan hij het beschouwende Publiek uit deze brieven niet vele geurige bloemen en aangename vruchten voorleggen, hij wil dan ook niet langer vertoeven, om doornen en distelen (*) daaruit te
voorschijn te brengen, hoe ruime stof hij hiertoe ook vinden zoude; maar hij legt de pen neder met den wensch, dat de uitgave dezer brieven niet moge strekken, om jeugdige Geleerden en jonge Dichters de individualiteit van dien grooten Zonderling, bilderdijk, te doen nabootsen, en zijnen geest in hen te doen voortleven; maar veel meer, om hen, bij onpartijdige beschouwing, nog in tijds te waarschuwen, dat de grootste hoedanigheden en bekwaamheden, vooral bij gekrenkte eigenliefde en eerzucht, niet waarborgen tegen de schromelijkste afwijking van de echte practische humaniteit, die het ware sieraad is van alle beoefenaars der Literae hu-
{==179==} {>>pagina-aanduiding<<}
maniores, en van den echten liefdegeest, die het ware kenmerk is van alle naar jezus christus regtzinnige en regtgezinde Christenen. De God der wijsheid en der liefde geve, dat de jeugdige Geniën, die er ook thans, zoo wel als te voren, in verschillende vakken en maten zijn, met dezen goeden geest van humaniteit en Christendom mogen bezield worden; opdat hunne jeugd, met alle nederigheid en bescheidenheid, verstandig en Christelijk vrolijk in schoonen bloei sta, hun volwassen leeftijd, tot in den hoogsten ouderdom, smakelijke en gezonde vruchten levere, en hunne nagedachtenis, na hun verdwijnen van de aarde, onbevlekt en vol eer en zegen zij!

Adriaan en Margaretha, of de Heldendood van Sebastiaan de Lange. Oorspronkelijk Historisch Romantisch Tafereel uit de Zestiende Eeuw. Te Amsterdam, bij G. Portielje. 1836. 198 Bl. f 2-20.

Gelijk in alles mode heerscht, zoo ook in den vorm der Romans en geheel of ten deele verdichte Verhalen. Vandaar, dat het grootste getal van foortgelijke, ook der oorspronkelijke lettervruchten, thans met den naam van Historisch-Romantische Tafereelen prijkt, dewijl zij een of ander, meerder of minder bekend, voorval uit de Geschiedenis ten grondslag hebben, en het lezend publiek met den geest van het tijdvak, waaruit ze genomen zijn, nader bekend moeten maken.
De Schrijver van het voor ons liggend werkje, die zijnen naam niet noemt, en ons naar zijne woonplaats door de letters Z..... K. laat gissen, maarons zegt nog jeugdig te zijn, - wat het voortbrengsel zijner pen trouwens buitendien wel eenigzins zou doen vermoeden, - schijnt, als Rec., wat daaromtrent in de Voorrede gezegd wordt, wél begrepen heeft, tot de uitgave er van besloten te hebben, om, naar zijn vermogen, de wel eens gemaakte aanmerking te helpen logenstraffen, dat geen Hollander in dit vak kan uitmunten, dewijl hij in gevoel en verbeelding bij zijne naburen verre achterstaat. Ofschoon nu het ongegronde dezer aanmerking althans door onzen van lennep reeds voor genoegzaam bewezen mag gehouden worden, kan niemand den Schrijver het regt betwisten, om ook zijne proeve zij-
{==180==} {>>pagina-aanduiding<<}
nen landgenooten aan te bieden; en welligt had hij ruim zoo voorzigtig gehandeld, door over de redenen, die hem daartoe genoopt hebben, in het geheel niet uit te weiden.
Hoe dit zij, daar hij zegt, dat eene bescheidene beoordeeling hem niet ongevallig, zelfs aangenaam wezen zal, vertrouwt Rec., die alle onbescheidenheid veracht, maar opregtheid als hoofdvereischte eener beoordeeling aanmerkt, dat hij de volgende, die hem toonen zal, dat hij het boekje meer dan een vlugtig doorbladeren heeft waardig geacht, wel als eene in den door hem verlangden geest geschrevene zal willen opnemen.
De Schrijver verplaatst ons in Zeeland, tijdens een deel der fiere bewoners van dat gewest, na de inneming van den Briel door de Watergeuzen, in het voorjaar van 1572, zich insgelijks aan het dwangjuk van den bloeddorstigen alva trachtte te ontworstelen, en wel voornamelijk is de stad Vere het hoofdtooneel der handeling, en een harer voorname inwoners, sebastiaan de lange, die zijn leven in een' scheepsstrijd tegen de Spanjaarden liet, de historische hoofdpersoon; terwijl de Baljuw der stad, rollé, benevens den edelen jacob simonsz. de rijk, en meerdere met name bekende Watergeuzen, of andere personen, die in de gebeurtenissen dier dagen eene rol speelden, het tafereel helpen vormen, dat verder voltooid wordt door eenige karakters, welke, zoo ver wij weten, niet aan de Geschiedenis ontleend, maar uit het brein des Schrijvers geboren zijn, dewijl hij die voor het geheel van zijnen Roman behoefde. Van deze laatsten zijn adriaan, de zoon van den aanvankelijk naar de Spaansche zijde overhellenden Baljuw, margaretha, de dochter van de lange, de huisvrouw van dezen laatsten, en een ondeugende Jezuit, wel de voornaamsten, en het Roman-thema komt kortelijk hierop neder, dat de liefde der beide genoemde jongelieden, na eerst in de afkeuring van rollé en de kwaadaardige lagen van den onwaardigen Geestelijke vele hinderpalen ontmoet te hebben, eindelijk, na den dood van den laatsten en de politieke bekeering van den eersten, echter niet vóór dat margaretha's vader op de boven vermelde wijze was omgekomen, door een' gelukkigen echt bekroond wordt.
Deze aanvullingen en verzieringen stonden den Schrijver vrij, en de wijze, op welke hij ze met de historische voorvallen verbonden heeft, is niet zonder verdienste; maar eene

{==181==} {>>pagina-aanduiding<<}
onzer voorname aanmerkingen op dit historisch gedeelte betreft de hoofdgebeurtenis, op den titel uitgedrukt, als zijnde de heldendood van sebastiaan de lange, ons hier breedvoerig afgeschilderd als een gevolg van diens eigen heldhaftig en welberaden besluit. Had de Schrijver zich, ten aanzien der geschiedkundige waarheid dezer hoofdgebeurtenis, niet op hooft beroepen, wij zouden het welligt niet noodig geacht hebben, angstig te onderzoeken, waar hij eene van de gewone verschillende lezing had gevonden, maar nu gaf hij zelf ons aanleiding, om de door hem opgegevene bron te raadplegen, en hier lezen wij, dat het schip, onder 't bevel van de lange, ‘van vier Koninxscheepen aan boordt geklampt, en geëntert, maar niet verwonnen was; mits een van de zijnen, als hij geen' ander' uitkoomst zagh, den brandt in de kruydkaamer stak, en 't geschil, met eeven schricklijk een op- en needersprong van vrienden en vijanden, beslechtte. Welke oovermaat van moedt,’ voegt hooft er bij, ‘d' eerste van deeze soort is, die ik in onze beroerten geleezen heb.’ - 't Komt Rec. dus voor, dat, naar de getuigenis van een of meer geredde schepelingen, niet de lange zelf, maar een zijner fiere onderhoorigen, dit wanhopig besluit heeft gevormd en uitgevoerd, waardoor, zulks aangenomen zijnde, veel van de belangstelling verloren gaat, die dit vrij uitvoerig gedeelte des verhaals anders den lezer zou inboezemen, terwijl de juistheid van den titel daardoor tevens vervalt.
Dan, dit daargelaten, heeft de Schrijver zijne historische personen overigens met hier voldoende waarheid, en doorgaans tevens met waardigheid, afgeschilderd, en ook zijne geheel verdichte karakters zijn meestal goed volgehouden; terwijl zucht voor zuivere Godsdienst en echt vaderlandsche zeden overal doorstraalt. De stijl is onderhoudend en vloeijend; alleen is, naar 't ons voorkomt, niet genoeg onder het oog gehouden, dat men zich het schrijven van een boek in proza, niet van een episch gedicht had ten doel gesteld, daar in het eerste althans zulke gerekte verhalen, als b.v. dat, hetwelk aan een' der ingevoerde personen, wegens de laatste levensuren van de lange, wordt in den mond gelegd, misplaatst zijn; verhalen, die eene teederminnende gade en dochter, gelijk hier, onmogelijk met geduld ten einde toe kunnen aanhooren, alvorens zij ten minste den uitslag van het voorgevallene, waar het voor haar gevoel het meest op aankomt,

{==182==} {>>pagina-aanduiding<<}
vernomen hebben. Vanhier dan ook dat dikwijls zwellende in den stijl, en dat telkens aanbrengen van dichterlijke beelden en vergelijkingen, tot in de gesprekken van ruwe Zeeuwsche visschers toe, welke toen zeker wel niet gezegd zullen hebben: ‘Eindelijk glansde de vierde morgenzon uit de oosterkimmen; zij scheen als uit zee op te rijzen, en gaf aan de blaauwe golven eene gouden tint; zij verguldde de stengen en spiegelde zich op de hagelwitte zeilen, die door de zoele morgenlucht slechts zwak bewogen werden,’ en wat dies meer is. Zich geheel in de omstandigheden zijner handelende personen te verplaatsen, is een voornaam vereischte in den Romanschrijver. Over het algemeen komt de zon, naar het bestek van dit boeksken, er ook menigvuldig genoeg in voor, en de Schrijver had haar even goed de verschuldigde hulde kunnen betoonen, zonder haar, met den dageraad enz., zoo herhaalde malen in persoon te laten paradéren of als beeld te bezigen.
Verder vraagt Rec. den Schrijver, of sommige vergelijkingen, b.v. die van dagen van geluk met meeuwen, welke rondom een vaartuig fladderen (bl. 172), den toets van echten smaak, en uitdrukkingen als: ‘de hemel strooide geen vriendelijk schijnsel voor zijne voeten’ (bl. 84), - ‘de krijgers waren in menigen kamp verhard’ (voor gehard, bl. 87), - ‘zijn gelaat was hier en daar met een enkel likteeken bezaaid,’ dien der gezuiverde taalkunde wel volkomen kunnen doorstaan; maar erkent gelijktijdig, dat ook hier en daar treffende en welaangebragte beelden en bevallige passages voorkomen, en dat de jeugdige Schrijver, bij al het zwakkere van dezen zijnen eersteling, aanmoediging tot het voortbrengen van meerdere echt vaderlandsche lettervruchten verdient, bij welke welligt de hier gegevene wenken niet voor hem zullen verloren wezen.




Cecilia, of de zegenrijke Nalatenschap. Vrij naar het Hoogduitsch van A.H. Petiscus; door T. van Spall. Te 's Gravenhage, bij A. Kloots. 1837. In gr. 8vo. 255 Bl. f 2-80.

Dit boek is geen Roman, zoo als de een of ander misschien uit den titel zou vermoeden. Het is een godsdienstig ge-
{==183==} {>>pagina-aanduiding<<}
schrift, meest of bijna alleen voor vrouwen en meisjes, ingekleed in den vorm van eene schriftelijke nalatenschap eener moeder aan hare dochter, ten einde ‘haren geest te vestigen op de hoogste voorwerpen van beoefening, haar hart voor alwat edel en schoon is te ontgloeijen, en haar uit (toe) te rusten met geloofskracht en liefde tot de deugd.’ Wij mogen het stichtelijke werkje met ruimte aanprijzen, schoon niet ontveinzende, dat hier en daar eenige bekorting ons welgevalliger ware geweest. Men bespeurt vaak eene min aangename wijdloopigheid. Ware deze weggenomen geworden, dan hadde, bij gelijke dikte van het boek, de letterdruk ook fraaijer en ruimer kunnen zijn. Het zou ons zeer spijten, indien onze jonge dames geen smaak hadden in dergelijke lectuur, tot nuttige afwisseling met de schelkoorden, écrans, en dergelijke zeer fraaije, maar ook zeer dure kunststukken van onzen leeftijd, aan welke onze fatsoenlijke burgerdochters bedroefd weinig hebben, wanneer zij eenmaal huisvrouwen en huismoeders moeten worden. Godsdienstige en zedelijke beginselen, zoo als ze hier worden ingescherpt, behouden levenslang hunne waarde, en leeren genoemde fraaije zaken op den regten prijs stellen. Aan dit kort, maar vaderlandsch woord wagen wij het zure gezigt der ontluikende schoonheid, die juist het verzoek om eenige guldens voor floszijde op de lippen had.

Spreken. Uitgegeven ten voordeele van het Groningsch Instituut voor Doofstommen. Te Haarlem, bij de Erven F. Bohn. 1838. In gr. 8vo. 16 Bl. f :-40.

Vrouwelijk Leven. Door J. de Wal. Te Groningen, bij J. Oomkens. 1838. In kl. 8vo. 31 Bl. f :-50.

De namen van beets en de wal zijn reeds gunstig bij het Publiek bekend; beets als maker en vertaler van dichtwerk; de wal als schrijver van een Treurspel, peter de groote, waarvan niet zonder lof verslag gedaan werd in dit Tijdschrift voor 1837, No. IV,bl. 179-182.
Beide deze stukjes, ofschoon naar stof en vorm verschillend, komen nogtans hierin overeen, dat zij tot een liefdadig einde uitgegeven zijn; en eere zij daarvoor aan derzelver

{==184==} {>>pagina-aanduiding<<}
jeugdige Schrijvers! Wie tot dat einde kan en wil medewerken, koope en leze; en hij zal het gelezene niet zonder genoegen uit de hand leggen. - Het eerste, in proza geschreven, was bestemd, om misschien in een Maandwerk geplaatst te worden; het laatste, in dichtmaat opgesteld, had gediend ter voorlezing in eene Vergadering van het Dep. Assen der Maatschappij Tot Nut van 't Algemeen. Deze bestemming nevens de genoemde bedoeling op het oog houdende, zal Rec. er ook geen strenge kritiek over laten gaan, maar met weinige woorden zijn gevoelen over dezelve zeggen.
Het Spreken wordt door beets, in de ontwikkeling bij het kind, levendig en sierlijk geschilderd, en ter verheffing van de voortreffelijkheid des spraakvermogens gepast aangewend. Daar tegenover stelt hij, maar met een wat te onvoorbereiden en botsenden overgang, den ongelukkigen toestand van den dooven en den doofstommen treffend voor, en klimt van daar doelmatig op tot eene hulde aan de inrigtingen voor doofstommen, en bijzonder aan die te Groningen en haren tegenwoordigen Bestuurder. Er is veel goede gang, veel goeds en schoons, ja waarlijk welsprekends in, hetwelk doet gevoelen, dat de Schrijver het con amore bewerkt heeft. Bij eenige kleine gebreken willen wij nu niet stilstaan.
Het Vrouwelijk Leven wordt door de wal, in de vier tijdperken van het kind, het meisje, de moeder en de grootmoeder, beschouwd. Hiervan komt de moeder Rec. voor wel het best gelukt te zijn: daar wordt de waarde en het geluk der moeder in korte en vrij krachtige trekken geschetst, en poëzij en versificatie gaan doorgaans gelukkig hand aan hand. (*) De grootmoeder, ofschoon niet kwaad, heeft minder onderscheidends. Het minst gelukkige daarentegen is het kind; de Dichter is daar te spoedig van zijn eigenlijk onderwerp afgedwaald, en in de toekomst verdoold geraakt: en of er aan de dichterlijke uitdrukking aldaar niet veel ontbreekt, oordeele hij zelf, als hij b.v. nog eens onpartijdig naleest bl. 10: ‘En wie 't ziet, vraagt aan haar sponde,’ en de 5 volgende regels; of bl. 11: ‘Nogtans heeft de Heere vroeg’ enz. tot aan: ‘Want zij weten, dat der zulken 't Koningrijk der Heemlen is.’ - Veel betere plaatsen zijn in het meisje, b.v. bl. 18, de waarde van eene brave zuster voor haren broeder, beginnende:

‘Of wie ooit broederheil genoot, 
Hij weet wat hemellust het bood, 
Te rusten aan een zusterhart, 
Dat deelt in iedre vreugd en smart!’ enz. 






{==185==} {>>pagina-aanduiding<<}

Boekbeschouwing.

Opheldering van de gezegden des Heeren, betrekkelijk zijn lijden en sterven voor zondaren. Door B. van Willes, Theol. Doctor en Predikant te Lekkerkerk. Te Amsterdam, bij W. Brave, Jun. 1837. In gr. 8vo. XIV en 212 Bl. f 2-20.

Wat aanleiding tot het schrijven van deze Verhandeling gegeven heeft, vindt men in het Voorberigt voor dezelve vermeld; doch daar het op de beoordeeling van hare waarde weinig of geene betrekking schijnt te hebben, gaan wij het kortheidshalve voorbij, en teekenen daaruit alleen aan, dat zij reeds vroeger opgesteld is, dan de bekroonde Verhandeling van Prof. vinke, waarin het hier behandelde onderwerp ook voorkomt, en dat de geëerde Schrijver op dezelve geen aanmerking genomen heeft, gelijk dan ook Rec. bij deze niet doen zal.
Deze Verhandeling scheidt zich in twee deelen. In het eerste worden de gezegden des Heeren, betrekkelijk zijn lijden en sterven voor zondaren, verzameld, namelijk die, waar Hij er duidelijk van spreekt, waarvan de Eerw. van willes eene vertaling geeft, met korte vermelding daarna van die, welke hier niet verder in aanmerking mogen komen; voorts verdedigd tegen bedenkingen, die tegen eenige zijn ingebragt; eindelijk verklaard, en wel afzonderlijk eerst die bij joannes, en daarna die, welke bij de drie andere Evangelisten vermeld zijn, zeer doelmatig, daar eerstgenoemde zich in den ganschen aanleg van zijn schrijven zeer van de anderen onderscheidt, die wel wederom elk iets kenmerkends, maar nogtans zoo veel gemeen hebben, dat men ze gemakkelijk in ééne beschouwing kan opnemen.
Ter handhaving en opheldering van de aangevoerde gezegden van jezus, vindt men hier zeer goede opmerkingen, gelijk men ze van den kundigen van wil-
{==186==} {>>pagina-aanduiding<<}
les met regt verwachten kan. Over het geheel kan Rec. zich daarmede zeer wel vereenigen; en de bedenkingen, die hij onder het lezen opteekende, zijn slechts weinige. - Bl. 44, 45 past van willes de plaats, joan. III:14, op den kruisdood van jezus toe. Rec. neemt de vrijheid, hierbij de vraag nog eens te herhalen, die hij in dit Tijdschrift voor 1836, No. XII, bl. 555, deed: ‘De eene Uitlegger zegt het den anderen na, dat jezus met de vergelijking, die vs. 14 voorkomt, op zijne kruisiging ziet; maar is dit hier wel het punt van vergelijking? is het niet veel meer jezus, een persoon, op wien men ziet, dat is, aan wien men gelooft, tot zedelijke, gelijk Israël op dat opgerigte slangenbeeld tot ligchamelijke genezing?’ en hij voegt er nog bij, dat het bedoelde zinnebeeld, eene slang, om een' staak geslingerd, volstrekt niet geschikt is, om het denkbeeld van lijden en sterven op te wekken. - Hoe kan de plaats, joan. VI:27, op den dood van jezus zien, gelijk de Eerw. van willes bl. 64 meent? Is hier spijs, die blijft tot in het eeuwige leven, niet duidelijk zijne zielvoedende leer, gesteld nevens zijne wonderwerken, waardoor Hij ze, als door het zegel zijner Goddelijke zending, bekrachtigde? Is δώσει hier anders dan ἀορίστως te nemen voor geeft, of geven kan? Is dus de zin niet eeniglijk: ‘Zoekt niet slechts wonderdadig door mij verzadigd te worden, maar let vooral
op mijne leer, die ik door zulke teekenen bevestig!’ Het is waar, jezus spreekt vervolgens van de opoffering zijns levens voor het heil der wereld; maar zou het niet kunnen zijn, dat Hij, in den loop des gespreks, van het een tot het ander opklom, en zeggen wilde: ‘Niet alleen mijne leer, maar ook mijzelven geheel wil ik tot in den dood als een offer geven.’? Hetzelfde, meent Rec., heeft ook H. X:11 en volgg. plaats, waar herder hem wel degelijk leeraar, of wil men het liever noemen zedelijke leidsman, schijnt te zijn, (hetwelk van willes bl. 78 ontkent, hoewel niet duidelijk zeggende, wat hij er

{==187==} {>>pagina-aanduiding<<}
door verstaat;) en ook daar schijnt jezus van het een tot het ander over te gaan, daar Hij niet alleen zijne leer, maar ook zijn leven voor de zijnen wil geven. - Bl. 95 neemt van willes het woord λύτρον, matth. XX:28, voor vrijkooping; maar zou men er dus toch niet te veel etymologische emphase in zoeken? Zij het al gebruikt voor den losprijs van slaven; is er wel eenige reden, om dit hier zoo te drukken? en beteekent het niet eenvoudig middel ter verlossing, waaruit het dan ook zij?
In het tweede deel dezer Verhandeling vindt men eene ‘aanwijzing van de waarschijnlijke redenen, waarom zich de Heer, over zijn lijden en sterven voor zondaren, niet uitvoeriger heeft verklaard, en waarom de Evangelisten niet meerdere gezegden over dit onderwerp hebben medegedeeld.’ In de ontwikkeling van het eerste punt volgt de Schrijver dezelfde orde als boven, namelijk dat hij eerst op ‘de gelegenheden’ let, ‘die door joannes,’ en daarna op die, ‘welke door de drie eerste Evangelisten vermeld zijn.’ Hij wil niet gerekend worden het hierin verder dan tot zekere waarschijnlijkheid te brengen; en als zoodanig mogen dan zijne redeneringen ter toetsing aanbevolen worden, die, hoe veel aannemelijks zij ook veelal hebben, Rec. nogtans wel eens te fijn uitgesponnen schijnen, (*) en niet veel verder dan tot de enkele mogelijkheid te brengen; ja waarbij hij b.v. in plaatsen, waar je zus wel op zijn lijden en sterven doelt, maar dit niet in verband met vergeving der zonden stelt, zich liever vergenoegen zou met de eenvoudige opmerking, dat jezus er in de gegevene omstandigheid geen aanleiding toe had, en een Leeraar ook niet altijd hetzelfde of even veel over zijn onderwerp zegt. Bij joan. X:10-18 en

{==188==} {>>pagina-aanduiding<<}
26-30 zegt van willes er van, bl. 130: ‘Aan zulke schijnheiligen - slechts eenigzins de gevolgen van zijnen weldadigen dood voor te stellen, zou voorwaar! parelen den zwijnen voorgeworpen, het heilige den honden gegeven zijn.’ Maar was dan hetgene, dat jezus t.a.p. gesproken heeft, minder kostbare parel, dan het andere, waarvan Hij niet sprak? Zouden zulke onderzoekingen, waarom jezus dit of dat niet gezegd heeft, wel genoeg tot zekerheid leiden? Zou men niet ligt gevaar loopen van er iets in te schuiven, hetwelk men meent dat Hij moest gezegd hebben, waarbij men zich dan het hoofd breekt om te raden, waarom Hij dit evenwel niet gezegd heeft?
Ten opzigte van het tweede bovengenoemde punt tracht de Schrijver, in het 1ste Hoofdstuk, het waarschijnlijk te maken, ‘dat jezus over zijn lijden en sterven voor zondaren meermalen heeft gesproken, dan uitdrukkelijk verhaald is.’ De bewijzen, die hij daarvoor aanvoert, komen Rec. echter zwak voor. Uit het gedrag b.v. van maria, bij de zalving des Heeren, schijnt hem in allen gevalle niets meer te volgen, dan dat zij zich jezus dood als zeker voorstelde; en uit dat van jozef bij de begraving, op zijn best, dat hij dien niet strijdig keurde met deszelfs Messiasschap; maar het een zoo wel als het ander bewijst nog niets voor het oogmerk van jezus lijden als voor zondaren, niets voor zijn mogelijk onderwijs daaromtrent: zoo ook niet uit het voorbeeld van den moordenaar aan het kruis, die daarvan geen woord spreekt, maar alleen toont te gelooven, dat God dit lijden over den Messias toeliet, maar Hem toch, hoe en wanneer dan ook, het Messiasrijk geven zou. - In het 2de Hoofdstuk, eindelijk, beschouwt de Schrijver ‘den aanleg der Evangeliën, als die het niet noodzakelijk maakte, dat alles werd medegedeeld, wat jezus mogt hebben gezegd over zijn lijden en sterven voor zondaren’; en hij volgt hierin dezelfde gepaste orde als boven, dat hij eerst over het Evangelie van joannes, daarna over de drie an-
{==189==} {>>pagina-aanduiding<<}
dere handelt, en hierbij dat van marcus voor de tijdsorde ten grondslag legt. In de hoofdzaak is Rec. het nagenoeg met den Schrijver eens; in enkele bijzonderheden kan hij hem hier niet uitvoeriger volgen. Alleen zou hij hem niet toestemmen, ‘dat de leer van jezus, als zoodanig, bij joannes geen hoofdzaak was,’ bl. 173, aanteek. 6. Hij geeft hem wel toe, dat het ongeloof der Joden bij joannes zeer in het oog
valt; maar zou dit, en niet de leer van jezus, bij de verhaalde gelegenheden, zijn oogmerk geweest zijn? stelt joannes zelfs niet nog meer, dan de andere Evangelisten, de wonderwerken van jezus in naauw verband met deszelfs leer? Bl. 189 beweert de Schrijver zelfs, dat ook het hoofddoel der drie andere Evangelisten niet geweest is, jezus als Leeraar voor te stellen: maar wat hebben zij dan toch gewild? en wat waren dan zijne wonderwerken, die zij verhaalden, zonder zijne leer?
Deze en enkele andere bedenkingen en twijfelingen, die Rec. zou kunnen opgeven, nemen niet weg, dat hij zich zeer verblijdt, dat de Eerw. van willes deze vruchten van zijne onderzoekingen aan het Publiek medegedeeld heeft, en wenscht, dat zij ter bevordering van grondige Bijbelstudie mogen dienen.

Over de Verhouding der hedendaagsche Godgeleerdheid en Wijsbegeerte tot de Zedelijkheid der Volken, door Dr. K.G. Bretschneider. Uit het Hoogduitsch vertaald. Te Nijmegen, bij D.J. Haspels. 1837. In gr. 8vo. 76 Bl. f :-75.

De titel van dit stukje drukt den inhoud niet naauwkeurig uit; want men zou diensvolgens eene beschouwing kunnen verwachten, hoe verre de zedelijkheid der Volken gevorderd is, in vergelijking met de hoogte, waarop Godgeleerdheid en Wijsbegeerte hedendaags onder dezelve staan; maar men vindt hier eerst eenige

{==190==} {>>pagina-aanduiding<<}
openbare zedelijke verschijnselen vermeld uit Italië, Frankrijk en Duitschland, en dan een betoog, dat noch het Catholicisme, noch de oude Protestantsche Kerkelijke Orthodoxie, noch de Hegeliaansche Philosophie gunstigen invloed kan hebben op de zedelijkheid der Volken, maar dat zulks alleen te verwachten is van het Christelijk Rationalisme. Ofschoon de Schrijver omtrent dit een en ander veel waars en behartigenswaardigs, en bijzonder over het laatste punt doeltreffends voortbrengt, schijnt hij nogtans in zijn verslag van de openbare zedelijke verschijnselen zijnen kring te beperkt getrokken, en hetgene, dat daar binnen viel, te zeer van eene ongunstige zijde beschouwd te hebben; en alzoo ook in de twee laatste punten van zijn betoog niet genoeg op de latere wijzigingen, zoo wel van het Catholicisme, als van het oud-Kerkelijke Protestantisme, gelet te hebben. Wat hij door Christelijk Rationalisme verstaat, vindt men ook niet duidelijk genoeg aangewezen, hetwelk echter wel noodig schijnt te zijn, want ook daarin zijn verschillende trappen en wijzigingen mogelijk, ja werkelijk aanwezig; en het is voorwaar niet onverschillig, of het historisch gezag der Bijbelsche oorkonden daarbij erkend en verstandig gehandhaafd, dan of het als twijfelachtig en minder noodzakelijk aangezien en ter zijde geschoven worde. - In deze opzigten dus liet het bovenstaande geschrift, dat, hoe klein ook, van herhalingen niet vrij is, bij Rec. nog al iets te wenschen over; maar het ware en goede, dat er in is, wil hij, daar het nu toch vertaald, en door den Vertaler hier en daar met eene aanmerking in denzelfden geest voorzien is, gaarne ter behartiging aanbevelen.





Zestal Brieven over de Onfeilbaarheid van den Paus en de Kerk van Rome; ter beantwoording der Brieven van Le Sage ten Broek, in de Catholijke Nederlandsche Stemmen, en betrekking hebbende tot de hem voorgestelde en door hem aangenomene onder-
{==191==} {>>pagina-aanduiding<<}
handeling over dat onderwerp; door J.J. le Roy, Predikant te Oude Tonge. Te Rotterdam, bij van der Meer en Verbruggen. 1837. In gr. 8vo. XVIII en 122 bl. f 1-20.

Deze Brieven waren oorspronkelijk bestemd, om in de Catholijke Nederlandsche Stemmen geplaatst te worden, als voortzetting van de briefwisseling, waarin de Heer le roy zich met deszelfs Redacteur, le sage ten broek, begeven had: daar deze laatste dit echter niet op die wijze heeft willen doen, als de eerste billijkerwijze verlangde, zoo heeft dit aanleiding gegeven, dat dezelve nu afzonderlijk uitgegeven zijn. Wie dit breeder begeert te lezen, kan het in den voorafgaanden Brief aan mijne Catholijke Landgenooten, die de waarheid liefhebben, (bl. I-XVIII) verhaald vinden. Zoo wordt ook in aanteekeningen achteraan (bl. 107-122) de hoofdinhoud des schrijvens van ten broek medegedeeld, waarop het antwoord van le roy betrekking heeft. - In de Brieven zelve wordt achtervolgens ten toets gebragt, wat door eerstgenoemden over het onderwerp in geschil in het midden gebragt was, maar zonder te voldoen aan hetgene, dat door laatstgemelden gevorderd was, namelijk het aanvoeren van eene schriftelijke Goddelijke instelling, waarbij aan de Kerk van Rome en derzelver Opperhoofd het oppergezag en de onfeilbaarheid duidelijk gegeven wordt, of, bij gebreke hiervan, nog aanhoudende wonderwerken, om dit te bevestigen, of anders het aantoonen van de ongegrondheid dezer vordering en der redeneringen te dien opzigte.
In den eersten Brief worden nu de bewijzen wederlegd, die le sage ten broek voor zijne stelling uit de Heilige Schrift ontleend heeft. Hierbij heeft Ref. alleen te herinneren, dat het in de bekende plaats, matth. XVI:13-18, zijns inziens, niet noodig is, met le roy de oude, gedrongene uitlegging der woorden: Op deze Petra zal ik mijne gemeente bouwen, te volgen, door ze op de belijdenis van petrus be-
{==192==} {>>pagina-aanduiding<<}
trekkelijk te maken: het is toch bekend, dat ze zeer wel op petrus zelven, als Stichter der eerste Gemeente van den verhoogden christus te Jeruzalem, kunnen toegepast worden, zonder dat hieruit iets voor zijne opperhoofdigheid, en althans niet voor die zijner zoogenaamde opvolgers volgt; want die eer had hij, hoewel het woord voerende, met zijne elf Ambtgenooten, uit wier naam hij sprak, gemeen, ofschoon hij, als de eerste openbare Spreker voor die zaak, met toespeling op de beteekenis van zijnen naam, te regt alzoo genoemd kon worden. - In den 2den en 3den Brief worden de getuigenissen, die uit de Kerkvaders, - in den 4den en 5den die, welke uit de algemeene Kerkvergaderingen en uit den loop der gebeurtenissen in de Christelijke Kerk ontleend zijn, getoetst, en in derzelver ongenoegzaamheid ten toon gesteld; waarna eindelijk in den 6den de redeneringen van le sage ten broek overwogen worden, waarmede hij de gegrondheid der vordering van zijnen tegenschrijver heeft trachten te bestrijden, en die van zijne eigene bewering nog nader aan te toonen. - Dit een en ander in bijzonderheden te ontwikkelen, laat omvang en doel van dit Tijdschrift, dat zich ongaarne op Theologisch-polemischen bodem begeeft, niet toe; en bij zulk een dikwijls besproken en beschreven onderwerp, waarbij het moeijelijk is iets nieuws voort te brengen, komt het Ref. ook minder noodig voor. Alleen wil
hij nog zeggen, dat deze Brieven met grondige kennis van zaken, zoo wel als duidelijk en bescheiden, ofschoon wat langwijlig en omslagtig van stijl, geschreven zijn: en dit zij voor een van zulke strijdschriften, die doorgaans slechts eene gedeeltelijke en voorbijgaande waarde hebben, voor het tegenwoordige genoeg!




Viertal Leerredenen over verschillende onderwerpen, door W. Ternooy Apêl, Predikant te Vlissingen. Te Vlissingen, bij N.J. Mestdagh. 1837. In gr. 8vo. 134 Bl. f 1-30.


{==193==} {>>pagina-aanduiding<<}

Blijkens het Voorberigt, zijn deze Leerredenen elke afzonderlijk om het vierendeel jaars uitgegeven, bijzonder ook ten nutte van minvermogenden; en zij dienen ten vervolge van vroeger, over Openb. II en III, op deze wijze uitgegevene, welke Ref. de eer niet heeft van te kennen. Dat het oogmerk loffelijk, en de Steller welmeenend is, wil Ref. gaarne gelooven; maar of Leerredenen, en wel zulke lange, van 33 of 34 bll. door elkander, die dan toch in het jaar f 1-: of f 1-20 kosten, hiertoe het geschiktste middel zijn, en of er voor hetzelfde geld niet iets beters of doelmatigers zou kunnen geleverd worden, zou hij nog al betwijfelen.
De onderwerpen en teksten dezer Leerredenen zijn de volgende: I. Gods onveranderlijkheid en trouw, door Hemzelven aangewezen, als de volkomenste bemoediging onder moeite en bezwaar, voor degenen, die zich, door het geloof aan Gods beloften, zijner dienst hebben toegewijd. Tekst: Genesis 31 vs. 13a. - II. De aard en de heilzame strekking van het opregte, en op het woord des Heeren, terstond werkzame geloof. Tekst: luk. 5 vs. 5b. - III. De onbedriegelijke verzekering, welke de opregte Christen, hier op aarde, aangaande zijne toekomende zaligheid in den Hemel bezitten kan. Tekst: 2 petr. 1 vs. 10 en 11. - IV. De zending van Jezus Christus in de wereld voor den Christen de onwankelbaarste grond van vertrouwen op God, om van God alles, wat hem heilzaam is, zonder den minsten twijfel, te verwachten. Tekst: Rom. 8 vs. 32. - Men ziet reeds hieruit, dat de Heer ternooy apêl zijn thema met veel omslag van woorden voorstelt, en hoe hij dat der 2de Leerrede, als een algemeen onderwerp, uit de woorden: Op uw woord zal ik het net uitwerpen, afleidt, is vreemd en zonderling, alsof de Bijbel zoo arm aan duidelijke plaatsen ware, dat men tot zulke sobere vernuftspelingen zijne toevlugt moest nemen. En inderdaad, wanneer men deze Leerredenen wilde kenmerken, dan zou men een streng kerkelijk-regtzinnig Dogmatismus en een even stijf en streng Metho-
{==194==} {>>pagina-aanduiding<<}
dismus, voorgedragen in zeer omslagtigen, langwijligen en gansch overladen stijl, waarmede drie, vier en meer
malen hetzelfde gezegd, dikwijls uitgeweid en als op goed geluk voortgesproken wordt, tot derzelver karakteristiek kunnen stellen. Bij al het goede en voortreffelijke, dat ons Vaderland ook in dit vak oplevert, zien wij niet, dat de kanselwelsprekendheid of de Christelijke stichting hiermede eenige wezenlijke aanwinst verkrijgt. Wij ontslaan ons dan ook van de ondankbare moeite, om het gezegde nader in bijzonderheden aan te wijzen, waardoor wij daarenboven tot te groote uitvoerigheid zouden genoodzaakt worden. Al die woorden en wederwoorden stichten ook niet; en wij nemen dus de vrijheid, om van zulke voortbrengselen, zoo zij het niet al te boos maken, verder geen kennis te nemen: alleen bejammeren wij het, dat het wezenlijk goede, dat er nog in is, onder eenen stroom van half regte, half scheeve redeneringen, en onder eenen vloed van zekere woorden en spreekwijzen, waaraan de menigte somtijds meer hecht, en waardoor zij zich meer laat wegslepen, dan door eene gezonde voorstelling van degelijke zaken, gansch en al bedolven wordt.




Leerboek der Verloskunde voor Vroedvrouwen. Door F.K. Naegele, Hoogleeraar in de Genees- en Verloskunde te Heidelberg, en. enz. Naar den 3den Hoogduitschen druk, door Dr. M.H. Hageman. Jr. Te Utrecht, bij R. Natan. 1837. In gr. 8vo. f 5-:

De pligten eener vroedvrouw bestaan daarin, dat zij aan zwangere vrouwen raad geve, hoe zij zich te gedragen hebben, ten einde gezond te blijven; dat zij aan barende vrouwen bijstand biede; dat zij kraamvrouwen en pasgeboren kinderen verzorge; dat zij, en wel vroegtijdig genoeg, de gevallen onderkenne, waarin de hulp van een' vroedmeester of van een' geneesheer noodzake-
{==195==} {>>pagina-aanduiding<<}
lijk gevorderd wordt, als wanneer het haar heilige pligt is, den een' of den anderen aanstonds te laten roepen; dat zij in die gevallen, waarin, uit hoofde van dringend gevaar, naar de komst van den geroepen vroedmeester of geneesheer niet kan gewacht worden, met de grootste voorzigtigheid en naauwgezetheid zich zoodanig gedrage en handele, als haar in het onderrigt voorgeschreven is; eindelijk, dat zij den vroedmeester in zijne werkzaamheden bijsta, hem, wanneer hij zulks verlangt, ondersteune, en datgene, hetwelk hij of de geneesheer aan hare zorg overlaat, behoorlijk uitvoere. Het onderrigt, hetwelk eene vroedvrouw tot dit alles, behoorlijk voorbereid, in staat zal stellen, moet dus van het hoogste belang wezen. De middelen, welke haar tot dat einde zullen geleiden, behooren zoo veel mogelijk de beste te zijn. Die zóó van het gewigt van het beroep der vroedvrouw doordrongen is, als de opsteller van dit boek, kan niet anders dan wél schrijven. Het komt ons voor, dat dit Leerboek aan den gevestigden roem van den in dit vak zoo bedreven naegele beantwoordt. Wij houden het er ook voor, dat met de vertaling aan de vroedkunde in ons land, wel te verstaan met het doel, waartoe dit boek geschreven werd, eene wezenlijke dienst is gedaan. Het ziet er op vele plaatsen toch duister uit met de kundigheden en de geoefendheid der vroedvrouwen. Vandaar ook, dat zij op vele plaatsen door vroedmeesters verdrongen zijn en nog verder verdrongen zullen worden, tot nadeel misschien, de belangrijke zaak in haar geheel onpartijdig beschouwd zijnde, van de
vrouwelijke kunne. Immers slechts de vrouw kan onder deze omstandigheden met de vrouw het ware geduld uitoefenen. De natuur zoude bij de vrouw onder deze omstandigheden beter hare regten kunnen handhaven en haren arbeid volbrengen, indien zij door den spoed van vele mannen der kunst niet overhaast wierd. Men is genees-, heel- en vroedmeester; men moet de lijders bezoeken, die wachten en naar hulp verlangen; dit maakt gejaagd, en men tracht soms te verhaasten, het-
{==196==} {>>pagina-aanduiding<<}
geen de geduldiger vrouw, door zoo velerlei werkzaamheden niet gedreven, met meer tijdsopoffering en gelatenheid verbeiden kan. Mogten de pogingen gelukken, dat de stand der vroedvrouwen wederom meer mogt gehandhaafd worden! Mogten daartoe middelen, ook als het voor ons liggende werk, gunstig medewerken!
Wat den eigenlijken inhoud van dat werk betreft, kunnen wij in een zoo veel gelezen Tijdschrift tot geene uiteenzetting der onderwerpen komen; het geheel is van te kieschen aard, om voor lezers, en lezeressen vooral, van zoo verschillenden leeftijd, als wij ons voorstellen dat de Letteroefeningen in handen nemen, behandeld en uiteengezet te worden. Blijve dit voor een Genees- of Heelkundig Tijdschrift over, indien er in het Koningrijk der Nederlanden nog één gevonden worde, dat aan het doel naar eisch beantwoordt. Wij bepalen ons dus hoofdzakelijk slechts bij aankondiging.
Wat het werk zelf in het algemeen betreft, zouden wij zeggen, dat het hier en daar wat beknopter had kunnen zijn, waardoor het in algemeene bruikbaarheid zoude gewonnen hebben. Gaat het op enkele plaatsen ook niet wat te hoog? De vertaling komt ons, over 't geheel, voor, wél uitgevallen te zijn. Hier en daar, echter, hadden de lange volzinnen wel gesplitst kunnen worden, hetwelk de duidelijkheid veel zoude bevorderen. Men kan vooralsnog, in ons land, voor deze klasse van menschen niet te duidelijk wezen; want onze vroedvrouwen, met derzelver onderwijs, staan nog verre achter bij die van Frankrijk vooral en van sommige gedeelten van Duitschland. Wanneer wezenlijk baco, boerhaave, bichat en broussais eene zamenkomst in het Doodenrijk over onze Geneeskundige Staatsregeling gehouden hebben, dat de toestand van het vroedkundig onderwijs en de uitoefening der vroedkunde hunne aandacht dan niet ontgaan zij! Mogt de aftrek van dit boek daardoor bevorderd worden, dat Gemeentebesturen het, als eene soort van premie, op de vaak schrale traktementsbedeeling toe gaven!


{==197==} {>>pagina-aanduiding<<}

Handboek der Ontleedkennis en Ontleedkunst van het Menschelijk Ligchaam, door Dr. M.J. Weber, te Bonn. Naar het Hoogduitsch. Isten Deels 1ste Aflevering. Te Amsterdam, bij C.G. Sulpke. 1838. In gr. 8vo. 1-176 Bl. f 1-50.

Voor de talrijke bezitters van de ontleedkundige afbeeldingen des Hoogleeraars weber verstrekt het zeker tot een aangenaam verschijnsel, thans van denzelfden Schrijver een Handboek der descriptive Anatomie te mogen ontvangen, dewijl zij daardoor zullen worden in staat gesteld, om de korte verklaring, bij de genoemde Afbeeldingen door den Schrijver gegeven, nu door eene uitvoerige en naauwkeurige beschrijving te kunnen aanvullen. De voornaamste bijzonderheden, die zich bij de beschouwing van ieder deel voordoen, derzelver gedaante, omvang, vereeniging en onderlinge verhouding, zullen daardoor des te dieper in het geheugen geprent worden. Gelijk Handboeken voor de beschrijvende Ontleedkunde veelal derzelver doel missen, wanneer zij door geene bijgevoegde afbeeldingen worden opgehelderd, zoo hebben wederkeerig ook Anatomische Plaatwerken veel minder nut, wanneer men bij derzelver gebruik niet tevens wordt in staat gesteld, om eene naauwkeurige beschrijving te kunnen raadplegen. Hierdoor juist moet men bij alle kleine bijzonderheden van hetgeen afgebeeld werd bepaald worden, hetwelk noodig is, om een juist en blijvend denkbeeld van de verschillende ligchaamsdeelen en organen te hebben.
Bij de uitgave van het voornoemde Handboek had de Schrijver echter niet het enkele doel, om eene nieuwe Anatomia descriptiva te geven, maar hij stelde zich tevens voor, om ook het noodige praktische onderrigt in de Ontleedkunst mede te deelen; dat is, den beoefenaar dezer wetenschap eene aanwijzing te geven tot het zelfonderzoek of kunstmatig prepareren der onderscheidene ligchaamsdeelen. Daarom wordt het werk van den Heer

{==198==} {>>pagina-aanduiding<<}
weber te regt een Handboek der Ontleedkennis en Ontleedkunst genoemd. Dat hetzelve daardoor in waarde gewonnen heeft, behoeft naauwelijks gezegd te worden. In de werken van soemmering, hildebrandt, hempel en anderen ontbreekt eene zoodanige aanwijzing geheel en al; hoewel wij erkennen moeten, dat dit gemis door vele andere gunstige eigenschappen vergoed wordt. Door dezelfde naauwkeurigheid echter, die bij de genoemde Schrijvers wordt aangetroffen, onderscheidt zich ook het werk van den Hoogleeraar weber op eene zeer voordeelige wijze. Men leze b.v. de algemeene en bijzondere beschrijving van het voorhoofdsbeen, waaraan ruim vijftien bladzijden zijn toegewijd. Dezelfde zorgvuldigheid zal men in de bewerking van den verderen inhoud dezer eerste Aflevering opmerken. Eindelijk belooft de Schrijver, om, aan het einde der beschrijvende Ontleedkennis, ook over de leer der weefsels of zoogenaamde Algemeene Ontleedkunde te zullen handelen. Hoewel dit plan van den Schrijver eenigzins van de gewone volgorde afwijkt, worden daarvoor echter toereikende, ook in den Prospectus vermelde, redenen bijgebragt, omdat namelijk, vooreerst, bij het begin van iedere hoofdafdeeling het algemeene en meest wetenswaardige, bij wijze van inleiding, wordt voorgedragen, en ten tweede, dewijl het voor het werk zelf, bij de rassche schreden, waarmede tegenwoordig de Algemeene Ontleedkunde tot de grootste volkomenheid komt, niet anders dan wenschelijk en voordeelig zijn kan, dat deze het laatste verschijnt, om zoo doende gelegenheid te hebben, alle nieuwe ontdekkingen en eigene waarnemingen te kunnen mededeelen. Daardoor zal veel worden aangevuld, hetgeen thans in de inleidingen tot iedere hoofdafdeeling ontbreken mogt. Zoo worden b.v., bij de uiteenzetting der beenwording (Osteogenie) en bij de verklaring van het maaksel der beenderen, wel de nieuwere opmerkingen van
müller en andere beroemde Physiologen medegedeeld, maar de genoemde onderwerpen worden nog op geene volledige wijze behandeld,

{==199==} {>>pagina-aanduiding<<}
zoodat zelfs de namen van albinus en scarpa volstrekt niet genoemd worden. Over deze en andere bijzonderheden kan men echter eerst dán oordeelen, wanneer het geheele werk, op die wijze als zich de Schrijver voorstelt, voltooid zal zijn.
Wij willen thans met een enkel woord over de vertaling zelve spreken. De ongenoemde Vertaler (die, buiten allen twijfel, in een wezenlijk gebrek aan een goed Ontleedkundig Handboek in onze taal voorzien heeft, en dien wij daarom gaarne wenschten te kennen) heeft zich tot dusverre lofwaardig van zijne taak gekweten, en met de daad bewezen, daarvoor volkomen berekend te zijn. Wij hebben nergens duistere plaatsen of Germanismen aangetroffen. Mogen tijd en lust hem in staat stellen, spoedig de overige Afleveringen te doen volgen! Ook is het wenschelijk, dat er verder voor dezelfde naauwkeurigheid bij de correctie der proeven worde zorg gedragen.




Bijzonderheden uit de Schriften der Ouden. Gemeenzaam voorgesteld door J.M. Hoogvliet, in leven Ph. Th.M., Litt. Hum. Dr., Rector der Latijnsche Scholen te Delft. Te Delft, bij B. Bruins. In 8vo. 233 Bl. f 2-50.

Wij ontvangen hier eenige luimige Voorlezingen over verschillende onderwerpen. Zoodanige titel ware juister geweest, dan Bijzonderheden uit de Schriften der Ouden.
Xanthippe, of het Schoonmaken, bevat niets uit de schriften der Ouden, dan de namen van Socrates en Xanthippe. Pythagoras, of de Slagt, is eene soort van droom, of gesprek voor en tegen het vleescheten. De Danaiden, of het bodemlooze Vat, geeft eene ironische verklaring van dat vertelsel. De Baard is de geschiedenis van dat sieraad, waarop wij mannetjes-menschen, zegt de Schrijver, allen zoo veel prijs stellen. Dichtkunde volgens Horatius levert eene boertige om-
{==200==} {>>pagina-aanduiding<<}
kleeding van den brief aan de Pisones. De stof voor de Flodderkleederen is gekozen uit het versje van Cats: Een flodderkleed, dat niet en past, en is niet anders dan een last. Het orakel van Delphi maakt den lezer met bijzonderheden dier beroemde Godspraak bekend. De Vrede geeft ons eenig denkbeeld van het blijspel van dien naam, door Aristophanes geschreven. De Hartstogten maken eene soort van redevoering uit over de spreuk: ‘Niets te bewonderen, maakt den mensch gelukkig.’ De Pligten zijn geschreven volgens het bekende werk van Cicero. Wij zullen den aanhef van deze voorlezing opgeven: ‘Crispus Sallustius zegt ergens, en wie zal het den wijsgeer en geschiedschrijver tegenspreken, dat de menschen hun leven niet moeten doorbrengen als konijnen, kabeljaauwen, baarzen of kalkoenen enz. maar als redelijke schepsels. Wij leven toch hier op aarde niet om maar de gaven te genieten, en onzen inwendigen mensch te zalven; wij zijn geene wandelende opslurpmachines, door de natuur, als een weldadig tegenwigt, voortgebragt, opdat er niet al te veel koeijen en schapen en zwijnen zouden komen, of opdat en aardappels en kool en knollen niet al te veel zouden
vermenigvuldigen.’
De inleiding van het stukje Xanthippe luidt aldus: ‘De standvastige man, zegt Horatius, laat zich niet van zijn voornemen afbrengen, al was ook de geheele vischmarkt, met al de heldinnen van dezelve, gereed, om hem onder het palingmes te kerven, en wij stemmen dit den man gaarne toe; ook wij Hollanders hebben meermalen getoond, dat wij zoo goed durfden volhouden als de beste Romein. Maar diezelfde Romeinen hebben, even goed als wij, het bekende denkbeeld van Cicero weten te volgen, dat de verstandige man voor de tijdsomstandigheden moet weten s'il vous plait te spelen. Men zal het met de spreuk van Cicero veiliger houden, dan met die van Horatius, in een gedeelte des jaars, waarin onze schoone sekse met die hevige koorts behebt is, welke

{==201==} {>>pagina-aanduiding<<}
men de Kathaeromania of schoonmaak-razernij pleeg te noemen. Geen zes Horatiussen kunnen, met hunne fijnversneden pen, de kracht der witkwast eener ijverige schoonmaakster wederstaan, zoodat men met regt mag zingen:

Vermeetle dichters, strijkt uw pen 
En buigt u onder 't juk van Jen!’ 

Deze Jen, gelijk wij in eene aanteekening onder den tekst zien, is eene beroemde werkster der stad B..... in Gelderland. - Onze lezers zullen uit deze twee proeven eenigzins het overige kunnen beoordeelen. Sommige gedeelten zijn een weinig geestiger, sommige nog minder geestig. Die behagen scheppen in de werken van Fokke en de Synecdochês van Bouricius, zullen ook dit werkje met eenig genoegen lezen.





Proeve van Bredaasch Taaleigen, of Lijst van eenige in de Stad en den Lande van Breda gebruikelijke en in sommige oorden van ons Vaderland min gewone woorden en spreekwijzen, verzameld en toegelicht door Mr. J.H. Hoeufft. IV Afleveringen. Te Breda, bij F.P. Sterk. In gr. 8vo. Te zamen 728 Bl. f 6-90.

Eene niet onbelangrijke bijdrage tot de Nederlandsche Taalkunde wordt hier door den Heer hoeufft geleverd. Zediglijk noemt hij het (Voorb. bl. II) ‘slechts eenen Nomenclator, welke aan hen, die zich genoopt mogten gevoelen, aan het verlangen eener Letterkundige Maatschappij in ons Vaderland, om eene verhandeling over de verschillende tongvallen in Nederland in het licht te doen verschijnen, te beantwoorden, van eenig, hoe gering dan ook, nut te (l. kan) zijn, voor zoo verre den Brabandschen tongval betreft.’ Hij heeft echter, bij zeer vele van de op dien alphabetischen Nomenclator gebragte woorden en spreekwijzen, zoo vele etymologische navorschingen en zoo vele ophel-
{==202==} {>>pagina-aanduiding<<}
deringen uit Schrijvers, bij welke iets daartoe dienende voorkomt, aangebragt, dat het niet alleen eene verzameling, maar ook te regt eene toelichting heeten mag. Bij sommige van dezelve zou men nog wel eens wat meer van dien aard verlangen; maar, bij des Verzamelaars verre gevorderden leeftijd en ‘bijna volkomen gemis van het edel zintuig des gezigts,’ mag men met het gegevene dubbel tevreden en hem daarvoor dankbaar zijn. Hij stemt toe, dat vele niet uitsluitend Bredaasch zijn; maar op voorbeeld van wassenbergh's Idioticon Frisicum heeft hij ze geplaatst. Onder verbetering komt het Ref. voor, dat de zoodanige, als taaleigen van die streek, hier toch eigenlijk niet behooren; want dan zou men met even goed regt ook andere, die elders, zoo wel als daar, gebruikelijk zijn, kunnen opnemen, ten ware dat zij daar meer dan elders en bij voorkeur gebruikt werden: doch het is moeijelijk, die grenzen naauwkeurig af te bakenen, en met alle Provincialismen van elke streek volkomen bekend te zijn.
Van hetgene, dat Ref. bij opmerkzame doorbladering (want eene gezette en achtereenvolgende lezing zal men bij een werk van dezen aard niet van hem vergen) voorgekomen is, neemt hij de vrijheid het een of ander mede te deelen, of het somtijds bij bijlagen, die de Schrijver tot zijn werk zou kunnen voegen, van eenig nut mogte zijn.
Bl. 13. ‘Akefietje, verkleinwoord van Akefi, zamengesteld uit Ake, een woord, waarmede men de kinderen wil afschrikken van iets, en uit fi, foei, in het Wallisch ffei, ffii. Een leelijk akefietje zegt men hier van eene onaangename omstandigheid,’ enz. Ref. heeft, in Zuidholland en elders, dit akefietje of akevietje wel hooren gebruiken van iets goeds en aangenaams, zelfs met bijvoeging van goed of mooi, of lekker. Zou het misschien zijnen oorsprong kunnen hebben uit aqua vitae, den ouden kunstnaam voor brandewijn, zoo als nog het Fransche eau de vie, en vandaar een versnaperingetje, een verkwikkingje, maar dat dan ook, spottend gezegd, of met een ongunstig epitheton, het tegen-
{==203==} {>>pagina-aanduiding<<}
overgestelde kan beteekenen? - Bl. 26. Bij Bamis voor St. Bavosmis (1 Oct.) zou kunnen gevoegd worden Bamis-weêr, voor onstuimig weder in het algemeen, gelijk het bijzonder omstreeks dien tijd kan zijn. - Aldaar kan ook plaats vinden barrier of brier, op zijn Hollandsch uitgesproken, het Fransche barrière, elders tolboom. - Dat bidden en bedelen naauwe taalverwanten zijn, stemt Ref. gaarne toe; maar zou de spreekwijze, bl. 64, ‘het is beter langs de huizen te gaan bidden dan te stelen,’ toch niet genomen zijn van de gewoonte sommiger bedelaars in de bedoelde streken, om werkelijk aan de huizen, bijzonder der Roomschen, een Vader ons of dergelijke te gaan bidden? - Bund of
bunt, (bl. 92) ‘eene soort van lies of spichtig gras, enz. tot het vullen van bedden;’ men kan er bijvoegen, ook de dorre bladeren van mast- en sparreboomen, tot hetzelfde einde; gelijk men ook op zijne plaats melding zou kunnen maken van mastappels, de zaadhuisjes der genoemde boomen, die aldaar veel verkocht worden, om tot aanmaken van het vuur te gebruiken. - Bl. 192 kon men bijvoegen: geschapen, de vrucht, hetzij peulof boomvrucht, is geschapen, elders gezet. - Bij de gissingen, die de Heer hoeufft over den oorsprong van gewikst in het midden brengt, moge misschien ook een plaatsje vinden, of het ook verwant kan zijn met wik, d.i. wigt, vanwaar ook wikken en wegen, zoodat het eigenlijk zijn zou iemand, in wien gewigt is. - Bl. 246 kon misschien het woord hemmen ingevoegd worden; althans van een paard, dat wijd stapt, heeft Ref. in de Bredasche streken wel eens hooren zeggen: ‘Het hemt zulke groote stappen.’ - De reden der benaming lapboonen, van de Roomsche of groote boonen gebruikt, in het verouderde labben of lappen, d.i. likken, of daarin betrekking tot labaeybroot, lekker wit brood, te zoeken, (bl. 348, 9) komt Ref. wat gedrongen voor: zou het ook zijn van den dikken lappigen en wolligen dop? vergelijk de benaming moffelboonen, bl. 391, en die van wollen of bolle wantjes, (bl. 673) welke

{==204==} {>>pagina-aanduiding<<}
laatste ook in Zuidholland aan de zeer jonge boontjes in hun geheel gegeven wordt. - Lauweit, in lauweit maken, af te leiden van l'aubade, (bl. 353) komt Ref. niet natuurlijk voor, noch in oorsprong noch in beteekenis, want het gelijkt doorgaans meer naar un charivari, dan naar une aubade: men zegt anders, meent hij, ook elders nog meer lawaai maken: zou het ook slechts een klank-nabootsend woord zijn, om een verward en wild geschreeuw uit te drukken? - Schutskooi wordt in de eerste beteekenis, bl. 237 gemeld, ook wel schuthok genoemd. - Slip vangen, voor afgezet (teleurgesteld) worden, meent de Heer hoeufft ‘van de slip van het kleed ontleend, ten zij men het van slippen, ontslippen, ontglippen gezegd wille:’ het vangen schijnt hier echter niet wel mede zamen te hangen: zou het ook moeten zijn slib, d.i. slijk, modder in zijn net vangen, in plaats van visch? - Op bl. 543 zou ingevoegd kunnen worden sjouwen, gesjouw, in de beteekenis van het druk met iets hebben, gelijk het zelfs van de drukte der nestmakende en zingende vogels in het voorjaar, in de bewuste streken, gebruikt wordt. - Bij toemaat, in Holland etgroen, nagras, bl. 602, zou men nog kunnen voegen, dat het aldaar in de radde volkstaal tommet heet, zoo als ook mutsaard doorgaans musterd uitgesproken wordt. - Omtrent den oorsprong der aldaar zeer gewone spreekwijze, het vaart hem, d.i. het is hem
vreemd, het valt hem af, laat de Schrijver zich bl. 630, l niet uit: zou het ook verwant kunnen zijn met ver, aldaar ook wel eens als var uitgesproken; dus zoo veel als het is ver van hem, het is hem ongewoon? Hierop schijnt ook ten kate te zien, daar hij, D. II, bl. 464, op vaer zegt: ‘Tot het worteldeel met a, oul. ook met e - varen, taedere et desuetudine affici, als weggaende of ontvallende in vermaek of gewoonte.’ - Op bl. 668 behoort misschien ook nog, als taaleigen dier streken, vuil, in vuile locht, d.i. dik betrokkene, dampige lucht, en vuil weder, voor wind en regen of sneeuw,

{==205==} {>>pagina-aanduiding<<}
waarvoor men elders ruw of rouw, nog elders ook ruig weder zegt. - Doch de Heer hoeufft en onze Lezers roepen ons misschien al lang toe: Claudite jam rivos etc., en dus geen woord meer, dan de wensch, dat deze geëerde Veteraan onzer vaderlandsche Letterkunde nog meer uit zijnen letterschat moge voortbrengen, hetwelk den Taalminnaars gewis aangenaam zijn zal.




Spraakleer der Latijnsche Taal, door C.G. Zumpt, Dr. Vertaald uit het Hoogduitsch, met Aanmerkingen, door K. Elix, Dr. IIde Deel. Te Amsterdam, bij S. de Grebber. 1836. In gr. 8vo. f 2-70.

Wij hebben in der tijd ons oordeel over deze vertaalde Grammatica verklaard, toen het eerste gedeelte in het licht gekomen was. Dit tweede gedeelte, van bl. 301 tot 664, loopt over de Syntaxis. Het werk van zumpt zelven is in zijne waarde genoeg beproefd en gekend, vooral in Duitschland, alwaar men sedert vele jaren zoo veel voor de Latijnsche Grammatik verrigt heeft. Wij zouden ons daarom moeten bezig houden met het beoordeelen van de aanmerkingen des Vertalers. Doch deze zijn zeer weinige, en loopen meestal over het verschil tusschen het Hoog- en Nederduitsche taaleigen. Met dat alles komt het ons voor, dat de Heer elix een nuttig werk verrigt heeft, en wij wenschen deze Grammatica in handen van alle onderwijzers, welke juistheid en naauwkeurigheid op prijs stellen. Een goede Index beveelt het boek nog meer aan.

De staatkundige Partijen in Nederland, geschetst in een historisch overzigt van deszelfs binnenlandsche Staatsgesteldheid van het einde der Grafelijke Regering tot op het jaar 1813. Te Amsterdam, bij J.D. Sijbrandi. 1837. In gr. 8vo. XVI en 376 Bl. f 3-80.

Is het den tijdgenoot moeijelijk, onbevooroordeeld en onvooringenomen de voorvallen, waarvan hij getuige en soms deelgenoot was, wanneer partijgeest daarmede gemengd is, te

{==206==} {>>pagina-aanduiding<<}
schilderen, ditzelfde geldt van de geheele Geschiedenis onzer Republiek, daar schier elk, ook in gebeurtenissen van vroegere dagen, partij trekt, en niet alleen of de Staats- of de Prinsgezinde partij gewoon is in 't gelijk te stellen, maar men zelfs menschen hartstogtelijk tegen de oude Hoekschen en halfvergetene Kabeljaauwschen, nog in onze dagen, partij heeft zien trekken. Thans echter, nu die partijen, daar er sedert den val der Republiek een menschengeslacht is verloopen, waarde noch belang meer hebben, en geheel andere beginselen, dan die der Staats-Stadhouderlijke Regering, ons besturen, geheel andere vragen zich in onze Staatkunde opdoen, dan over de magt van eenen Stadhouder, van de Generaliteit ten opzigte der Gewesten, of over het meer verkieslijke eener verbindtenis met Engeland dan met Frankrijk, - thans kan men een' volstrekt vrijen blik achterwaarts slaan, en, zonder bitterheid noch vooringenomenheid, waartoe de oorzaken verre af zijn, de omwentelingen en veranderingen in de oude Staatsgesteldheid, en den geest dier gesteldheid zelve, onpartijdig beschouwen. Dit is het doel van dit boek; en men moet zeggen, dat de Schrijver zich van zijne taak voortreffelijk gekweten heeft. In langen tijd - neen! nimmer hebben wij een geschrift gezien, hetwelk, in eene zoo kleine uitgebreidheid, met zoo veel bezadigdheid, gematigdheid en onzijdigheid de partijen beschouwd, en met een' zoo oordeelkundig en scherp doorzigt die partijen voor de regtbank der koele Rede gevonnisd heeft. De Schrijver heeft zich niet genoemd; maar, wie hij ook zij, de bekendwording van zijnen naam zou hem niet dan eer kunnen toebrengen.
Zoo wij op het hoofdpunt der onpartijdigheid aanmerking mogten maken, - die omtrent personen voorbeeldig is, en van willem I, oldenbarneveldt, maurits, frederik hendrik, willem II en III, de witt, willem IV en V en de Patriotten van 1787 het lofwaardige liefst in het licht stelt, - zoo zouden wij zeggen, dat onze Schrijver omtrent de zaken zich het meest afkeerig toont van de stedelijke Regeringen en van het Federalismus. Hij toont reeds van den beginne, (want hij geeft meer, dan hij belooft, en begint niet met het einde, maar met den aanvang der Grafelijke Regering) dat hij gansch zoo veel waarde niet stelt in de opkomst en eerste voorregten der steden. Het leenstelsel noemt hij (bl. 26) eene groote weldaad van de Voorzienigheid, waarin wij het geheel niet met hem eens

{==207==} {>>pagina-aanduiding<<}
zijn. Men denke slechts aan de daarmede verknochte lijfeigenschap! Immers, waar geen leenstelsel was, zoo als in Friesland, waren er veel meer vrije lieden. De Schrijver spreekt reeds terstond (bl. 30) van de ‘stedelijke en gewestelijke Aristocratie, waardoor elke stad en elk gewest in zich zelf een' souvereinen Staat scheen te vormen, en het geheele land in zoo vele partijschappen werd verdeeld, als er afzonderlijke Regeringen waren.’ Dit tafereel is wat te zwart gekleurd: men denke slechts aan de Regering van willem den Goeden, en de harmonie, die er toen bestond tusschen Vorst en Volk. Naderhand had men, helaas! wel de Hoeksche en Kabeljaauwsche partijschappen; maar de leden dier partijen hielden het toch met elkander, zoodat er niet zoo vele partijen als Regeringen waren. Maar deze afkeer van stedelijke Aristocratie loopt door het geheele boek heen. Overal juicht men de pogingen toe van hen, die meer eenheid in den Staat zochten te brengen, en beklaagt vooral de nadeelen van het Federalismus. De Regering der Bourgondische Vorsten, die van karel V, en zelfs (in zijne eerste jaren) van filips II, en hunne pogingen, om meer eenheid in het Bestuur te brengen, worden zeer goedgekeurd, en daarbij de Aristocratie, maar vooral de Adel, geenszins gespaard, zonder dat men daarom het groote doel des opstands in het minst afkeurt. Onze Schrijver zoekt met een' wijsgeerigen blik de redenen op, waarom die gebreken in de Regeringsform, door hem zoo groot geacht, nogtans zoo algemeen en zoo lang ons staatsgebouw hebben ontsierd. Hij vindt die in het volkskarakter, - in werkzaamheid, bepaaldelijk voor zichzelven, de zijnen en zijne naaste betrekkingen. Dit teelde zekeren gildegeest of Esprit de Corps,
die den Hollander dikwijls, daar zijn blik alleen het bijzondere met liefde omvatte, het algemeene deed voorbijzien. Men dacht slechts aan de Stad, hoogstens aan de Provincie, die men bewoonde, zelden aan den geheelen verbondenen Staat. Dit werd gevoed door de onzen landaard bijzonder eigene huisselijkheid, die familiezucht of Nepotismus teelde, waardoor de stedelijke Familieregering werd in de hand gewerkt. (Nogtans wordt het groote onderscheid tusschen deze Nederlandsche en de Venetiaansche Aristocratie aangetoond.) Doch 't geen ons karakter dus nadeeligs voortbragt, werd door deszelfs bedaardheid en bezadigdheid weder vergoed, die den moord der de witten als eene volstrekte Anomalie in onze

{==208==} {>>pagina-aanduiding<<}
Geschiedenis voorstelt, en anders van bloedvergieten afkeerig was; maar aan den anderen kant ‘heeft die zelfde karaktertrek ook dikwerf traagheid en onverschilligheid voortgebragt.’ De vrijheid beschouwde men niet theoretisch, maar praktisch.
Wanneer dit alles nu waar is, wanneer men de Regeringsform der Vereenigde Nederlanden, zoo als zij langen tijd, ja doorgaans was, (want ook onder de Stadhouders bleven Aristocratie en Federalismus, gelijk onze Schrijver zeer goed heeft aangetoond, in stand) als een uitvloeisel van het volkskarakter, ja van werkzaamheid, huisselijkheid, en gedeeltelijk van bezadigdheid, moet aanmerken, zou dan die Regeringsform wel zoo geheel slecht zijn geweest? Het is waar, het Federalismus, de kleingeestige familiezucht en de Regering der Patriciërs hebben zeer veel goeds belet, het raderwerk der Regering ontelbare malen belemmerd en bijkans doen stilstaan, vele kleine onbillijkheden gepleegd, en eene onregtvaardige meerderheid van eenige geslachten in stand gehouden; maar, hebben zij ook geen goed gesticht? hebben zij niet de onafhankelijkheid des burgers van willekeur en regtbanken buiten zijne woonplaats gehandhaafd? waren zij niet de groote beschermsters van handel en zeevaart? zoude onder haar het schijnbaar belang van den landbouw, in weerwil der krachtigste vertoogen, den vrijen handel hebben kunnen aan banden leggen? Het Federalismus was traag. Goed! maar men bleef, waar 's lands dierbaarste belangen eene afdoening met eene buitenlandsche Mogendheid eischten, toch geene zeven jaren onbewegelijk in denzelfden toestand. Waren er, bij het Nepotismus der oude Aristocraten, meer ambtenaren dan thans? De ambtshonger bepaalde zich toen tot de regerende geslachten; thans heeft zij de geheele Natie besmet: het woord vergeten burger klinkt velen zonderling in de ooren. De Provinciën bragten traag hunne quota's op. Goed! maar zij overlaadden het land dan ook jaarlijks niet met millioenen schulden, bij tienen, bij
twintigen, soms bij vijftigen..... Doch genoeg! Wij schrijven geene verdediging van het Provincialismus noch der Aristocratie; wij wilden slechts aantoonen, dat onze Schrijver ons voorkomt, in dit ééne punt, wat te zeer naar éénen kant over te hellen.
Men denke echter niet, dat de verlichte en kundige Schrijver de Centralisatie, b.v. der mannen van den 22 Januarij 1798, of der Fransche Regering, of zelfs van Koning lo-
{==209==} {>>pagina-aanduiding<<}
dewijk's bestuur, goedkeuren zou. Verre vandaar! hij verklaart zich stellig daartegen; (zie bl. 326-329; hij noemt daar de eerstgenoemde Volksdwingelandij het Hollandsche schrikbewind. Van Koning lodewijk sprekende, noemt hij de Centralisatie verderfelijk en rampzalig, en bij napoleon's bestuur wordt gezegd, ‘dat de Centralisatie tot niets anders leidt, dan tot beperking der provinciale magt ten voordeele van klerken en commisen;’ zie bl. 356, 360 en 363.) Maar, wat wil de Schrijver dan? Eenheid en kracht van bewind, onder welke vormen dan ook, hetzij onder die van Stadhouder, Raadpensionaris of Koning. Daarom prijst hij ook zoo zeer het vroegere bestuur van oldenbarneveldt en diens mannelijken tegenstand tegen leicester en deszelfs aanhangers. ‘Hij was (zie bl. 109) voor eenheid in de Regering, getemperd door vrijheden in de Provinciale en Stedelijke Regeringen; hij neigde tot het eenhoofdige gezag over, doch de overheersching van filips waarschuwde hem voor deszelfs ontaarding in dwingelandij; hij was niet blind voor de aanmatigingen der Aristocratie, maar tevens overtuigd, dat ambtenaren uit de gegoede en aanzienlijke klasse der Maatschappij slechts den vereischten waarborg van kunde en onafhankelijkheid konden opleveren.’ Hij toont aan, dat oldenbarneveldt in 1591, 1593 en 1597 telkens het gezag van maurits vermeerderde. Nogtans wordt de Advocaat gedurig als eigenzinnig gekenmerkt. Het karakter van eigenzin is betrekkelijk.
Was maurits dat ook niet van zijne zijde? Wij vinden hier niet opgemerkt, (hetgeen van zeer veel belang is) dat barneveldt met de Staten van Holland omtrent de Synode had toegegeven, toen maurits hem in hechtenis deed nemen en den Grijsaard ter dood brengen. Er was dus geen Godsdienstoorlog (bl. 136) meer te vreezen. Dus had ook de partij van de witt reeds gezwicht; de Prins was zelfs door den Raadpensionaris reeds als Stadhouder geluk gewenscht, toen helsche boosheid dat weefsel van laster tegen de Broeders opzette, 't welk hun het leven kostte; een blijk, dat men het in beide gevallen niet enkel op de zaak, maar op de personen gemunt had.
Joan de witt bekomt van onzen Schrijver groote lofspraken. Hij wist eenheid te scheppen, en 's lands Regering, door zijne zielskracht, op zijn' duim te doen draaijen. Merkwaardig is daaromtrent het gezegde op bl. 14: ‘De heersch-
{==210==} {>>pagina-aanduiding<<}
zucht van eenen de witt en de krachtige, soms gewelddadige wil van eenen willem III waren voordeeliger voor het Vaderland, dan de kieschheid van eenen slingelandt en de gemoedelijkheid van eenen willem V. Ons Vaderland bloeide, zoo dikwijls een groot man de gebrekkige staatsmachine door zijnen geest bezielde.’ Nogtans kan onze Schrijver het willem III niet vergeven, dat hij de kundige staatslieden der eerste stadhouderlooze Regering door de Regeringsverandering van 1672 van het bestuur verwijderde. ‘Geene regeringsverandering heeft immer zoo vele nadeelen opgeleverd, als die onder willem III. Personen uit den deftigen burgerstand werden niet in de Regering opgenomen. Onder maurits was zij veel minder algemeen geweest,’ (bl. 196.) En toch werden onder maurits reeds ‘schoenmakers te Hoorn en te Leyden tot Raden aangesteld,’ (bl. 140.) Nadat dus, op den eisch van het volk, door deszelfs lieveling, den Stadhouder, de Aristocraten van den zetel waren verwijderd, sloeg de Regering, onder de onkundige nieuwe Regenten, tot volslagene Oligarchie over, (bl. 197.) Is dit niet een bewijs, dat het bestuur der aanzienlijke geslachten heilzamer voor het Vaderland was, dan dat dezer parvenus, eerst afhangelingen van den Stadhouder, doch die hem daarna (even als hunne voorgangers in een gelijksoortig geval aan maurits) den voet dwars genoeg wisten te zetten? Van de gedurige oorlogzuchtige houding van
willem III tegen Frankrijk wordt (bl. 200) gezegd, dat hij de belangen der Republiek daaraan opofferde. Over het roemrijke, maar kostbare tijdvak des Spaanschen Successieöorlogs, wordt luchtig heengestapt, doch langer vertoefd bij het flaauwe, van kracht en ziel beroofde, tweede stadhouderlooze tijdperk. De hoogte, waartoe de zaken nu gedreven werden; de verlamming van alle springveren des bewinds, terwijl niemand de algemeene, maar elk zijne eigene belangen of die der zijnen behartigde; het monopolie van alle ambten door de Regenten; de bekrompenheid omtrent alles, wat tot algemeen welzijn strekte; de trotschheid tegen geringe burgers (de Schrijver had er kunnen bijvoegen tegen groote Geleerden, zoo als de Amsterdamsche Regenten ten aanzien van tiberius hemsterhuis) gingen alle palen te buiten. Willem IV, te vroeg overleden, de Prinses Gouvernante, voortreffelijke echtgenoote van een' voortreffelijken gemaal, (bl. 243) worden naar ver-
{==211==} {>>pagina-aanduiding<<}
dienste geprezen; maar de beruchte lodewijk, Hertog van Brunswijk, de vervolger van van haren en de held van schlözer, slim, vleijend en gierig, meer nog dan inhalig, genoemd; aan willem V worden, bij vele goede eigenschappen, ontzegd de kunst om met menschen om te gaan en vertrouwen op zichzelv'; eigenschappen, onontbeerlijk bij eenen Vorst, (bl. 250). Bij uiterlijken bloei knaagde de worm der zorgeloosheid en flaauwhartigheid aan de levensbeginselen van den Staat; en vandaar, dat men door den vernielenden Engelschen oorlog als 't ware uit de wolken viel, en op ééns zag, dat men weerloos was. Met voorbeeldige
onzijdigheid worden de twee volgende hoofdpartijen geschilderd, maar tot onze verwondering niet gesproken van het boekje: Aan het Volk van Nederland, het Programma der hevigste Patriotten, 't welk reeds in 1781 de buitensporigste beginselen van Volkssouvereiniteit (acht jaren vóór de Fransche Omwenteling) predikte, de Franschen in alles goedkeurde, en den Stadhouder op het hevigst aanviel; een boekje, op de ontdekking van welks Schrijver de Staten eene belooning van veertienduizend gulden stelden, doch te vergeefs. (Hoogstwaarschijnlijk was de Doopsgezinde Predikant van der kemp, te Leyden, de Schrijver). Capellen tot de poll wordt met la fayette vergeleken. (De merkwaardige omkeering der eerst Staats-, daarna, bij de meer democratische wending van zaken, ijverig Prinsgezinde Staten van Utrecht en Friesland, wordt niet vermeld. Rendorp, te Amsterdam, was in hetzelfde geval). Na de Omwenteling van 1787 wordt hooge lof aan het bewind van van de spiegel toegekend; en het is een treffend bewijs der onzijdigheid van onzen Schrijver, dat hij willem I en oldenbarneveldt zoo wel, als joan de witt, van de spiegel en schimmelpenninck, zeer verheft, en de tijden dier drie Raadpensionarissen, zoo van het slagtoffer der opgeruide volkswoede, als van de zegevierende Revolutionairen en van het verraad des Franschen Keizers, als gelukkig of veelbelovend voorstelt. Min gunstig schijnt onze Schrijver omtrent de Echtgenoote van willem V te denken (*), wier later gedrag haar echter met alle partijen verzoend heeft.

{==212==} {>>pagina-aanduiding<<}

Kort, maar belangrijk, is onze Schrijver omtrent de veelsoortige partijen gedurende de Omwenteling, van 1795-1806, waarbij echter, tot onze verwondering, geheel niet van den oorlog met Engeland wordt gesproken, die toch zulk een' belangrijken invloed had op den loop van zaken, en waarvan het einde de staatsverandering in September 1801 hielp bevestigen. Zeer ongunstig komt er het Staatsbewind van 1801, wegens gebrek aan veerkracht, af. Hoe de ongenoemde over schimmelpenninck (*), Koning lodewijk en napoleon, ten minste als Regenten, denkt, hebben wij reeds gezien. Laatstgenoemde wordt, in weerwil der hedendaagsche vergoding, dwingeland, man des gewelds, geweldenaar genoemd. De tegenwoordige Regering te beoordeelen, lag niet in zijn plan. Met 1813 hielden immers ook alle partijen op. Zonderling is het, dat niet met een enkel woord gesproken is van de merkwaardige, doch mislukte poging der gewezene Staten van Utrecht, in November 1813, om de oude Regeringsform te herstellen.
De Schrijver is blijkbaar een man van letteren, die rijpelijk over zijn onderwerp nagedacht heeft. Bij zoo veel kunde bevreemden ons de vele fouten, (drukfouten en andere) die dit boek ontsieren. Van eerstgenoemde zijn achter het werk eenige, maar op verre na niet alle, opgeteekend. Wij kunnen daaronder onmogelijk rangschikken de gedurige, zeer dikwerf voorkomende, herhaling van het woord olicharchisch, in plaats van oligarchisch (regering van weinigen, meest in den zin van familieregering.) Op bl. 163 staat de groote Vergadering, als in 1561, in plaats van 1651, plaats gehad hebbende. Oldenbarneveldt zou (bl. 123) in 1598 reeds den vrede hebben aangeraden, zeer tot spijt van maurits; en men weet toch, dat de genoemde Staatsman juist in dat jaar naar Frankrijk ging, (met den jongen de groot) om hendrik IV den vrede af te raden. Op bl. 126 wordt het begin der handeling over het Bestand vier jaren later (1602) gesteld. Men weet, dat er nog vijf jaren later, in 1607, eerst ernstig begonnen werd over den vrede te handelen, hetwelk later tot het Bestand leidde. Doch reeds genoeg! Kleine drukfouten na te gaan, lust ons niet; en wij eindigen

{==213==} {>>pagina-aanduiding<<}
ons verslag, met dit voortreffelijke boek der behartiginge van alle liefhebbers des Vaderlands aan te bevelen.




Togt door de Prairiën van Noord-Amerika. Naar het Engelsch van Washington Irving. Te Amsterdam, bij H. Frijlink. 1837. In gr. 8vo. 260 Bl. f 2-60.

Abbotsford en de Abdij van Newstead; of een Bezoek op de Landgoederen van Sir Walter Scott en Lord Byron, door Washington Irving. Uit het Engelsch. Te Haarlem, bij de Wed. A. Loosjes, Pz. 1837. In gr. 8vo. 224 Bl. f 2-40.

Het eerste dezer werkjes van den beroemden Amerikaan beschrijft levendig en onderhoudend eenen togt door de Buffelprairiën, ten westen van de Vereenigde Staten. Het tweede verhaalt des Schrijvers verblijf gedurende eenige dagen bij walter scott, waaruit men dien grooten Romanschrijver en Dichter in zijn huiselijk leven kennen en beminnen leert. Het bezoek op Newstead wekt minder belang door de toenmalige afwezigheid van den eigenaar. Daartoe moge ook bij Rec. bijgedragen hebben, dat hij nimmer zooveel opgehad heeft met de woeste en niet zelden ongodsdienstige schriften des Dichters van Childe Harold, als met de natuurlijke en altijd belangwekkende werken van the Author of Waverley.
Zonder in détails te komen, kunnen wij van de onderhavige werkjes weinig meer zeggen, en voeren daarom uit ieder een staaltje aan:
‘Men zag (na het omhouwen van eenen boom, vol honigraten) de gretige bijenjagers, elk met een duchtig brok in de knuisten, langs welke het vet afdroop; de stukken verdwenen even snel, als eene wafel in de handen van een' schooljongen. Maar het waren de jagers niet alleen, die hun voordeel trokken uit den ondergang dier nijvere republiek. De bijen uit naburige korven schenen, op het voetspoor der menschen, zich met den ondergang hunner buren te willen verrijken; want plotseling kwamen zij, even als strandvonders op het wrak van een schip, pijlsnel op de gebrokene honigraten aanzetten, drongen de cellen binnen, smulden om het zeerst aan den afval, en pakten zich vervolgens welbeladen weêr naar huis. Wat de arme eige-
{==214==} {>>pagina-aanduiding<<}
naars van den gevonden schat betreft, deze schenen geen' lust meer te hebben, om iets te doen, zelfs niet, om den nektar te proeven, die rondom hen vloeide; maar geheel verslagen, kropen ze heen en weêr, gelijk ik eens een' armen sukkelaar, met de hand in zijn' broekzak, onder een treurig gefluit, op den bouwval van zijn afgebrand huis heb zien staan.’ (1. bl. 54).
Hij (zekere campbell) ging geregeld, zoodra het schapenscheren voorbij was, op reis naar Edinburg, om zijne zaak te vervolgen. Onderweg, in de herbergen, betaalde hij dubbel, zoo voor vertering, als nachtverblijf, en verzocht den waard, zulks in gedachten te houden tot zijne wederkomst, opdat hij, langs denzelfden weg terugkeerende, alles vrij mogt hebben: want hij wist, zeide hij, dat hij al zijn geld bij de Advocaten te Edinburg zoude besteden, en achtte het daarom best, zich zijne tehuisreis te verzekeren. Het gebeurde eens, dat hij, bij zijnen Advocaat komende, vernam, dat deze niet te huis was, maar wel zijne vrouw. ‘Het is volmaakt hetzelfde,’ ‘antwoordde de kleine campbell. Vervolgens in de spreekkamer gelaten zijnde, rolde hij zijne kaart ('s mans zaak betrof de grensscheiding zijner bezittingen) uit, droeg zijne zaak voor in alle hare omstandigheden, en, zijn betoog geheel voldongen hebbende, betaalde hij als naar gewoonte. De dame meende zulks te moeten weigeren, doch hij drong er op aan, dat zij de betaling zoude aannemen, zeggende: “Ik heb geen minder genoegen gehad, met alles aan u te verhalen, dan ik gehad zoude hebben, wanneer uw man mij had aangehoord, en ik geloof ook evenveel voordeel.”’ (2. bl. 44.)




Proeve eener theoretische en practische Menschkunde. Door H. Timmer, Predikant. IIIde Deel. Te Groningen, bij W. Zuidema. In gr. 8vo. 350 Bl. f 2-75.

De Eerw. timmer, in de laatste Afdeelingen des vorigen Deels gehandeld hebbende over 's menschen kenvermogen, vangt het voor ons liggend laatste gedeelte zijns werks aan met te spreken over het menschelijk gevoelvermogen, in de elfde; over de driften, benevens eenige karakters uit dezelve afgeleid, in de twaalfde Afdeeling; vervolgens over het men-
{==215==} {>>pagina-aanduiding<<}
schelijk begeervermogen, in de dertiende; over de karakters, die uit de hartstogten en begeerten voornamelijk ontstaan, in de veertiende; over den mensch in zijn' ontwikkelden leeftijd, in de vijftiende; over het afnemend tijdvak des menschelijken levens, in de zestiende; over de volmaakbaarheid van den mensch, in de zeventiende, en eindelijk over het karakter des geslachts, in de achttiende Afdeeling.
Na de breedvoerige verslagen, die wij vroeger van het eerste (*) en tweede (†) Deel gegeven hebben, mogen wij, hoe gaarne ook dit Deel op dezelfde wijze behandelende, slechts weinige ruimte meer voor dit werk innemen. Wat wij dan hier zouden moeten herhalen, met betrekking tot eenige onbepaalde en onnaauwkeurige uitdrukkingen, allerminst in een boek van wijsgeerigen inhoud te verontschuldigen, gaan wij met stilzwijgen voorbij. Evenzeer de vermelding van datgene, waarin wij van den geachten Schrijver moeten verschillen; taalfouten, ook hier niet overal vermeden, enz. (§) Alleen mogen wij eene aanmerking op de orde niet terughouden. Hetgeen timmer Afd. IV-XIV zegt, betreft inzonderheid den mensch in zijnen ontwikkelden leeftijd. Voegelijker ware het dus geweest, dat hij de algemeene aanmerkingen over dit onderwerp, die nu de vijftiende Afdeeling uitmaken, aan die allen hadde laten voorafgaan; terwijl dan de zestiende en zeventiende het werk hadden kunnen besluiten: want de laatste Afdeeling staat blijkbaar geheel niet op hare plaats. Thans, het geheel overziende, hellen wij over, om de volgende verdeeling als verkieslijker op te geven. Iste Deel. Algemeene natuur- en zielkundige beschouwing van den mensch. A. Algemeene beschouwingen; Afd. I, IV-VII, II. B. Onderscheid der leeftijden; Afd. III, XV, XVI. C. Onderscheid der geslachten; Afd. XVIII. D. Volmaakbaarheid van den mensch; Afd. XVII. IIde Deel.
Nadere beschouwing van 's menschen zielsvermogens. Inleiding; Afd. VIII. A. Het kenvermogen; Afd. IX, X. B. Het gevoelvermogen; Afd. XI, XII. C. Het begeervermogen; Afd. XIII, XIV.
Aan het slot des werks hadden wij liever eenen naauwkeurigen Bladwijzer der voornaamste zaken gehad, dan de Toe-
{==216==} {>>pagina-aanduiding<<}
gift: Zoo er een volkskarakter bestaat, dan is de groote vraag: waarin hetzelve gelegen is, en hoe hetzelve het eene volk van Europa van het andere onderscheidt? welk onderwerp op 12 bladzijden wel niet anders dan zeer oppervlakkig kon behandeld worden. Men leze liever ockerse's helaas! niet voltooide Karakterkunde. De Vruchten en Resultaten van dezen wijsgeerigen Schrijver hadden aan timmer veel dienst kunnen bewijzen. Maar wij moeten eindigen, en doen dat met den Eerw. Schrijver geluk met zijne over het geheel goed volbragte taak, en zijn werk vele lezers welmeenend toe te wenschen.

Iets over de Spoorwegen en de Stoomwagens op gewone wegen, tot alle deskundigen en speculanten gerigt. Door A. Gordon. Met eene Plaat. Te 's Gravenhage, bij K. Fuhri. 1837. In gr. 8vo. 58 Bl. f :-75.

De strekking van dit Iets is, om het aanleggen van Spoorwegen voor ons Vaderland te ontraden, en het invoeren van Stoomwagens op gewone wegen aan te prijzen. Dat in Engeland stoomrijtuigen op gewone wegen door velen, zoo als gurney, hancock enz., gebezigd zijn, bewijst de uitvoerbaarheid der zaak, en in de kosten zou oneindig veel bespaard worden. Intusschen had de Schrijver zijn werkje nuttiger gemaakt, wanneer hij de bedenkingen, die zich tegen deze rijtuigen opdoen, ontleend van gevaar voor andere rijtuigen, bepaaldelijk in ons waterrijk Vaderland, waar vele straatwegen langs kanalen loopen, uiteengezet en opgelost had. Hiervan vindt men niets, maar wel veel omslag en omhaal over de geschiedenis der stoomwereld, (gelijk de Schrijver het bl. 35 uitdrukt) hetwelk hier, in een' niet altijd duidelijken stijl en zonder lucidus ordo, wordt opgedischt. Men oordeele over dien stijl b.v. uit deze proeve: ‘Alhoewel dit werkje zich geenszins aanmatigt deskundigen inlichtingen te kunnen aanbieden, in alles wat het technische der zaak zelve aangaat, zoo hopen wij, dat het oogpunt, waaruit wij de zaak beschouwen, hunne oplettendheid misschien op eenige bijzonderheden vestigen zal, en door den zamenhang, welken wij dezelve geven, daaraan eene waarde zal toekennen, die anders, als onbelangrijk, onopgemerkt konde blijven, maar zoodanig tot hunne

{==217==} {>>pagina-aanduiding<<}
aandacht hier teruggebragt, door hunne verdere navorschingen voor het publiek van veel belang kan worden.’ (Bl. 4, 5.) Misschien behooren zulke perioden tot de taal der stoomwereld, en zijn zij voor ingewijden bevattelijk en helder. Hier en daar komen, daarentegen, duidelijke en treffende denkbeelden voor, welke, als lichtende punten in het betoog, onze aandacht tot zich trokken. Zoodanig is b.v. de aanmerking aan het slot van het boekje: ‘Engeland, op eene kaart van Europa gezien, heeft iets van dat (het) smalle en lange van eenen spoorweg. Met eene linie van Glasgow en Liverpool naar Londen, over Birmingham, zijn deszelfs behoeften in dat opzigt vervuld, en reeds is het daarmede voorzien. In Engeland is dus het belang des volks naar (aan) stoomwagens op gewone wegen niet meer zoo groot. Maar het vaste land van Europa? Dit heeft eene andere gedaante en andere behoeften, dan het verbinden van een paar steden; eenige lijnen spoorwegen zijn niet genoeg om daarin te voorzien. Daarenboven Nederland is uiteinde, zoo als met veel oordeel gezegd is, en stoomwagens op gewone wegen zijn daarom ook hier eene grootere behoefte dan spoorwegen.’




De droogmaking der Haarlemmer-Meer, mits met de noodige voorzorgen in het werk gesteld, voor de gezondheid der naburige bewoners en arbeiders niet schadelijk. Door G.J. Pool, Medic. Chir. en Stads Doctor te Amsterdam, enz. Te Amsterdam, bij C.G. Sulpke. 1838. In gr. 8vo. 118 Bl. f 1-20.

De droogmaking der Haarlemmermeer, sedert leeghwater zoo dikwerf ontworpen en bestreden, schijnt dan nu, omstreeks twee eeuwen later, tot stand te zullen komen. Hierbij is echter ook bij velen de vrees ontstaan, dat deze onderneming tot heerschende ziekten in de omliggende plaatsen zou kunnen aanleiding geven. De Heer pool noemt dit gevoelen een dwaalbegrip, en heeft het voor ons liggend werkje opgesteld, om hetzelve te bestrijden. Hij heeft daartoe uit onderscheidene Schrijvers zijne bewijsgronden bijeengezocht, en vooral veelvuldig gebruik gemaakt van de Prijsverhandeling van l. bicker (over de Ziekten, die een

{==218==} {>>pagina-aanduiding<<}
gevolg zijn van de Droogmakerijen), welke in het IXde Deel der Verhandelingen van het Bataafsch Genootschap der proefondervindelijke Wijsbegeerte te Rotterdam te vinden is. Uit die Verhandeling is ook hetgeen de Heer pool, in zijn derde Hoofdstuk, aangaande de voorbehoedmiddelen, ter bewaring der gezondheid bij de droogmaking te nemen, heeft opgeteekend, voor een groot gedeelte ontleend. De Schrijver beweert, dat men bij de droogmaking der Haarlemmermeer minder vrees voor schadelijke uitdampingen behoeft te hebben, dan bij droogmakerijen op veengronden, dewijl de bodem der Meer meest uit klei bestaat. Hij gaat echter in zijn gevoelen veelligt wat te ver, wanneer hij meent, dat de ziekten, die tijdens de Bleiswijksche droogmakerij heerschten, en tot de Prijsverhandeling van den Geneesheer bicker aanleiding gaven, voornamelijk oorzaak waren, waarom men deze vrees heeft opgevat. Dat hij althans uit het stilzwijgen van geneeskundige Schrijvers van vroegeren tijd op dit punt te veel asleidt, zou uit eene vergelijking der Prijsverhandeling van den Goudschen Geneesheer buchner kunnen blijken, die de redenen van dit stilzwijgen voldoende heeft opgelost, en wiens bewering: ‘dat telkens op uitgestrekte droogmakerijen, zoo wel in vroegere als in latere tijden, epidemische ziekten gevolgd zijn, en dat het meer dan waarschijnlijk is, dat er tusschen dezelve een oorzakelijk verband bestaan hebbe,’ (Verhandeling over den invloed der Noord-Hollandsche Droogmakerijen na 1608 op de gezondheid der ingezetenen, uitgegeven door het Provinciaal Utrechtsch Genootschap, 1826, bl. 140) wel eene nadere toetsing en behartiging verdiend had. Het is onloochenbaar, dat de heerschende ziekten, gelijk Dr. bicker heeft aangetoond, hoofdzakelijk het gevolg van warme zomers zijn, en dat zij als verzwaarde
najaarskoortsen moeten beschouwd worden; maar daaruit volgt niet, dat de in ons geheele vaderland alsdan heerschende epidemische ziekten niet nog erger heerschen zullen in de omstreken eener uitgebreide droogmakerij, dan op andere plaatsen. Veeleer laat zich het tegendeel met allen grond en ook bij alle noodige voorzorgen verwachten. Wij zeggen dit niet om angstige vrees op te wekken, wier bestrijding het loffelijk doel van het geschrift van Dr. pool was; maar, door al te veel te willen bewijzen, verzwakt men zijn bewijs in de oogen van den onbevooroordeelden lezer. Wenschen wij, zoo het groote werk tot stand kome, dat de luchtsgesteldheid

{==219==} {>>pagina-aanduiding<<}
bij de toekomstige droogmaking der Haarlemmermeer gunstig zij, en dat men een gepast gebruik make van de nuttige geneeskundige wenken, aangaande de bewaring der gezondheid van arbeiders en naburige bewoners, welke de vlijtige Schrijver in dit werkje verzameld heeft!




La Esmeralda. Een Verhaal. (Victor Hugo nageschetst.) Door A. van der Hoop, jr. Te Dordrecht, bij J. van Houtrijve, Jr. 1837. In gr. 8vo. XVIII en 304 Bl. f 3-:

Is het dan niet genoeg, dat de ware leeslust sedert lang oververzadigd wordt van romans, verhalen, vertellingen, romantische of historisch-romantische tafereelen, op waarheid (of waarschijnlijkheid of onwaarschijnlijkheid) gegrond? Is het niet genoeg, dat nogtans een groot gedeelte der lezende wereld dezen kost, het zij rijp of groen, bekookt of onbekookt, met flaauw-zoete of met piquante sausen toebereid, en in allerlei schotels opgedischt, maar al te gretig verslindt, en hierdoor te dikwerf smaak en maag beide bederft? Is het niet genoeg, dat er overvloedige gelegenheid is, om Fransche, Duitsche, Engelsche voortbrengsels van dien aard in het oorspronkelijke te lezen, en de vertaalwoede tevens op elk zoodanig nieuw verschijnsel jagt maakt, en zich haast, om hetzelve, hoe dan ook, door middel der vaderlandsche taal, tot aller kennis te brengen? Is dit alles niet genoeg, en moet dan nog een Nederlander het werk eens Franschmans, van zoo excentrieke verbeelding en smaak, als een victor hugo is, gaan naschetsen en naschilderen? ‘Heb ik dan razenden gebrek, dat gij dezen tot mij gebragt hebt, om voor mij te razen? Zal deze in mijn huis komen?’ (*) - Tot deze uitboezeming van zijn gevoel en oordeel vindt Rec. zich gedrongen, nadat hij, ofschoon met moeite, de lezing van de verdichte historie, die in bovenstaand boek vervat is, ten einde gebragt heeft. Hij wil hiermede de vergelijking, uit het laatst aangehaalde gezegde te ontleenen, niet zoo verre getrokken hebben, alsof deze Schilder alles zoo gek geschetst hadde: neen! hij heeft partijen gevonden, waaruit hij zag, dat dezelve zijn penseel zoo kwaad niet behandelde;

{==220==} {>>pagina-aanduiding<<}
maar hierom bejammert hij het te meer, dat deszelfs vernuft en bekwaamheid op zulk eene wijze, als hier geschiedt, verkwist is; en hij zou gewenscht hebben, dat deze schets, zoo zij al voor eigene liefhebberij gemaakt wierd, in de portefeuille gebleven, of liever dat zij nooit begonnen ware.
De Heer van der hoop intusschen heeft er anders over gedacht, en (gelijk hij bl. 283 meldt) ‘eene schets van victor hugo's Notre Dame de Paris trachten te geven, door hetgeen bij hem als episode voorkomt, als hoofdgedachte te behandelen.’ Hij heeft dit werk (zoo moet men het zich althans verbeelden) geïmproviseerd in den huiselijken kring van eene familie, waar de vader daartegen, zoo wel als tegen de werken van victor hugo, nog al iets in te brengen had, zoodat hij den spreker naauwelijks ten einde toe hooren kon; maar de improvisator trachtte zich te verdedigen, en de jonge lieden vonden het razend mooi; - ergo moest het op schrift gebragt en gedrukt worden. - Heeft men nu smaak in verschrikkelijke contrasten en onwaarschijnlijke avontuurlijkheden; wil men (gelijk de gemelde vader bl. 279 niet ten onregte zegt) ‘het gevoel door alle nuances heen op de pijnbank gebragt hebben,’ dan kan men zich hier verzadigen. Dan kan men b.v. la esmeralda, het heldinnetje van het stuk, welker genoeg wellustige gestalte voor het boek in beeldtenis staat, maar die in het verhaal eerst bl. 46 voor den dag komt als een mooi heidinnetje van 16 jaar, tot volksvermaak zien dansen, en haar geitje kermiskunstjes zien doen; maar weldra kan men in eene spelonk van vagebonden en straatroovers ingeleid worden, en haar in dezer gezelschap wedervinden. Dan kan men haar zich aldaar, in zekere zeer gunstige omstandigheid, boven verwachting eerbaar en onthoudend, maar zich naderhand in een bordeel zoo weelderig en wulpsch verliefd zien betoonen, dat het hoog, hoog tijd wordt, dat het niet verder gaat; - en dit wordt verhinderd, door dat een aldaar verscholen priester, die haar bemint, haren minnaar overhoop steekt, zoo 't schijnt, althans gevaarlijk wondt. Hierdoor kan men haar
weldra, als hieraan schuldig of medepligtig, op de pijnbank gebragt, en, daar zij door de smart bekent, wat niet waar is, alsof zij aan moord, en wegens haar kunstige geitje aan tooverij schuldig ware, ter dood veroordeeld zien. Hierop, toen zij ter strafplaats gevoerd wordt, kan men haar, op eene wonderbaarlijke en miraku-
{==221==} {>>pagina-aanduiding<<}
leuze wijze, door eenen monster-leelijken dwerg, wien zij eens eene dienst bewezen heeft, daaraan ontvoerd en in veiligheid gebragt zien. Maar ziet! als men nu denkt, dat de historie dan toch eens eenmaal tot eene gelukkige en goede wending zal komen, vooral door het wedervinden van hare moeder, aan welke zij in hare kindschheid ontstolen is, en zij het gevaar van door de gewapende magt uit hare schuilplaats opgeligt te worden reeds bijna ontkomen is, verraadt zij zich door hare eigene onvoorzigtigheid: nu wordt haar verblijf overweldigd, waarbij ook alweder de vreemdste en wildste avontuurlijkneden plaats hebben; zij wordt op nieuw ter strafplaats gesleept, en met geweld - opgehangen: en dit zal geschied zijn op aanstoking van den priester, wiens liefde zij (zoo als eene poos te voren verhaald was) versmaad heeft, en die thans, met den genoemden dwerg, dit tooneel van den toren der Notre Dame aanstaart, maar nu door dezen naar beneden geslingerd wordt; waarna men van dezen laatst overgebleven' persoon niets meer hoort, dan dat twee jaar daarna zijn geraamte in een' grafkelder gevonden is, dat van la esmeralda omklemmende: en hiermede is de historie uit.
Zietdaar, Lezers! eenigzins een denkbeeld van dit werk, en van den indruk, dien het op Rec. gemaakt heeft! Hoe is het mogelijk voor een' man van gezond verstand en ernstig nadenken, zulk een mengelmoes in de wereld te stooten? Hoe is het mogelijk voor een' man van goeden smaak en schoonheidsgevoel, zulk eene geschiedenis, welker inhoud voor het grootste gedeelte niet zeer belangwekkend is, op zulk een terugstootend einde te doen uitloopen? En kon men dan nog maar ten slotte een zedelijk doel in dezelve vinden; doch hiernaar heeft Rec. vruchteloos gezocht, ja te vergeefs hierop gepeinsd. Heeft de Heer van der hoop, bij ‘de gave van een buitengewoon geheugen,’ tevens ‘eene teugellooze verbeelding,’ (zoo als hij bl. 282, 3 zegt) mag hij die dan maar teugelloos als een wild paard laten voorthollen, en die woeste sprongen aan anderen, aan jonge lieden vertoonen? of moest hij dezelve niet liever zóó zoeken te beteugelen, dat zij met die andere gave dienstbaar werd aan de zaak van wijsheid en waarheid, van deugd en gelukzaligheid? Laat het in eenen gezonden zin uit te leggen zijn, dat (gelijk hij bl. 286 zegt) ‘den reinen van harte alles rein is;’ maar zijn allen, die zulke soort

{==222==} {>>pagina-aanduiding<<}
van boeken lezen en er het gretigst naar grijpen, zoo rein van harte? of, zoo zij het al zijn, loopt die reinheid des harten, zoo wel als de zuiverheid van smaak, dan geen gevaar van hierdoor schade te lijden? of, schaadt het hen al in dit opzigt niet, kan het hen dan niet met reden hinderen en ergeren, en dus het genoegen, dat zij nog konden hebben, wegnemen? en uit de betuiging, die de Schrijver hierop, ofschoon daar wat zonderling, laat volgen, (bl. 287) van zijne gehechtheid ‘aan die geopenbaarde geloofswaarheden, waarmede het Christendom, als Godsdienst ter behoudenis van zondaren, staat of valt’ enz., zou men eer versterking dan verzwakking van het zoo even gezegde mogen afleiden. - Rec. eindigt dus met van ganscher harte te wenschen, dat deze naschetsingen in de manier van victor hugo geen verdere vermeerdering of navolging zullen vinden; want voorzeker dit is de weg niet, om de gebreken van de besten onzer voorgangers en voorgangsters in dit vak van Letterkunde, over welke de jonge lieden (zie bl. 281) ook al den neus ophalen, te verbeteren, maar om onze Nederlandsche Romantiek in den grond te bederven.




Linwood, of Amerika, zestig jaren geleden. Een geschiedkundig Verhaal, naar het Engelsch van Miss Sedgwick. II Deelen. Te Groningen, bij W. van Boekeren. 1837. In gr. 8vo. 557 Bl. f 4-80.

Miss sedgwick is eene begaafde Schrijfster, die den roem verdient, dien hare werken haar in haar vaderland, Noord-Amerika, zoo wel, als in verschillende landen van Europa, hebben doen verwerven. Ook de Linwood getuigt in vele opzigten van hare bekwaamheid; want om na den Spion van cooper, bijna uit hetzelfde tijdvak, een' roman te schrijven, die noodzakelijk hier en daar dien Spion herinnert, en dit zóó te doen, dat men met genoegen gelezen wordt, is geene gemakkelijke taak. De Spion voerde ons de Amerikaansche wereld in gedurende den belangrijken worstelstrijd, en maakte ons met de zeden, de denkbeelden, het leven van den tijd bekend. Miss sedgwick is hem gelukkig gevolgd en weet de aandacht op nieuw te boeijen. Hare sterkte is, naar het oordeel van Rec., zoo wel de teekening der verschillende karakters, als het schilderen van on-
{==223==} {>>pagina-aanduiding<<}
derscheidene situatiën. De eerste zijn natuurlijk, de laatste juist en naauwkeurig uitgewerkt. Rec. acht het eene aanbeveling, dat Miss sedgwick zich geheel buiten de Geschiedenis heeft gehouden: haar talent ligt, gelijk de Vertaler teregt aanmerkt, in de teekening der innerlijke gesteldheid van harten en huisgezinnen. En deze is haar goed gelukt. Verschillende tooneelen zijn treffend. - Deze korte aanbeveling zij voldoende, om dit boek bij de talrijke leesgezelschappen, als eene onderhoudende en geschikte lectuur, aan te prijzen. De menigte der boeken, die eene aankondiging wachten, maakt een breedvoeriger verslag onmogelijk.
Jammer, dat de Vertaler óf uit het Duitsch heeft vertaald, óf zijnen stijl door het veel lezen van Duitsch bederft! Om maar iets te noemen: wij lezen bijna op elke bladzijde gene, waar de Duitschers jene zeggen, en onophoudelijk dezer voor een zelfstandig naamwoord, dezer ouders, in plaats van de ouders van deze, enz. Wanneer zal men toch in ons land bij lectuur van smaak eens prijs gaan stellen op zuiverheid van taal!




Montellino, of de geheimzinnige en gemaskerde Roover. Historisch-Romantisch Tafereel uit de Venetiaansche Omwenteling in de XVIIde Eeuw. Door H.C. Dresselhuys. Te Amsterdam, bij G. Portielje. In gr. 8vo. 231 Bl. f 2-50.

De, nu wijlen, werkzame dresselhuys biedt ons hier al wederom een zijner verhalen, onder een' zeer uitlokkenden titel, aan. Men stelle zich echter niet voor, dat het overgroote getal van roovergeschiedenissen, die sedert rinaldo rinaldini's gulden eeuw het licht zagen, door dit werk vermeerderd wordt; want menige romanlezer of lezeres zal zich deerlijk bedrogen vinden, die hier eene opeenstapeling van moorden en misdaden in het vaderland der aballino's verwacht. Wel ontbreken hier die voorvallen niet, welke in iederen Italiaanschen roman passen, eene ontmoeting met roovers, een bed, dat door den grond zinkt, een paar bekkeneelen van de familie, een zestienjarig meisje, dat dreigt zich dood te steken als haar bruidegom haar aanraakt, en zoo meer; maar het hoofdonderwerp is de bevrijding van Venetië door francesco moncenigo, in verbond met den zoogenaamden montellino, den aanvoer-
{==224==} {>>pagina-aanduiding<<}
der der Venetianen, die, het zij uit vaderlandsliefde, hetzij op uitdrukkelijk gebod, de stad hadden verlaten.
De Schrijver heeft zich vele afwijkingen van de Geschiedenis veroorloofd. Andreas gritti, in dit werk de dwingeland van Venetië, wordt hier met veel zwarter kleuren geschilderd dan elders, waar men zijne verdiensten en voorzigtigheid geroemd vindt gedurende een allerongelukkigst tijdvak. In den jare 1523, op den ouderdom van ruim 64 jaren, Doge geworden, bestuurde hij den Staat met wijs beleid tot in 1539. Zijn zoon cuno is, meenen wij, even zeer verdicht als francesco zelf, dien de Schrijver hier tot Doge maakt. Ook de geheele omwenteling zou wel eene nadere toelichting vereischen.
Doch wij willen niet verder over dit verhaal uitweiden, en den lezer de verrassing besparen, die in romans van deze soort doorgaans het belangrijkste is. Men kent den schrijftrant van dresselhuys, en ook dit werk is in denzelfden geest geschreven: zonder eene al te lage vlugt te nemen, streeft hij nimmer, als icarus, de zon in het aangezigt, maar, gelijkmatig voortgaande, gevoelt hij, dat het veiligst is tusschenbeiden te zweven, en bereikt alzoo, gelijk daedalus, de haven zijner bestemming.
De uitvoering, zoo van den druk, als van den net behandelden en gegraveerden titel, verdient allen lof.




Schilderijen zonder lijsten. Schetsen en Beelden van J.J. Engel, Körner, Möser, Miltitz, enz. Verzameld door H. van der Sprong. Te Amsterdam, bij J.M.E. Meijer. 1837. Met (uitstekend fraai) gesteendrukten Titel. In gr. 8vo. 268 Bl. f 2-50.

Stillevens. Verhalen van L. Rellstab. Te Groningen, bij W. van Boekeren. 1837. Met Titel en Vignet (zijnde het Portret van den Schrijver) in steendruk. In gr. 8vo. 338 Bl. f 3-:

De Vijand van Muzijk, en het Muzijkfeest te Ephyra. Twee Arabesken voor Muzijkvrienden, van G. Nicolaï. Uit het Hoogduitsch vertaald. Te Utrecht, bij L.E. Bosch. 1837. Met Titel en Vignet in (buitengemeen leelijken) steendruk. In gr. 8vo. 246 Bl. f 2-60.


{==225==} {>>pagina-aanduiding<<}

De titel: verhalen, schijnt voor onze elegante dagen te eenvoudig. Men neemt dus zijne toevlugt tot de beeldende kunsten. Dat is, meenen wij, begonnen met schetsen; daarna zijn wij onthaald op omtrekken; thans stillevens, Arabesken, en zelfs schilderijen zonder lijsten. Eerlang wachten wij: kopijen naar beroemde meesters; oude schilderstukken, schoongemaakt en op nieuw vernist door enz.; kroonlijsten; profils, en nog later: bouwvallen. Nu, dat doet misschien minder ter zake, als het kind maar eenen naam heeft; en de jagtmaker op zonderlinge titels heeft in allen gevalle eene groote authoriteit aan Vader bilderdijk, die soms eene tamelijke voorrede noodig had, om den titel uit te leggen. Wij hebben dan ook vrede met alle gekke titels, zoo als met alle gekke uithangborden, al wilde men een boek uitgeven, met name: lees hier! zoo als eene nieuwere uitvinding de aandacht op sommige Advertentiën in de Haarlemsche Courant tracht te vestigen.
De Heer h. van der sprong heeft een zeer lezenswaardig bundeltje bijeenverzameld. Sommige stukjes, vooral die van engel, zijn uitstekend; andere minder; enkele, zoo als het Fragment Toni, beteekenen niet veel. Wij hadden wel gewenscht, dat hij den schrijver van ieder stukje noemde. Het werkje is goed uitgevoerd; alleen komt het ons voor, dat niet alle bladen met dezelfde letter gedrukt zijn.
De verhalen van rellstab, in den tweeden bundel, bevielen ons oneindig beter, dan het laatste, daarin opgenomene, van den Rus taddeo bulgarin. James Skey is eene fraaije geschiedenis; de Gebroeders een aardig verhaaltje. De Gemsenjagers overtreft alles, wat wij schier ooit van dien aard lazen, en is, door hooge eenvoudigheid en roerende schoonheid, een juweeltje van het eerste water. Ontdekt echter de Boekverkooper frijlink, dat dit verhaal hetzelfde is, dat hij vóór weinige jaren in eenen bundel: Galerij van merkwaardige gebeurtenissen, vertaald opnam, dan zal hij, vreezen wij, den armen van boekeren op het lijf vallen met die bescheidenheid, welke en Recensent en Redacteur van dit Tijdschrift onlangs van hem ondervonden.
Gaarne willen wij den verbazenden opgang gelooven, dien nicolaï's Musikfeind in Duitschland gemaakt heeft; als men ons maar niet vergt, dat verhaal zoo uitstekend mooi te vinden. Maar, lezen wij bladz. 55: ‘De beoordeelaars

{==226==} {>>pagina-aanduiding<<}
onzer dagen zijn doorgaans niet in staat, een kunstwerk goed te begrijpen, en geraken dus ook niet tot kennis. Zij maken slechts opstellen naar hunne subjectieve overtuiging. Beoordeelen heet bij hen, alles omverhalen, of met eene trotsche koudheid af te keuren.’ - Die goddelooze Recensenten!
Mijnheer lodewijk gaat niet aan in het Hollandsch, wel in het Hoogduitsch, waar ludwig een voor- maar ook een familienaam is. Het laatste wordt hier bedoeld.
Het Muzijkfeest te Ephyra is eene scherpe, maar fraaije satyre.
Meer kunnen wij van dezen kost voor Leesgezelschappen en Leesbibliotheken niet zeggen.





Lentebloempjes, door C.H. Clemens. Te Nijmegen, bij D.J. Haspels. 1836. In gr. 8vo. 139 Bl. f 2-50.

Dichterlijke Uitboezemingen van Vrouwe J.M. Croissant, geb. Stierling. Te Nijmegen, bij D.J. Haspels. 1836. In gr. 8vo. 82 Bl. f 1-80.

Tijd en plaats der uitgave doen ons deze beide bundeltjes zamenvoegen, die ook dit gemeen hebben, dat zij met bescheidenheid voor het publiek worden gebragt, en dat zij hunne makers geenszins tot den eersten rang der dichters zullen verheffen. In beide intusschen ontbreekt het niet aan veel goeds; en daar stadgenooten de uitgave van den eersten bundel hebben ondersteund, vrienden die van den laatsten hebben begeerd, zoo is eene strenge kritiek minder noodzakelijk. Het zou haar anders hier en daar niet aan stoffe ontbreken. Over beide bundels dan slechts een kort woord.
Dat de Heer clemens niet geheel misdeeld is van aanleg voor de poëzij, is niet te ontkennen. In vele zijner stukjes blijkt het echter, dat die aanleg niet genoeg ontwikkeld of geoefend is. Hij is ook niet overa! zuiver en keurig genoeg op taal en keuze van gepaste woorden en beelden. Maar onder zijne kleinere stukjes zijn er, die wezenlijke uitdrukking van gevoel behelzen, en daardoor hunne werking niet missen. Mislukt beschouwen wij het eerste en grootste gedicht in dezen bundel, walter, eene Volkslegende, maar zoo wild en wonderlijk, dat wij er althans geen' smaak in

{==227==} {>>pagina-aanduiding<<}
konden vinden. Jammer; want er zijn waarlijk zeer goede brokken in, die in eenen beteren zamenhang verdienden voor te komen, gelijk de beschrijving van den kersnacht. Veel beter behaagde Rec. werner, een tooneel uit den Spaanschen oorlog, waarin de vreeselijke toestand van eenen tot aan het hoofd toe begravenen treffend is geschilderd. Rec. was teleurgesteld, toen de redding des ongelukkigen verzwegen bleef, ofschoon misschien het effect van het verhaal door de afbreking niet wordt verminderd. Vaderlandsche zangen hebben de laatste jaren zoo vele opgeleverd, dat wij moeijelijk daarin te bevredigen zijn, en liever de kleinere en huiselijke stukjes van den dichter lof geven, al is het ook, dat in deze hier en daar onnaauwkeurigheid zich wel eens wat sterk vertoont. Over het algemeen gelooven wij den Heere clemens te mogen raden, niet te spoedig met uitgeven te zijn. In poëzij vooral is reeds het middelmatige verboden, en, helaas, hoe vele middelmatige dichters tellen wij! Hij oefene zich, leere naauwkeurigheid van taal en uitdrukking, en zuivere voornamelijk ook zijnen smaak, door goede voorbeelden te bestuderen! Aan gevoel en verbeelding ontbreekt het hem niet. - Eene betere correctie ware te wenschen geweest.
Nog minder geneigd is Rec., om Vrouwe croissant hard te vallen over de uitgave harer Dichterlijke Uitboezemingen. Zij betuigt zelve daarmede geen eer of roem te bejagen, maar slechts aan hare vrienden, op hun verzoek, eene gedachtenis te willen nalaten. En wanneer wij dan in die Uitboezemingen zelve de uitdrukking vinden van opregte godsdienstigheid, van huwelijksliefde en moederlijke teederheid, waartoe zou Rec. dan de godvruchtige dichteres, die den avond des levens schijnt bereikt te hebben, en dus ter volmaking van haar talent van aanmerkingen wel weinig gebruik meer zou kunnen maken, door eene gestrenge kritiek bedroeven? Mogen hare dichtstukjes over het algemeen geene groote poëtische waarde hebben, zij ademen alle eenen goeden en loffelijken geest; die aan hare kinderen vooral zijn eenvoudig en hartelijk. Hare vrienden zullen zeker het bundeltje met genoegen ontvangen; ook buiten dien kring zijn er welligt hier of daar, voor wie de eenvoudige toon, de hartelijkheid en godsdienstige inhoud dezer stukjes juist berekend is. Voor het grootere publiek zijn zij minder geschikt, en om eigenlijke kunstwaarde behoeven zij niet gelezen te wor-
{==228==} {>>pagina-aanduiding<<}
den. Vrouwe croissant stichte onder hare vrienden met de uitgave harer godvruchtige Uitboezemingen veel nut!
Beide deze bundels zijn met gesteendrukte titels voorzien en vrij goed gedrukt, osschoon het papier wat blaauw van kleur is.

De Vorstendag te Smalkalden. Historisch Romantisch Tafereel uit de zestiende Eeuw. Naar het Hoogduitsch van L. Bechstein. Te Groningen, bij J.B. Wolters. 1837. In gr. 8vo. 378 Bl. f 3-60.

Rec. moet belijden, dat hij bij het lezen van dit boek in zijne verwachting zeer is teleurgesteld, en dezen roman als een mislukt voortbrengsel meent te moeten beschouwen. Het heet een historisch-romantisch tafereel; beter ware het dan nog geweest, te spreken van een romantisch tafereel en van een historisch tafereel, want beide hebben in dit boek al zeer weinig met elkander gemeen. Wat den Vorstendag betreft, voor eenen roman vinden wij daarvan te veel, voor eene geschiedenis veel te weinig; en wat er van staat, zal in dezen vorm en verbindtenis weinigen behagen. Het romantische is sober, en boezemt volstrekt geen belang in; het hangt daarenboven bitter slecht te zamen, en verhaalt twee of drie, met elkander niets gemeen hebbende, onbeduidende vrijaadjes. Personen, historische en andere, komen bij het honderd in dit boekdeel voor. Bechstein, wordt ons in de voorrede (geteekend G.) herinnerd, is een dichter; daaraan hebben wij dan misschien den ondragelijken bombast te danken, die ons in iedere beschrijving of redenering in het oor klinkt. Enkele partijen zijn wat beter, gelijk de beschrijving van het maskeradefeest. Met welk eene zorg het boek vertaald is, blijkt uit eenige staaltjes van woorden, zoo gaandeweg onder het lezen opgeteekend, en wier aantal nog vrij wat had kunnen vermeerderd worden: omstaltingen, gespensen, verschertsen, beherbergen, malder gemeenwezen, regtigen, ehewijf, schalknar, tuchtig, ranken voor listen, uitvindig maken, wilvaardige schoonen, grim, grimbekkend, besluipen, hoonlagchen, gleisen, gesmijdig (man) enz. enz. Wie niet beter vertaalt, houde
vrijelijk de pen van het papier!





{==229==} {>>pagina-aanduiding<<}

Boekbeschouwing.

De Geschiedenis der Maccabeërs in hare veelzijdige belangrijkheid voorgesteld, door A. van Bemmelen, Predikant te Oosterhout. Te Dordrecht, bij H. Lagerwey. 1837. In gr. 8vo. XII en 246 bl. f 2-80.

De geschiedenis der Israëliten, gedurende het tijdvak, over hetwelk de geleerde van bemmelen in dit geschrift voortreffelijk handelt, is met regt geoordeeld hoogst belangrijk te zijn. Uit dien hoofde achten wij ook de Apocryfe Boeken hoog, maar als bronnen voor die geschiedenis alleen; ofschoon dezelve, ook om het misbruik, dat er gemaakt kan worden, en ook gemaakt is, van die schriften, ter aanbeveling van louter menschelijke leeringen, nu en dan met meerdere minachting behandeld zijn, dan zij, als bronnen voor eenige belangrijke gebeurtenissen, verdienen. Wij voor ons, en wij durven wel zeggen velen met ons, houden Art. VI der Nederlandsche Geloofsbelijdenis, als de uitdrukking van een gevoelen, dat het juiste midden houdt tusschen de Waerschouwinge aen de Lesers, in de folio-uitgaven der Staten-Overzetting, en tusschen het gevoelen van onzen Schrijver, die, uit ingenomenheid met zijn onderwerp, aan de Apocryfe Boeken misschien te hooge waarde toekent; wij houden het er voor, dat de kritiek meerdere vrijheid (licentia) mag volgen bij de Apocryfe dan bij de Kanonieke Boeken.
Men vindt in dit geschrift behandeld ‘die tijden van Israëls Gemeenebest, toen zij, ter zake van hunne Godsdienst, door den Syrischen Koning antiochus epiphanes, op eene bijna ongehoorde wijze vervolgd, maar door de eigene kracht van eenige dappere en godsdienstige landgenooten verlost, en tot eene zekere eigene heerschappij gebragt werden, die ruim eene

{==230==} {>>pagina-aanduiding<<}
eeuw voortgeduurd heeft: het zijn, in één woord, die tijden, welke men, naar de voornaamste Helden, die daarin uitgeblonken hebben, het Maccabesche Tijdvak heeten kan.’ Dit Tijdvak eindigt met den tijd, dat de laatste stamhouder van dat geslacht ophield te bestaan. Niet elke historische bijzonderheid, die in deze tijdruimte heeft plaats gehad, wordt ontwikkeld. Het oogmerk van dit geschrift is, de Geschiedenis der Maccabeërs in hare veelzijdige belangrijkheid voor te stellen. De Geschiedenis op zichzelve moet den weldenkenden wereldburger, vooral den vrijen Nederlander aantrekken, daar hier een volk wordt aangetroffen, ‘dat, in zijne godsdienstige regten en vrijheden door overheersching gekrenkt, door eigene kracht, onder den zegen des Almagtigen, weder tot eenen staat van zelfstandigheid en onafhankelijkheid komt, en menige proeven van vaderlandsliefde en volksgeluk oplevert.’ - Voor den wijsgeerigen beschouwer van Volken en Staten zal dit Tijdvak van den Burgerstaat der Joden merkwaardig zijn. De letterminnaar zal, even als de vriend van waarheid en deugd, vinden, wat hun belangrijk moet voorkomen. Eindelijk zal ook de Bijbelonderzoeker hier op nieuw bevestigd zien, ‘dat alles goeds uit en door God is, en dat de Almagtige zich, als de Vader der menschen, in alle tijden en plaatsen, aan alle zijne kinderen verheerlijkt.’
Deze algemeene opgaaf van hetgeen dit geschrift behelst wilden wij liefst met de woorden des Schrijvers (Inleiding, bl. 6-8) vooraf mededeelen, opdat de lezer als met een' opslag van het oog kunne zien, wat hij vinden kan in het werk zelf. Geleidelijk verdeelt zich dit geschrift in vijf Afdeelingen. I. Belangrijkheid van de Geschiedenis der Maccabeërs, als Geschiedenis op zichzelve beschouwd; bl. 9-74. II. Belangrijkheid van het Tijdvak der Maccabeërs in den burgerlijken toestand der Joden; bl. 75-90. III. Belangrijkheid van dit Tijdvak voor de beschaving en letterkunde der Joden; bl. 91-132. IV. Belangrijkheid van dit Tijdvak voor de

{==231==} {>>pagina-aanduiding<<}
godsdienstige en zedelijke gesteldheid der Joden; bl. 133-177. V. Belangrijkheid van dit Tijdvak in de Geschiedenis der Goddelijke Openbaring aan Israël en aan het Menschdom; bl. 178-246. Dit alles wordt in Hoofdstukken juist afgedeeld en behandeld, zoodat wij het niet noodig oordeelden, derzelver opschriften af te schrijven. Voor lezers van beschaafden stand levert dit boek, dat ruimschoots verdient aangeprezen te worden aan allen, wien echt-Hollandsche degelijkheid geen' afkeer inboezemt, krachtig voedsel op.
Het spreekt wel van zelf, dat een boek als het onderhavige het een en ander bevat, omtrent welk verscheidenheid van meening altijd zal blijven bestaan, en tegen welk meer of minder gegronde aanmerkingen te maken zijn. Geen wonder dan ook, dat er bij ons eenige bedenkingen nu en dan bij de lezing zijn opgekomen, welke daarom nog niet aanstonds behoeven te worden medegedeeld. Intusschen lust het ons, althans iets te zeggen van hetgeen ons het meest bedenkelijk is voorgekomen, dat wij, zonder in iets de waarde van dit geschrift te willen verkleinen, gaarne aan beter oordeel onderwerpen. Gelijk wij reeds met een woord aanmerkten, schijnt het ons toe, dat de Schrijver, door ingenomenheid met zijn onderwerp, wel eens iets heeft beweerd, dat bij nader onderzoek geen proef houdt. De derde Afdeeling behelst in ons oog het een en ander, dat grootelijks aan twijfel onderworpen is. Hoofdst. II, Algemeen overzigt der schriften uit dit Tijdvak, geeft afzonderlijk op, 1. Geschiedkundige schriften; de twee Boeken der Maccabeërs. Deze boeken worden beoordeeld. Beide zijn zuiver historische gedenkschriften. Van minder waarde zijn het boek judith en dat van tobit of tobias. 2. Komen voor, godsdienstig-zedekundige schriften. Dadelijk vinden wij in de eerste plaats onderscheidene Psalmen opgenoemd, als uit dezen tijd afkomstig. Vooral na venema heeft menig Uitlegger dit gevoelen aangaande deze late herkomst van eenige Psalmen geopperd. Doch hetgeen den Uitlegger vrijstaat

{==232==} {>>pagina-aanduiding<<}
als eigen gevoelen mede te deelen, mag dit de Geschiedschrijver als zeker en onbetwistbaar aannemen? Op dit punt zouden wij huiverig zijn, daar de geschiedenis zelfs van eenen david, omtrent wien het meeste is aangeteekend, geen aaneengeschakeld verhaal oplevert, waardoor wij onkundig zijn omtrent gebeurtenissen, welke tot dezen en genen Psalm aanleiding hebben gegeven. Een volk als Israël moet wel in zijne lotgevallen veel gelijkheids hebben gehad in verschillende tijden. Behoort de Geschiedschrijver dit niet in aanmerking te nemen bij zijn schrijven? Is ook hier het non liquet niet het veiligste? Wij voor ons zouden niet gaarne onderschrijven, wat onder 3, Iets over den bundel der Schriften des O.V., bl. 130, voorkomt, en gebouwd is op de uit den Maccabeschen tijd (?) geplaatste Psalmen. Nog minder zouden wij een stuk uit een Profetisch boek van vroegeren tijd tot ons Tijdvak verschuiven, omdat wij niet weten, (want meer kan ons de inhoud van jes. LXIII:7-LXIV:12 toch wel niet zeggen) op welk ander, dan op het Maccabesche Tijdvak, dit gedeelte des Bijbels past. Wij kennen de Israëlitische Geschiedenis alleen uit hetgeen de Bijbel ons leert in uittreksels uit uitvoeriger schriften, die zijn verloren gegaan. Non liquet past ook den Geschiedschrijver zeer dikwijls. Zoo is ons gevoelen. Intusschen komen wij het goede in de Apocryfe Boeken niet te na. Men moge zich met derzelver lezing onledig houden, en allen in eenen bundel met den Bijbel vereenigen, maar van dezelfde gehalte en waarde houden wij die stukken niet met den Bijbel, dien wij in geenen deele wenschen met het Apocryfe vermengd te zien. Hetgeen niet Maccabeesch is, make men niet eerst tot een stuk van zoo laten tijd. Dan, wij geven
slechts bedenkingen, tot welker ruimere uiteenzetting wij thans geene gelegenheid vinden. De Eerw. van bem melen houde het ons ten goede, dat wij vrijmoedig sine irâ et studio zeggen, wat ons in zijn werk minder aannemelijk is.
Voor het overige is dit geschrift wel geschikt, ‘om,

{==233==} {>>pagina-aanduiding<<}
onder alle wisselkeeren der lotgevallen van volken en bijzondere personen, moed en kracht en troost in te boezemen, door het onwrikbare geloof aan de Goddelijke Voorzienigheid, die voor de belangen van waarheid en regt, van Godsdienst en deugd, welke ook de ware belangen der Menschheid zijn, zal blijven waken en zorgen.’ Het zal, zonder veel zoeken, zijne lezers wel vinden, en de besten behouden.




De woorden des eeuwigen levens, aangewend tot stichting van Christenen uit den beschaafden stand. Naar het Hoogduitsch. Door P. Boeles, Predikant te Noorddijk. Te Zwolle, bij J. Zeehuisen, Jun. 1837. In gr. 8vo. IX en 292 bl. f 2-90.

De Eerw. boeles vond in het vertalen of bewerken dezer stukken voor zijne Landgenooten troost bij het verlies vooral van zijn vijfjarig kind. De lezing en veelvuldige herlezing in het oorspronkelijke heeft hem oogenblikken van waarachtig genot geschonken. Aldus gunstig gestemd, gevoelde hij zich opgewekt, dezen bundel diegenen aan te bieden, voor wie de lectuur van godsdienstige geschriften behoefte is. Hetgeen hier geleverd wordt, is niet blootelijk vertaald, maar er is weggelaten, bijgevoegd en veranderd, wat en waar zulks boeles dienstig scheen; hoewel hij het onnoodig oordeelde dit telkens aan te wijzen. Intusschen zijn er blijken genoeg, dat 's mans bewerking nog veel heeft overgelaten van de Duitsche manier in het behandelen der H. Schrift. Het laat zich aanzien, dat al deze stukken meest gelegenheidsredenen zijn, bij welke de tekst veelal motto is. De titel zou, naar ons oordeel, eenigzins anders moeten geweest zijn. Bij dergelijke behandeling komen toch niet naar behooren uit de woorden des eeuwigen levens. De stukken zijn van bernigau, ch.f. oertel, reh, f.v. reinhard en willem thiesz, en hebben in Duitschland nog al lof gevonden. Dan

{==234==} {>>pagina-aanduiding<<}
dit is, zoo als de Vertaler te regt aanmerkt, niet genoegzaam, indien de stukken hunne aanbeveling niet in zichzelven hebben. Die stukken zijn twintig in getal. I. De Bijbel het boek zonder wedergade. Tekst I petr. I:25. ‘De Bijbel toch is een boek voor alle tijden, voor alle menschen, voor alle omstandigheden; en dus een boek, hetwelk, ten opzigte van deszelfs oorsprong, inhoud en doel, eenig en zonder wedergade is.’ II. De Christen bij het verschil der Godsdienstbegrippen. Matth. XXII:34-46. III. Iets uit het boek der Natuur. 1 Cor. XV:35-38. IV. Het Huwelijk. Joann. II:1-11. Of nu die tekst gereede aanleiding geeft tot het onderwerp, dat hier behandeld wordt: het gewigt des huwelijks volgens het onderwijs van het Christendom, en de daaruit voortvloeijende verpligtingen, beoordeele ieder kundig lezer. In Duitschland, waar bepaalde teksten zijn voorgeschreven, is men wel genoodzaakt een onderwerp te behandelen, naar hetwelk de tekst zich schikken moet. In ons Vaderland, waar men in de keus vrij is, en dan ook het onderwerp naar den tekst behandelt, bevalt, om die reden, zulk eene manier van Bijbelverklaring niet. De woorden des eeuwigen levens behouden dan hun eigen licht, en deelen dit aan het te behandelen onderwerp mede. Wat dus elders voegt, past daarom nog bij onzen landaard niet. Bedachten dit vele Vertalers, zij zouden niet zoo gereed zich schikken tot overbrenging van hetgeen, schoon vertaald, hier niet thuis behoort. Zoo is het gesteld met bijna al de stukken, welke hier geleverd worden. De lezer vergelijke vooral de teksten bij ieder opgegeven onderwerp. Het is dan niet noodig, dat hieromtrent uitvoeriger verslag door ons gedaan worde. V. De liefde een zegen voor de
huisgezinnen. 1 Cor. XIII. VI. De heilige geboortenacht van Jezus. Joann. I:1-18. VII. De beschikking van Jezus aan het kruis. Joann. XIX:25-27. VIII. Het donkere des grafs door het licht der opstanding van Jezus bestraald. Hebr. XII:1, 2. IX. De Hemelvaart van Jezus en de schei-
{==235==} {>>pagina-aanduiding<<}
ding des Christens van deze wereld. Luk. XXIV:51. X. De onaangenaamheden en genoegens der herinnering. Luk. XVI:25. XI. De waarde der vrouwelijke bestemming. 1 Petr. III:1-5, 7. Zeer bepaald is de ontwikkeling van het zoo algemeen mogelijk opgegeven onderwerp. ‘De bestemming van de vrouw heeft den gewigtigsten invloed op de instandhouding van het menschelijk geslacht, daar dezelve de moeijelijke pligten eener moeder en eener weldoenster der kranken in zich bevat.’ XII. De Avond. Psalm CXXXIX:3, 5, 11, 12, 16. XIII. God zegent ook door lijden. Hebr. XII:5-7, 9-11. XIV. De Oogst. Jerem. V:24. XV. De hoop is eene der verblijdendste gaven van God. Rom. XII:11, 12. XVI. Het Graf. (Eerste Beschouwing.) De donkere zijde des grafs. Gen. III:19. XVII. Het Graf. (Tweede Beschouwing.) De heldere zijde des grafs. 1 Cor. XV:52-55, 57. XVIII. De troost des geloofs voor het treurende vader- en moederhart. Joann. XX:15. Wat weent gij? XIX. Gods vertroostende stem bij de graven onzer geliefden. Luk. XXIV:5, 6. XX. Wanneer eindigt de rouw des beminnenden Christens. Openb. XXI:4.
Bij dit verslag voegen wij verder geene aanmerkingen. De waarde der hier vertaalde stukken zal altijd betrekkelijk blijven. De Eerw. boeles moet het dan ook natuurlijk vinden, dat in ons oog deze stukken die waarde niet bezitten, welke hij meent voor zich daarin gevonden te hebben. De Uitgever heeft intusschen het zijne er rijkelijk aan toegebragt, om aan het vertaalde een schoon uiterlijk te geven.




De Verzoeking van Jezus in de Woestijn, beschouwd in haren aard en in haar doel; door D. Nieuwhof, Predikant te Haamstede. Te Rotterdam, bij van der Meer en Verbruggen. 1837. In gr. 8vo. 151 Bl. f 1-40.


{==236==} {>>pagina-aanduiding<<}

Met belangstelling nam Recensent het werk van den Eerw. nieuwhof ter hand. Reeds de titel lokte hem uit tot lezen en overpeinzen, en hoe meer hij in de lezing vorderde, in gelijke mate nam zijne belangstelling toe. Men vindt hier wel niets, wat men, in den eigenlijken zin, nieuw kan heeten; geene tot heden nog onbeproefde verklaringswijzen van dit belangrijk, maar donker gedeelte uit de levensberigten van den Verlosser; maar men vindt eene beknopte, zaakrijke opgave en eene oordeelkundige toetsing der verschillende gevoelens. Men verkrijgt, binnen de ruimte van 103 bladzijden, (de overige bevatten eenige Aanteekeningen) een tamelijk volledig overzigt van het wetenswaardigste, wat door de onderscheidene Uitleggers over deze gebeurtenis geschreven is. Moet men dan ook, na de lezing dezer Verhandeling, blijven zeggen: ‘non liquet; althans niet alles werd even helder;’ men ontvangt toch, door de bijeenvoeging der verschillende gevoelens en des Schrijvers Epicrisis, nadere gronden van bevestiging voor de grammatisch-historische opvatting van deze plaats.
De Verhandeling is verdeeld in vier Afdeelingen. In de eerste worden de onderscheidene hoofdgevoelens over de Verzoeking opgegeven en getoetst. De tweede stelt voor en bevestigt het meest waarschijnlijke gevoelen. (Natuurlijk ook dat des Schrijvers.) Hier wordt over den tijd wanneer, de plaats waar, den persoon door wien, en den toestand waarin Jezus verzocht werd, gehandeld; terwijl vervolgens de drie verschillende aanvallen der Verzoeking, en de wijze, waarop Jezus zich onder dezelve gedroeg, beschouwd worden. De Schrijver verklaart, het er voor te houden, dat de persoonlijke Duivel onder eene bepaalde gedaante tot Jezus gekomen is (zonder dat Deze hem als zoodanig erkende); terwijl wij op bl. 39 tot 47 zijne denkbeelden omtrent het bestaan van goede en kwade Geesten Bijbelsch en consequent voorgesteld en ontwikkeld vinden. Of hij hierbij echter de wijziging en ontwikkeling der volksdenkbeelden wel genoegzaam in het oog gehouden hebbe, en of er

{==237==} {>>pagina-aanduiding<<}
niet een en ander tegen zijn betoog op bl. 44 en 45 zou aan te merken vallen, willen wij in het midden laten. Zoo veel is zeker, dat elk Bijbelsch-denkend Godgeleerde in de hoofdzaken van hem niet verschillen zal. - De derde Afdeeling geeft het verband op van de Verzoeking met de betrekking (bestemming) en de lotgevallen van Jezus op aarde. De vierde, eindelijk, wijst aan eenige trekken van gelijkmatigheid in het bestaan en gedrag van Jezus hier en in zijn volgend leven, (overeenstemming van gezindheden gedurende de Verzoeking en in het vervolg van zijn leven) en besluit met eenige leerrijke opmerkingen, die uit het behandelde voortvloeijen. Hierbij dachten wij aan de niet geciteerde voortreffelijke predikatie uit massillon's petit Carême, waarvan de Schrijver doelmatig gebruik had kunnen maken.
Ziet daar, Lezers, den inhoud van dit belangrijk stuk! In elke der verschillende Afdeelingen komen juiste en scherpzinnige opmerkingen voor. Evenwel verwonderde het ons, dat de Schrijver, bij de veertigdaagsche afzondering ook van Mozes en Elias gewagende, niet op het bestuur der Voorzienigheid gewezen heeft, welke ook latere Godsdiensthervormers, vóór het aanvaarden hunner belangrijke taak, de gelegenheid deed vinden, om in de eenzaamheid hunne bestemming te bepeinzen, en zich met den vereischten moed, het onmisbaar vertrouwen op hoogeren bijstand enz. aan te gorden. Ook bevreemdde het ons eenigzins, dat de Schrijver, bij de veelvuldige proeven van boekenkennis en belezenheid, die in zijne Verhandeling, gelijk ook in de Aanteekeningen, doorstralen, noch van paulus' Commentar, noch van diens Leben Jesu melding maakt. (Dat van neander was hem, blijkens aanmerking 1 op het einde, onbekend, gelijk ook tot heden aan steller dezes.) Bij paulus zou hij een scherpzinnig chronologisch bezwaar tegen den veertigdaagschen afzonderingstijd gevonden hebben, aan welks wederlegging wij wenschten, dat hij zijne krachten beproefd had.
Hoewel wij geenszins in alle bijzonderheden met den

{==238==} {>>pagina-aanduiding<<}
Eerw. nieuwhof kunnen instemmen (wij zien b.v. geene noodzakelijkheid, om het volstrekt niet gebruiken van eenig voedsel gedurende volle veertig dagen aan te nemen, noch ook om de verschillende verzoekingen in zulk eene korte tijdruimte elkander te doen opvolgen); zoo besluiten wij echter onze aankondiging met de hoop, dat de Schrijver voortga, de vruchten van zijn bezadigd, echt-vrijzinnig, oordeelkundig en Christelijk Schriftonderzoek aan het Publiek mede te deelen; terwijl wij hem toewenschen, dat hij, ook als Leeraar, in een' uitgebreider' werkkring, regt veel nut moge stichten, waartoe het hem aan geene kundigheden ontbreekt.
Op de lijst der errata zullen wij nog stellen bl. 8 en elders: religiosisch-morele voor religieus-morele (*), uitlegwijze voor verklaringswijze, bovenzinnen-wereld voor bovenzinnelijke, en enkele andere, den Corrector ontsnapte, onnaauwkeurigheden.




Beschrijving der Lithothripsie, of verbrijzeling des steens in het inwendige der Blaas; door A. van der Boon, Cz., Med., Chir. et Art. Obst. Doctor te Zaandam. Te Amsterdam en te Zaandam, bij F. Boogaard. 1837. In gr. 8vo. 88 Bl. f 1-50.

Onder de vele kwalen, waarmede de mensch op elken leeftijd kan bezocht worden, behoort ook de steenvorming in de pis-werktuigen, vooral in de blaas. Zij vooral is het, in welke, gedurende eenigen tijd, dit vocht, voor de bewerktuiging ongeschikt geworden, bewaard blijft. De pis, in het ligchaam bereids tot het onbewerktuigde meer genaderd dan eenig ander vocht, geeft reeds in de nieren, maar vooral in de blaas, aanleiding, dat de tot het onbewerktuigde behoorende stoffen zich zamenvoegen tot een vast ligchaam, en eenen steen vormen. Van verschillenden vorm, en voor vergrooting

{==239==} {>>pagina-aanduiding<<}
steeds vatbaar, verwekt hij vele bezwaren, en brengt soms de hevigste pijnen aan. Hij verstoort niet slechts de genoegens van het leven; hij tast de gezondheid aan, en ondermijnt niet zelden het leven zelf. Men is dus al vroeg bedacht geweest, door verschillende middelen, den mensch van den steen op eene of andere wijze te bevrijden. Daar de zoogenoemde inwendige middelen hiertoe veelal te kort schoten, heeft men door de eene of andere kunstbewerking hierin trachten te voorzien. Men heeft in de steensnijding, welke den steen uit de blaas haalt, geruimen tijd het voornaamste en zekerste middel daartegen gezocht. Daar nu deze kunstbewerking belangrijk, pijnlijk en niet zonder gevaar is, heeft men echter reeds sedert lang op middelen gezonnen, om den steen in de blaas zoo te verdeelen, dat hij, zonder snijding, uit dezelve geloosd kan worden. Onderscheidene pogingen zijn daartoe bewerkstelligd, maar hebben tot geene voldoende uitkomst geleid, tot dat nu laatstelijk in Frankrijk is ten uitvoer gebragt hetgeen vroeger onuitvoerbaar scheen te wezen. Gelijk het meestal gaat, wanneer iemand met eene nieuwe vinding optreedt, dat zich stemmen doen hooren, die beweren, reeds lang hetzelfde denkbeeld gekoesterd te hebben, maar slechts in de mededeeling en uitvoering achterlijk te zijn gebleven, zoo wordt er thans nog hevig getwist, wien de eer toekomt van als den eersten vinder der steenverbrijzeling genoemd te worden. Wij willen ons niet in den strijd mengen, in hoe verre de Lithothripsie van het jaar 1822 af eene al of niet nieuwe operatie kan genoemd worden. Franschen en Duitschers betwisten elkander de eer. Volgens de laatsten zoude gruithuisen reeds in 1813 het inbrengen van eene regte sonde in de blaas beproefd en uitgevoerd hebben. Civiale is echter de eerste, die de vinding tot haar wezenlijk doel gebragt heeft. Hem komt de eer van
het in werking brengen eener zoo belangrijke kunstbewerking toe. Wij verheugen ons, dat het den Heelkundigen in deze Eeuw heeft mogen gelukken, vroeger slechts geopperde denk-
{==240==} {>>pagina-aanduiding<<}
beelden te verwezenlijken, en hetgeen vroeger zich niet boven den kring der bespiegeling mogt verheffen tot eene nuttige werkdadige toepassing voor het leven te brengen. Indien de Lithothripsie ook niet geheel aan de van haar gekoesterde verwachting kan voldoen, indien de hoop van sommigen teleurgesteld zal worden, het is reeds veel, op eene andere wijze, buiten de steen- of beter blaassnede, de verwijdering van den steen uit de blaas te kunnen beproeven, - niet slechts beproeven, maar zulke pogingen met een gelukkig gevolg bekroond gezien te hebben. Twee Geneesheeren, civiale en bigel, (Journal der Chirurgie und Augenheilkunde, B. XXIII. H. 4. S. 658) zijn reeds door deze kunstbewerking van den steen verlost geworden. Voor elken steenlijder blijft het vooruitzigt geopend: er bestaat meer dan ééne wijze van opereren; de minder gevaarlijke, minder pijnlijke kunstbewerking kan misschien ook op mij toepasselijk gemaakt worden. Het is te betreuren en tevens zonderling, dat men vroeger, toen over het algemeen de steen menigvuldiger schijnt geweest te zijn, niet, bij de reeds bestaan hebbende aanduidingen, op zulke pogingen zich meer heeft toegelegd. Het schijnt toch over het algemeen, dat de steenvormingen minder worden, vooral in ons Vaderland. Of waren de operateurs van den steen toen slechts honoraire kunstoefenaren, die met eenen titel vereerd werden, zonder dat zij in de werkzaamheden van die betrekking optraden?
Wie men ook voor den uitvinder dezer kunstbewerking wil houden, dit is zeker, dat hare toepassing sedert eenigen tijd de Artsen bijzonder heeft bezig gehouden. Sedert de eerste mededeelingen, door civiale gedaan, hebben de werktuigen voor deze kunstbewerking reeds vele wijzigingen en verbeteringen ondergaan. Frankrijk vooral, Engeland, Duitschland en Amerika hebben daarvan door belangrijke bijdragen doen blijken. De Heer a. van der boon, in ons Vaderland, ook met deze kunstbewerking bekend geworden, en op zijne wetenschappelijke reize in de gelegenheid geweest zijnde

{==241==} {>>pagina-aanduiding<<}
haar van naderbij te leeren kennen, gevoelde zich gedrongen, mede te deelen hetgeen hij én gezien én opgeteekend heeft. Te Berlijn schijnt hij haar door den Hoogleeraar gräfe te hebben zien uitvoeren. Te Parijs werd hem later de ruimste gelegenheid aangeboden, nog meer met de Lithothripsie bekend te worden. Van deze bevindingen zal hij hier eene korte mededeeling doen, vooral ten dienste van hen, die, bij gemis van taalkennis en gebrek aan boeken, niet in staat zijn, gebruik te maken van de reeds bestaande hulpmiddelen, om hetgeen tot deze kunstbewerking betrekking heeft in al deszelfs omvang te leeren kennen. Hij was eerst van voornemen, platen bij zijn werk te voegen; maar dewijl in andere heelkundige werken reeds afbeeldingen gevonden worden, achtte hij dit overtollig. Wij zijn niet van dit gevoelen. Het zoude althans niet overtollig geweest zijn, dat hij, bij zijne beschrijving der werktuigen, iets meer uitvoerig, b.v. naar de Chirurgische Kupfertafeln, de platen van blasius of het Journal van gräfe en v. walther gewezen had, vooral waar hij van de wijzigingen dezer werktuigen spreekt; want zonder het werktuig in de hand, of zonder platen, zal men de beschrijving niet dan met moeite vatten. Uit den inhoud der Verhandeling blijkt, dat de Schrijver zich zal bepalen, 1o. bij een geschiedkundig overzigt der Lithothripsie; 2o. de verdeeling der Instrumenten; 3o. de beschrijving van het borend Instrument van civiale; 4o. de bezwaren van hetzelve, en de daardoor ontstane veranderingen; 5o. beschrijving van het steenverbrijzelend Instrument van heurteloup en deszelfs ondergane
wijzigingen; 6o. beschrijving der operatie; 7o. - aan levenden; 8o. omstandigheden, die eene bijzondere voorbereiding noodzakelijk maken; 9o. - die gedurende de operatie zelve bijzondere aandacht verdienen; 10o. - eene bijzondere nabehandeling vereischen; 11o. waarde der Lithothripsie.
Wat het geschiedkundige betreft, is dit uit den aard der zake niet zeer uitvoerig, en ontbreekt het niet aan gissingen. Uit al het aangehaalde schijnen vroeger proe-
{==242==} {>>pagina-aanduiding<<}
ven (?) genomen te zijn, maar die vóór civiale tot geene wezenlijke uitvoering geleid hebben. Pogingen van den Kolonel martin in de Indiën en van den Heelmeester rodrigues pleiten voor het vindingrijk vernuft van enkele menschen, maar deden voor het algemeen weinig of niets af.
De Schrijver deelt vervolgens de beschrijving van de werktuigen mede volgens civiale, met de onderscheidene aanmerkingen en verbeteringen van anderen, die óf de vinding van civiale verder bevorderlijk hebben willen zijn, óf hem de eer der vinding trachten te betwisten. Het verblijf van den Schrijver te Parijs, waar hij zeker in de beste gelegenheid was, om alles, tot de Lithothripsie en Lithothritie betrekkelijk, te kunnen nagaan, schijnt hem, in zijne wijze van zien en mededeelen, geheel in den geest der Fransche Heelkundigen te hebben doen schrijven. Hierdoor is dit geschrift hier en daar eenigzins eenzijdig geworden, en vooral van Duitsche werken minder partij getrokken. - De Heer van der boon schrijft echter niet zoo zeer eene Verhandeling over deze kunstbewerking in het algemeen. Hij heeft van de verschillende wijzen slechts ter loops gewag gemaakt, en bepaalt zich vooral tot de mededeeling, onder de borende werktuigen, van dat van civiale, naderhand gewijzigd door amusat, en onder de verbrijzelende tot dat van heurteloup, met de wijzigingen, welke het reeds heeft ondergaan. Die ten opzigte der Lithothripsie uitvoeriger en toch beknopt onderrigt wil wezen, zal in het Theoretisch-praktisches Handbuch der Chirurgie van Dr. j.n. rust zich niet teleurgesteld vinden. Desgelijks verdienen de aandacht verscheidene mededeelingen in het Journal für Chirurgie und Augenheilkunde, enz. Het werkje van van der boon blijft echter belangrijk, vooral voor de genen, die, om welke redenen ook, in ons land met uitvoeriger werken onbekend moeten blijven. Zij zullen wel door de lezing dezer Verhandeling er niet toe komen, deze kunstbewerking zelve te ondernemen; dit
zal ook bij

{==243==} {>>pagina-aanduiding<<}
velen het gevolg van de lezing van andere boeken niet wezen; maar men verkrijgt toch algemeene denkbeelden over het juiste doel en de mogelijke toepassing dezer kunstbewerking, welke tot dadelijke proefneming kunnen voorbereiden; en de beschrijvingen der operatie zelve door den Heer van der boon blijven altijd belangrijk, omdat hij dezelve heeft zien ten uitvoer brengen, en wel door mannen, die daarin reeds geoefend zijn, en de voorkomende bezwaren bij ondervinding kennen. Bij de beschrijving der operatie, als: 1o. het inbrengen van het werktuig, of het catheterismus, 2o. het vatten van den steen, 3o. het sijnmaken of verbrijzelen van denzelven, wordt zij eenvoudig en duidelijk voorgesteld. Desgelijks, hoe de lijder tot dezelve moet voorbereid worden; wat de operateur onder de bewerking ten uitvoer moet brengen, en welke de nabehandeling moet wezen. Uit de geleidelijke wijze van voorstelling, die elk ter lezing wordt overgelaten, (voor eene meer bijzondere mededeeling is zij niet wel vatbaar) leide men echter de gevolgtrekking niet af, dat deze kunstbewerking tot de eenvoudige en gemakkelijk uit te voerene gebragt kan worden. Het van bl. 62-78 medegedeelde bewijst daarvan reeds het tegendeel.
Wat nu de slotsom betreft, vervat in het laatste gedeelte van dit geschrift, de waarde der Lithothripsie, zal men nog geruimen tijd in de oordeelvelling hoogst omzigtig moeten wezen. In Frankrijk heerscht onder de voorstanders van beide nog in gebruik zijnde geneeswijzen, om den steen te verwijderen, - de steensnijding, of beter de blaasinsnijding, en de steenverbrijzeling - te veel hartstogtelijkheid, dan dat men reeds elke uitspraak als het gevolg van kalme overweging kan beschouwen. Van deze alleen hangt eene beoordeeling af, welke voor beide tot rigtsnoer kan dienen. Voor zoo verre de laatste nog door de ondervinding niet gerugsteund wordt, behoort daartoe de noodige tijd. Mogt deze der verdere ondervinding bevorderlijk wezen! Mogt de kalme rede daarmede winst doen, en het minder een strijd worden,

{==244==} {>>pagina-aanduiding<<}
wiens persoonlijk gevoelen zal zegevieren, dan wel eene beslissing volgens hetgeen aan het bed der smarte ondervonden is! Het komt ons voor, dat de Heer van der boon omtrent de Lithothripsie eenigzins met zichzelven in wederspraak is, wanneer hij zegt: ‘Hoe schoon het zich nu ook, volgens alle deze gronden, voor de Lithothripsie laat aanzien, zoo zal het toch wel nooit bij iemand opkomen, dat de Lithothripsie eenmaal de Lithotomie zal kunnen verdringen; maar men zal in het vervolg vooraf te bepalen hebben, welke methode men bij steenkranken moet volgen;’ en daarop laat volgen: ‘Naar het zich laat inzien, zal de Lithothripsie wel de algemeene methode worden; de Lithotomie eene uitzondering.’ Bevoegde beoordeelaars zijn tot dusverre van gevoelen, dat de steenverbrijzeling en de steensnijding niet als elkander vervangende beschouwd mogen worden; dat elke methode hare grenzen heeft, welke haar door tijd en ondervinding nader zullen aangewezen worden, waardoor men naauwkeuriger zal kunnen bepalen, waar eene van beide aanwendbaar en niet te vervangen zal zijn. Reeds nu berekent men, dat nagenoeg de helft der met steen gekwelde lijders, om voldoende redenen, door de Lithothripsie van dit euvel niet zal kunnen verlost worden, en de steensnijding nog wel bij de andere helft hare toepassing zal vinden. De steenverbrijzeling is echter in elk geval eene schitterende aanwinst voor de Heelkunde, waardoor den naar hulp uitzienden lijder een redmiddel te meer wordt aangewezen, hetwelk wel niet aan de verwachting van allen kan beantwoorden, maar, waar het aanwendbaar is, eene gewenschte uitkomst kan verschaffen. Mogt dan ook deze poging tot vermindering van lijden en tot vermeerdering der hulp-
en reddingsmiddelen op den duur de noodige belangstelling ondervinden! Wij wenschen den Schrijver daartoe bestendig den noodigen lust en krachten, en, mogt het te pas komen, gelukkige uitkomsten.





{==245==} {>>pagina-aanduiding<<}

De Levant, of Mahomedaansch Azië, volgens de nieuwste Ontdekkingen; een Werk ter bevordering der kennis van Landen en Volken en van derzelver Voortbrengsels en Handel. Door N.G. van Kampen. IIde en IIIde Deel. Te Haarlem, bij de Erven F. Bohn. In gr. 8vo. 330 en 276 Bl. f 6-30.

De Hoogleeraar van kampen was voornemens, dit werk, waarmede, als vervolg op zimmermann's Aarde en deszelfs Bewoners, de beschrijving der landen buiten Europa, Australië uitgezonderd, voltooid is, maar dat tegelijk een afzonderlijk geheel uitmaakt, in twee Deelen te bevatten; maar de menigvuldigheid der bouwstoffen over de landen tusschen Indië en den Archipel verpligtte hem, het tweede gedeelte daarvan in twee matige boekdeelen te splitsen; met welke uitbreiding, boven het aanvankelijk toegezegde, men gereedelijk genoegen zal nemen, om de groote belangrijkheid van hetgene men meer ontvangt.
Uit de beste bronnen, in het Voorberigt van het IIIde Deel grootendeels aangewezen, wordt ons in het IIde een overzigt van de landen tusschen Indië en Perzië, daarna van Perzië, en vervolgens van Russisch Kaukasië gegeven; terwijl het IIIde dat van Armenië en Klein-Azië bevat.
Reeds dadelijk wordt onze aandacht geboeid door het verslag wegens het Rijk der Sieks, gewoonlijk, naar eene zijner hoofdsteden, dat van Lahore genoemd, waar de Fransche Generaal allard den beheerscher ranjet-sing zoo krachtig de hand biedt tot betere regeling der verschillende inrigtingen. Na omtrent vele andere merkwaardige oorden ingelicht te zijn, wordt de Lezer eerst aan de oude en latere Geschiedenis van het Perzische Rijk herinnerd, daarna met deszelfs tegenwoordige gesteldheid en de zeden der inwoners uitvoerig bekend gemaakt.
Met belangstelling zal men de beschrijving van Kau-
{==246==} {>>pagina-aanduiding<<}
kasië lezen, en vooral nedere kennis met die bergstammen maken, welke den Russen sedert eenigen tijd zooveel werks geven; van welken bijna onafgebroken oorlog tusschen deze en de Tscherkessen of Circassiërs, die toch reeds sedert verscheidene jaren heeft voortgeduurd, het Rec. eenigermate verwonderde hier naauwelijks gewag gemaakt te vinden, ofschoon die strijd, sedert dit boek geschreven werd, zeker in belangrijkheid aanmerkelijk is toegenomen.
Het overzigt van Armenië, de vermoedelijke wieg des menschdoms, is der lezing ten volle waardig, en niet minder dat van Klein-Azië, het klassieke land, (wij nemen hier, met eenige wijziging en bekorting, de woorden des Schrijvers over) door Grieksche kunst, poëzij en geschiedenis voor altijd verheerlijkt; waaruit de Peloponnesus ten deele bevolkt werd; waar Troje stond en homerus zong; waaruit de vaders der ongewijde Geschiedenis, der Wijsbegeerte en Geneeskunst te voorschijn kwamen; waar de handel reeds in overoude tijden bloeide; waar de meesterstukken der bouw- en beeldhouwkunst prijkten; het land, door alexander's zegepralen, den dood van hannibal, en de worstelingen van mithridates tegen Rome, verheerlijkt; - een land, ook in de eerste Geschiedenis der Christelijke Godsdienst onvergetelijk; later gedurende langen tijd het worstelperk tusschen Christenen en Saracenen; de wieg van het Ottomannische Rijk, en nog heden het strijdperk tusschen den Sultan en zijnen magtigen leenman, den Egyptischen Pacha; een land dus, dat onze opmerking in hooge mate verdient, doch in hetwelk wij overal sporen van het diepst en treurigst verval, zoo naar het uit- als inwendige, aantreffen. En van dit land, niet slechts om het voorledene en tegenwoordige zoo belangrijk, maar welligt, na korteren of langeren tijd, ook het tooneel der meest gewigtige toekomstige gebeurtenissen, wordt ons hier, in een betrekkelijk kort bestek, een duidelijk en leerzaam overzigt gegeven, en daarmede dit werk besloten, in welks bezit zich ieder stelle, die

{==247==} {>>pagina-aanduiding<<}
op Aardrijkskunde, Geschiedenis en de kennis der Volken prijs stelt. - Twee keurige Platen versieren deze twee laatste Deelen.
Mogen den geleerden en onvermoeiden Schrijver lust en krachten geschonken worden, om aan het verzoek der Uitgevers te voldoen, en ons, ten verderen vervolge op zimmermann's arbeid, in gelijken vorm, de volledige beschrijving van Europa te leveren, waarop, aan het slot der Voorrede van het IIIde Deel, eenige hoop gegeven wordt!




Onderzoek en Phantasie van J. Geel. Te Leiden, bij C.C. van der Hoek. 1838. In kl. 8vo. XVIII en 331 Bl. f 2-40.

Wij hebben geenen overvloed aan geestrijk schertsende Prozaschrijvers. Doorgaans is bij ons de ernst heerschend, en van effen (die toch ook zeer goed ernstig kon wezen) heeft weinige, zijns waardige, navolgers gehad. Ik weet zelfs niet, of wij wel éénen luimigen Schrijver bezitten, zoo men door luim die zeldzame mengeling van ernst of zelfs diep gevoel in de stof en scherts of toch luchtigheid in den vorm verstaat, die ons, hoezeer op geheel verschillende wijze, zoo zeer treft in de werken van sterne, claudius en jean paul. Misschien had de Baron wakker van zon daartoe een' goeden aanleg; maar hij bleef toch doorgaans binnen het minder dubbelzinnige, minder twijfelachtige gebied van de boert. Het werkje, dat wij voor ons hebben, van Prof. geel, komt ons wel niet als luim voor, ten minste niet in den zin, die daaraan doorgaans gegeven wordt, maar hij vloeit toch over van geest en vernuft. Eenige opstellen zijn geheel boertig, andere geleerd; maar de onderwerpen staan in eene omgekeerde orde tot den titel; de Phantasie gaat vooraf en het Onderzoek volgt. Immers tot het laatste behooren alleen de Verhandelingen over het Blijspel bij de Grie-
{==248==} {>>pagina-aanduiding<<}
ken en over het Delphisch Orakel; de anderen zijn Phantasiën. Wij zeiden echter reeds, de eigenlijke luim daarin niet te herkennen. Het is eene geheel eigene manier, die echter veel van sterne's vernuft, van jean paul's diepzinnigheid en zelfs van plato's sijne ironie heeft, (daar, namelijk, waar deze de Sophisten voorheeft, in den Protagoras, den Gorgias, den Euthydemus.) Zoo vinden wij dan ook, dat de Heer geel
vooral uitmunt in de zamenspraak. De form der verhandeling, het betoog (waar het onderwerp niet geleerd is) beklemt blijkbaar zijn welig vernuft, en hij laat zich door de aangenomene regels niet binden. Over den stijl heeft hij veel nagedacht, maar zijne opmerkingen zijn meest in een satirisch kleed gehuld. Want satiriek is hij, zelfs in eene hooge mate; zijn vernuft is dikwijls scherp en bijtend. Oorspronkelijkheid van stijl en denkbeelden zal niemand hem ontzeggen, zonder dat zij eenigermate in het buitensporige vallen; en dit is in den tegenwoordigen tijd zeer veel. Reeds zijn Gesprek op den Drachenfels deed hem als den vijand van het ultra-romantische onzer dagen, vooral van de Fransche School, kennen, en hij blijft in dit geheele boekje aan die beginselen getrouw. Doch loopen wij deszelfs inhoud kortelijk door.
De Voorrede (wij erkennen dit gul) is ons onverstaanbaar. Zij heeft met het boekje niets te maken, maar loopt over zeker opstel in den Gids: Vooruitgang. De Heer geel doet den Schrijver daarvan gedurig als een stokoud man voorkomen, waarvoor wij hoegenaamd geene reden zien: in dat opstel worden de legenden en kindervertellingen, als uitdrukkingen van het wonderbare en poëtische, in bescherming genomen; en daar dit een kenmerk is van de Romantiek onzer dagen, zouden wij in dat stuk veeleer een' jongen romantischen Dichter herkennen. De Heer geel kan zich met dat gevoelen van dien Schrijver natuurlijk niet vereenigen; maar hoe zoo iets als Voorrede voor zijn boek komt, begrijpen wij niet. Wat de zaak betreft, zou het gezag van den beroemden walter scott meer voor den tegenstander

{==249==} {>>pagina-aanduiding<<}
van geel, dan voor hem, pleiten. He detested, zegt scott's schoonzoon en levensbeschrijver lockhart, he detested and despised the whole generation of modern childrenbooks, in which the attempt is made to convey accurate notions of scientific minutiae, delighting cordially, on the other hand, in those of the preceding age, which, addressing themselves chiefly to imagination, obtains through it, as he believed, the best chance of stirring our graver faculties also.
Het eerste stuk loopt over het reizen. De Schrijver, die in 1830 eene reis naar Zwitserland en Italië gedaan heeft, brengt daarin eenige zijner reisavonturen, en hier en daar ook eene schildering van natuurtooneelen, die ons doen bejammeren, dat hij niet meer uit zijn dagboek mededeelt, hetwelk hij bij de Pissevache bijna verloren had. Het is ter gelegenheid dat hij dit verhaalt, dat wij vooral de scherpte ontwaren, waarvan wij boven spraken. Hij beweert, dat men op reis menschenkennis kan opdoen, beter dan thuis, en als bewijs dient: ‘Boven op een' steilen en gladden heuvel miste ik mijn portefeuille met mijne aanteekeningen. Ik liet een kreet hooren, en keerde terug, denkende: met ons drieën zullen wij het ding toch wel vinden. Ik was voorop en vond de portefeuille bij het punt der eerste bestijging, en riep uit: daar heb ik ze! - maar er was niemand achter mij; mijne vrienden waren aan den anderen kant reeds op gelijken vloer. Ik besloot daaruit, dat zij aan zulke nietigheden minder hingen dan ik, en leerde hen en mij beter kennen.’ Deze reisgenooten van den Heer geel, die hem dus in den steek lieten, (want dit wil hij blijkbaar zeggen) zijn echter bekend. Zoo zegt hij ook (bl. 9): ‘Wat zullen wij dan van u hooren? vraagt gij. Ik heb het reeds gezegd, M.H.! geen verhaal boven op een stellaadje met de noodige prenten, teekeningen en lampen, zoo als ik ze wel eens met groot genoegen gehoord heb.’ Dit ziet blijkbaar op eene, in verscheidene geletterde Genootschappen gedane, hoogstbelangrijke voorlezing van reizen door Italië, Sicilië en zuidelijk Frankrijk, tot opheldering met uitnemende teekeningen voorzien, en die hier eenigzins belagchelijk voorgesteld wordt, waarvoor wij niet de minste reden kunnen bedenken.
Doch de gaaf van opmerking ontdekken wij in de schildering van den besluiteloozen Hollander, die als de baren der zee tusschen twee reisplannen dobbert, (bl. 20) en van den Engelschman, met wien niets te spreken noch te be-
{==250==} {>>pagina-aanduiding<<}
ginnen was, zelfs te midden der heerlijkste Natuur, (die hier keurig beschreven wordt) dan wanneer men hem op het punt van boksen, harddraven en hanengevechten bragt, (bl. 40 en verv.) De verdrietelijkheden, bij al de voordeelen en genoegens, van het reizen worden hier ook niet vergeten. - Dit stukje is een der meest onderhoudende van de verzameling.
Het tweede: Tafelgesprek over zaken van groot gewigt, is mede vol geest. Het tooneel is een maaltijd bij eene Maatschappij (zekerlijk van fraaije Kunsten en Wetenschappen) na den afloop der algemeene vergadering. Het is blijkbaar een persifflage en des maaltijds en der prijsvragen. Er wordt er hier eene voorgesteld: of de theorie van het Chinesche schrift bruikbaar zou zijn voor onze westersche talen, en of men hiervan eenige voordeelen zou kunnen verwachten voor de meer algemeene verbreiding van wetenschappelijke kennis. Vooraf wordt, als de meening des Schrijvers, opgegeven, ‘dat de Maatschappijen, als leerende, dat wil zeggen, onderwijzende ligchamen, eigenlijk uitgediend hebben. Het zijn uitgebrande kraters, waarin Jan en alleman, jong en oud, zonder gevaar en op hun gemak zitten kunnen.’ Hier schijnt eenige daadzaak te schuilen, die wij niet kennen; anders luidt dit Jan en alleman van zulk eene Maatschappij vreemd. Wij twijfelen schier niet, of acilius, scaevola en quaestor zijn geene idealen, al zijn zij dan ook eenigzins (zoo als de Schrijver zegt) geïdealiseerd.
Minder met Attisch zout besprengd is het derde stuk, over de pligten van een toehoorder. Hij moet geduldig zijn, al is het, dat de spreker hem teleurstelt, door hem te onderwijzen, wanneer hij onderhouden, of te onderhouden, wanneer hij onderwezen wil worden. - Nu, zulk eene uitsluitende stemming zal toch wel zeldzaam zijn bij de hoorders van eenen redenaar voor de gehoorzaal! Wat de grap beteekent, om ernst snert te noemen, begrijpen wij niet.
No. 4. Iets opgewondens over het eenvoudige geeft een denkbeeld van de moeijelijkheid eener juiste bepaling van het eenvoudige; want zelfs die Schrijvers, welke deze eigenschap in eene hooge mate bezitten, missen haar toch ook blijkbaar in vele gevallen, b.v. herodotus in zijne verzierde redevoeringen en zamenspraken. - Aan het slot van deze verhandeling (hoewel weinig of niet met dezelve in zamenhang) vindt men eene allervoortreffelijkste ontmoeting tusschen bil-
{==251==} {>>pagina-aanduiding<<}
derdijk en schiller in de Elysésche velden, waarin beider karakter uitnemend is volgehouden: bilderdijk's stoute en meesterachtig beslissende toon, zijne harde oordeelvellingen, vooral over de Duitschers, (en daaronder ook over schiller zelven) ja over het nog levende geslacht zijner landgenooten, en zijn beroep op het gevoel, als den eenigen hefboom der Dichtkunst; - schiller's meer of min duistere, onbepaalde, in de lucht zwevende, aetherische dicht- en schrijftrant, vooral in zijne definitiën, terwijl hij zich geheel aan de verbeelding overgeeft. Karakteristiek is het gezegde van bilderdijk tot schiller, die hem noodigt, onder een ridselend lommer en eene murmelende beek, over hunne Idealen te spreken: ‘Ga daar met feith zitten, of op een kerkhof!’ Eindelijk vaart schiller, vergramd dat bilderdijk hem niet begrijpt of niet begrijpen wil, tegen de Hollanders, en bilderdijk daarop tegen de Duitschers uit. Maar de Schrijver heeft van de omstandigheid, dat juist beide die Dichters onzen opstand tegen
Spanje beschreven hebben, gebruik gemaakt, om hen te doen contrasteren. En hoe diep, hoe onmetelijk diep zinkt dan bilderdijk niet, wat stof en vorm betreft, bij schiller vergeleken! Men leze den hooggestemden, met geestdrift bezielden Afval der Nederlanden, en bilderdijk's lofrede op filips II, op alva, vargas en al de Spaansche beulen van zijn Vaderland! Geel heeft dit goed doen uitkomen. De Gravenzoon van teisterbant wordt verlegen; hij zwijgt - neen, hij zegt: ‘Willen wij niet wat voortwandelen? Het lang staan wordt mij moeijelijk.’ - Hoezeer dan, gelijk de Schrijver zelf erkennen moet, het onderwerp als een dunne draad door dit opstel loopt, loopt toch ook, volgens de juiste aanmerking van eenen toehoorder, die draad door een klomp kandijsuiker.
Wij zagen, dat de Heer geel niet zeer hoog loopt met het bijzonder eenvoudige. Even min behaagt hem de stelling, dat poëzij, als eene gave des Hemels, geenen arbeid vereischt. Dit is het onderwerp eener waarlijk Sokratische zamenspraak met eenen Dichter, die, als door ingeving, in eens 200 regels op het papier gebragt heeft. Met eene uitstekende ironie brengt hij hem, onder betuiging dat hij tegen geene lange redevoeringen kon, en onder louter korte vragen, waartegen melissus, de Dichter, zijne genakende nederlaag merkende, protesteert, tot bekentenis, dat b.v. de Geor-
{==252==} {>>pagina-aanduiding<<}
gica van virgilius (en dus het leerdicht), dat de verhalende en schilderende poëzij, dat de dramatische dichtkunst en het hekeldicht allen arbeid vereischen. De wijze, waarop melissus tot bekentenis gebragt wordt, is echt Platonisch; ofschoon de Leydsche Buitensingel minder aesthetisch bekoorlijk is, dan de plataan en de Ilissus in den Phaedrus van plato. Maar hier is geel ook op zijn grondgebied; het is een dialoog.
De nieuwe karakterverdeeling van den stijl is wat heel fijn gesponnen. De Schrijver beweert, dat in den stijl vorm en stof één zijn; dat stijl gedachte is, slechts door woorden uitgedrukt. Prof. bake zegt dit zelfde, in eene Redevoering, bij de Maatschappij van fraaije Kunsten en Wetenschappen uitgesproken, en in het Xde Deel harer werken te vinden. Het is de plaats hier niet, om dit stuk te behandelen. Wij vragen alleen aan Prof. geel, die zoo veel arbeid aan de poëzij meent te moeten besteden, (die toch wel uitstorting van het hart is) of hij dan meent, dat de goede prozastijl zoo geheel van zelve komt? - Het stuk eindigt met eenige grappige voorbeelden.
Thans komen wij tot de ernstige Verhandelingen, en wel eerst aan die over het Blijspel bij de Grieken. Het wordt toegeschreven aan eenen zamenloop van gunstige omstandigheden, (in de schildering van den zamenloop viert onze Schrijver zijn vernuft weder bot) en wel 1. van het volkskarakter, dat openbare bijeenkomsten veel meer beminde, dan wij; 2. de onderwerpen der Comedie, parodie, van den Epos, doch vooral van het Treurspel, bespotting der volksleiders, en zelfs meermalen van het souvereine volk (onder de gedaante van een' ouden sukkel), en eindelijk schildering van karakters, (meestal bespottelijke) in de manier van theophrastus; 3. de schoone, buigzame, dichterlijke taal, geschikt voor hoogen ernst en dolle boert, en dus uitnemend voor parodie; 4. de dichters, die een volkomen gebied over die taal bezaten. (Dit opstel schijnt bij de Redactie van den Vriend des Vaderlands, waarvoor het oorspronkelijk bestemd was, een stuk verloren te hebben, waar aristophanes eenigermate in zijne bekende tentoonstelling van sokrates wordt verontschuldigd.)
Het laatste opstel, over het Delphische Orakel, was, als Latijnsche Verhandeling, vóór zes jaren in het Instituut voorgelezen. De Schrijver kon toen niet tot de uitgave beslui-
{==253==} {>>pagina-aanduiding<<}
ten, maar doet het nu, nadat Prof. hüllmann, te Bonn, een zijner hoofddenkbeelden, de onechtheid van vele antwoorden des Orakels, uitgewerkt in het licht heeft gegeven. Zijne voornaamste denkbeelden komen hierop neder: De Dorische stam der Grieken hield zich voornamelijk aan het oude, beproefde; verloochening van den enkelen ten behoeve van het geheel was zijn grondregel; elk moet dus, volgens de bestaande orde, op zijne plaats blijven. Aristokratie en stilstand zijn hier Regeringsbeginselen, gelijk Demokratie en beweging bij de Ioniërs. Daaruit vloeit afkeer tegen, en wering van het vreemde voort. De Godsdienst is ernstig en somber. Apollo is de bijzondere Godheid der Doriërs, en het zinnebeeld van orde en harmonie. Dus is het niet waarschijnlijk, dat nieuwsgierigheid omtrent de toekomst, maar wel, dat bekommering, wat den vrager in sommige netelige gevallen te doen stond, de raadpleging van het Delphisch Orakel ten hoofddoel strekte.
Sommige hoofdtrekken in deze redenering zijn uit k.o. müller's bekende werk, die Doriër, ontleend. Doch de Heer geel heeft na het opstellen dezer Verhandeling vóór zes jaren (gelijk hij in een klein voorberigt zegt) erkend, dat hij zich door müller wat al te eng in het Dorische beginsel had laten insluiten (bl. 278.) Met te meer ruimte kunnen wij dus onze bedenkingen daartegen inbrengen. Dat de Doriërs over 't algemeen in den vroegsten tijd de opgenoemde beginselen hadden, is wel waarschijnlijk; doch het duurde niet lang na hunne vestiging in den Peloponnesus, of die beginselen bleven enkel bij de Lacedemoniërs, en misschien (zoo lang deze nog onafhankelijk waren) bij de Messeniërs, in stand. Reeds vroeg verdwenen zij bij de Argiven en Korinthiërs, waartoe de afschaffing der koninklijke waardigheid aanleiding kan hebben gegeven. De herhaalde onlusten en binnenlandsche twisten te Argos bewijzen zulks; maar vooral bewijzen het Korinthe en deszelfs volkplantingen. Was ergens veranderlijkheid, wisseling van Aristokratie, tirannij (zoo gehaat bij de Lacedemoniërs) en teugelooze volksregering, het was te Korinthe; eene stad, die, ten gevolge van sterken koophandel, en blijkens de dienst van venus door daartoe bestemde - meisjes, misschien van alle Grieksche steden het onbeschaamdst de zedelijkheid en de oude gestrengheid van leefwijze overtrad. En wil men een voorbeeld der nieuwigheidszucht in hare grootste uitgebreidheid, men sla het oog

{==254==} {>>pagina-aanduiding<<}
op het Dorische Syrakuse, beurtelings de speelbal van tirannen of van het gemeen, of door brave Koningen, maar willekeurig, bestuurd; op Syrakuse, dat dion vermoordde, omdat hij er eene heilzame en wijze Aristokratie wilde invoeren; men sla het oog op Korcyra, waar men zonder bedenking den heiligen band, die, naar echt Dorische (ja Helleensche) beginselen, Moederstaat en Kolonie aaneenhechtte, verscheurde, Athene te hulp riep, en zich nu aan eene strenge Aristokratie, dan weder aan een breidelloos Volksbestuur overgaf; Korcyra, welks omwenteling thucidides als het begin des algemeenen bederfs in Griekenland aanziet. Die zelfde zucht tot versmading der oude tucht en zeden vinden wij in het echt Dorische, ja Spartaansche Tarentium; zelfs in het handeldrijvende, sterk zeevarende Rhodus zijn de opgenoemde Dorische grondtrekken grootendeels verdwenen. Wij voeren dit slechts aan, om te doen zien, hoezeer de uitdrukking, dat de opgenoemde grondtrek van den Dorischen stam zich overal vertoont en nergens geheel onherkenbaar zou zijn, (bl. 283) overdreven is. Wij zouden durven beweren, dat al deze trekken van ouderwetsche deugd en vastheid van bestuur zich bij de Ionische Phoceërs, en derzelver volkplanting de Massiliërs, meer dan bij eenigen Dorischen stam, buiten, Lacedemon, vertoonen. En nu de apollo-dienst: waarom zou die zoo uitsluitend bij de Doriërs hebben geheerscht? Was apollo niet de algemeene Beschermgod der Amphiktionen, die ook in zijnen tempel te
Delphi bijeenkwamen, en waaronder zekerlijk niet alleen Doriërs behoorden, die slechts één der elf of twaalf volksstammen, daartoe behoorende, uitmaakten. Homerus spreekt van apollo, bepaaldelijk als eenen Beschermgod van Chrysa, Cylla en Tenedos, in of op de kust van Klein-Azie; hij geeft hem te Chrysa zelfs eenen priester, ten wiens behoeve hij het Grieksche leger de pest toezendt, en doet apollo, welverre van hem als Stam- en Beschermgod van een Grieksch volk te schilderen, als krachtdadigen medehelper der Trojanen voorkomen. Dit alles zou meer op een' oorsprong van de apollo-dienst in Klein-Azie wijzen, te meer, daar in de nabijheid van Miletus de schitterende tempel van den Didyméschen apollo stond. Doch wij willen hierop niet drukken, daar ephorus bij strabo het stichten van dien tempel aan Kreters toeschrijst, die sommigen voor Doriërs houden. Maar Delos, alwaar, volgens eene aloude overlevering,

{==255==} {>>pagina-aanduiding<<}
apollo en diana geboren waren, was toch nimmer een Dorisch, wel zeer vroeg een Ionisch eiland. Pherecydes noemt zelfs apollo den Vader der Korybanten, die toch veel ouder waren dan de Doriërs. Uit dit alles schijnt ons de onhoudbaarheid der stelling van k.o. müller te blijken, die ook de Heer geel niet ten strengste schijnt te willen verdedigen. Wij willen ook daarom de vernuftige gissing van geel, wegens de meer nut, dan bevrediging der nieuwsgierigheid, ten doel hebbende raadpleging van het Delphisch Orakel, geenszins betwisten; maar zijn scherp oordeel over de gissing van diodorus, ‘dat themis de uitvindster der Orakels geweest is,’ bl. 307: ‘die uitlegging is onnoozel genoeg, om van hem te zijn,’ is wat hard omtrent eenen Schrijver, door wien wij zoo veel wegens de oude Geschiedenis, vooral van Sicilië, weten. De twijfeling omtrent de plaats in de Odyssée (VIII. p. 79 sqq.) komt ons voor, op wankelbare gronden te rusten; doch het is hier de plaats niet, om die uiteen te zetten. De Heer geel houde het den Rec. ten goede, dat hij, op het punt van de echtheid der Grieksche overblijfsels, wat veel van het Dorische beginsel houdt, handhaving van het bestaande, in plaats van het nieuwigheidsbeginsel der Duitschers, die daarin de Ioniërs nog ver overtreffen, en wier hypothesen even zoo snel vergaan als opkomen; zoo als de fabel wegens de lappendeken der Homeriden van wolff, die nittsch
onlangs zoo treffelijk wederlegd heeft, en die in Duitschland hoe langs zoo minder aanhangers vindt. Maar de Heer geel schijnt daaraan nog eenigzins te hechten, en evenzeer het onbarmhartige kortwieken van horatius goed te keuren. Beschouwen de Leydsche Geleerden zich voor elkander als solidair? Wanneer het Delphisch Orakel nog bestond, zou het zijne nuttigheid kunnen hebben, het over die quaestiën wegens homerus en horatius eens te raadplegen. Doch neen! het zou ons verwijzen naar het gezegde van cicero: Opinionum commenta delet dies.
Wij hopen niet, dat de Heer geel, wiens talent en geleerdheid wij hoogschatten, ons deze bescheidene aanmerkingen ten kwade zal duiden.




Hoofdtrekken der Algemeene Geschiedenis, in derzelver oorzaken, gevolgen en onderlinge betrekkingen, tot nut en onderhoud geschetst, door A.H. Petiscus, Hoogleeraar,

{==256==} {>>pagina-aanduiding<<}
Naar het Hoogduitsch, door H. Maronier. Te Gorinchem, bij J. Noorduyn. 1837. In gr. 8vo. 501 Bl. f 4-40.

Niet het schrijven eener aaneengeschakelde Wereldgeschiedenis, maar alleen het leveren van tafereelen der hoofdgebeurtenissen, der belangrijkste voorvallen, zoo uit oudere als latere dagen, heeft zich de geleerde Schrijver van dit werk ten doel gesteld, ten einde daardoor den lust en ijver voor een zamenhangend lezen en beoefenen der Geschiedenis op te wekken.
Het boek behelst drie Hoofdafdeelingen, waarvan de eerste aan de grijze Oudheid, de tweede aan den Voortijd gewijd is; onder welken Voortijd, indien wij de Inhoudsopgave niet verkeerd begrijpen, de Schrijver alles schijnt te bevatten, wat lang vóór onzen leeftijd gebeurd is, zelfs nog den dertigjarigen Oorlog, tot op den Munsterschen Vrede; terwijl de derde Afdeeling aan de gebeurtenissen in later Tijdvak gewijd is. De onderdeelen der tweede Afdeeling zijn: het vroegste tijdperk van den dusgenoemden Voortijd, de Middeleeuwen, de Hervorming en de eerste daarop gevolgde gebeurtenissen. Dit plan is wel eenigzins vreemd; maar het stond den Hoogleeraar vrij, het naar zijn goeddunken in te rigten.
Wat de uitvoering betreft, wij vinden hier verscheidene belangrijke en goed bewerkte Tafereelen, waartoe vooral die uit de oude Romeinsche en Grieksche Geschiedenis behooren. Andere, welke insgelijks uitnemend tot het doel geschikt zouden zijn geweest, b.v. die van het verblijf der Mooren in Spanje, worden in het werk gemist. Waartoe ook zulke geweldig groote sprongen, als van den Munsterschen Vrede op de eerste Fransche Omwenteling, genomen zijn, kunnen wij niet bevroeden; er is toch in dien tusschentijd nog al een en ander gebeurd, dat van gewigtigen invloed op de Wereldgeschiedenis geweest is.
De doorgaande geest des boeks is die, welken men sedert eenigen tijd gewoon is liberaal te noemen; getuige o.a. des Schrijvers hevige uitval tegen hen, die, te regt, de genoemde Fransche Omwenteling aan wilden tuimelgeest, diepgezonken laagte der volksmassa, of overspannen beschaving, die tot hersenschimmige droomen en onbereikbare uitersten voert, toeschrijven.
De stijl is nog al nieuwerwetsch Duitsch, dat is door-
{==257==} {>>pagina-aanduiding<<}
gaans tamelijk zwellende. Wanneer echter, dien ten gevolge, de Schrijver wat mild is met van het onwederstaanbare Noodlot en de wrekende Nemesis te gewagen, verdenke men daarom zijne godsdienstige gevoelens niet, daar hij op vele plaatsen diepen eerbied, ook voor de Openbaring, aan den dag legt, en zelfs ergens (wat bij de vermelde uitdrukkingen eenigzins vreemd afsteekt) van den invloed der Simsonssterkte van het Offerlam op naar genade dorstende zielen spreekt (bl. 399). Jammer, echter, dat hij, in weerwil van den lof, aan sommige Bijbelsche personen toegezwaaid, te zeer in de tegenwoordige vooroordeelen van velen zijner Landgenooten te hunnen opzigte deelt, en ons (bl. 40) vertelt, dat de inborst van mozes ruw en opvliegend bleef, ofschoon hij zeer goed weten zal, hoe van dien verstandigen Volksleidsman getuigd wordt, dat hij zachtmoediger was dan al het Volk, en (bl. 46) samuël een trotsch, heerschzuchtig Priester noemt. Wij hadden gaarne gezien, dat de Heer maronier, die van betere gevoelens is, den Professor ook hier had teregtgewezen, gelijk hij het, in onderscheidene andere opzigten, zoo als waar het de eer van Haarlem tegen Maintz, en die der vreedzame volgelingen van menno simons geldt, in noten onder den tekst gedaan heeft; terwijl hij zich overigens van de opgenomen taak heeft gekweten, gelijk zich zulks van zijne bekwaamheid verwachten liet. Op enkele Germanismen, inwerking b.v. voor invloed op het lot der menschen, (bl. 80) willen wij niet vitten. Levenmakende voor levendmakende geest (bl. 327) is eene kluchtige, over het hoofd geziene drukfeil.
Met oordeel des onderscheids gebruikt, kan dit werk wel aangeprezen worden, welks breede regels zeer digt in elkander, maar met eene duidelijke letter, gedrukt zijn. De plaat over den titel, het offer van alexander aan de Krijgsgodin, en het titelvignet, de zamenkomst tusschen hannibal en scipio voorstellende, zijn bijzonder fraai.




Algemeene Geschiedenis van K.F. Becker verkort. Oude Geschiedenis, XII, 381 bl. Geschiedenis der Middeleeuwen, 284 bl. Te Haarlem, bij de Erven F. Bohn. In kl. 8vo. f 2-70.

Bij de goedkeuring, welke aan de Nederduitsche overbren-
{==258==} {>>pagina-aanduiding<<}
ging van becker's Algemeene Geschiedenis onder ons publiek is ten deel gevallen, is het niet vreemd, dat de Uitgevers op het denkbeeld gekomen zijn, ‘om er, ten behoeve van dezulken, die zich de twintig boekdeelen, welke zij bedraagt, bezwaarlijk kunnen aanschaffen, en er evenwel den hoofdinhoud van mogten wenschen te bezitten, eene verkorting van in het licht te zenden.’ De Doopsgezinde Predikant a. doijer, tz., te Leiden, die de vrije vertaling van het groote werk zoo uitnemend heeft volbragt, is dringend aangezocht, zich met die taak te belasten; doch hij heeft teregt hare moeijelijkheid gevoeld, bijaldien het van hem verlangde meer dan eene dorre kronijk en, voegt Rec. er bij, een kort begrip zijn zou. De overtuiging echter, dat de bedoelde verkorting het overzigt der groote wereldgebeurtenissen gemakkelijker zou kunnen maken, en welligt, bij het onderwijs in de tot vorming van het opkomende geslacht zoo hoogstbelangrijke Geschiedenis, niet zonder vrucht zou te gebruiken zijn, heeft hem eindelijk doen besluiten, er zijne krachten aan te beproeven. Hij onderwerpt, als uitkomst van deze proef, in een eerste deeltje, de door hem op eene kleinere schaal overgebragte oude Geschiedenis, waarbij hij naderhand, in een tweede deeltje, die der Middeleeuwen gevoegd heeft, en waarop hij in een derde de nieuwere, en in een vierde die van onzen tijd zal laten volgen, aan de beoordeeling van het publiek; terwijl hij op eene hoogstbescheidene wijze zich over de waarde van zijnen arbeid uitlaat.
Rec. is geen vriend van alwat in het vak van Geschiedkunde onder den naam van kort begrip bekend is. Zulke geschriften mogen een geregeld overzigt geven van gebeurtenissen; zij mogen namen en jaartallen naauwkeurig leeren kennen; zij zijn niet in staat, het eigenlijke wezen van alle Geschiedenis (het pragmatismus) te ontsluiten, en den lezer op een tooneel te plaatsen, waar redelijke en vrije wezens, onder een hooger wereldbestuur, woelen en werken. In vroegere dagen, toen men in de Geschiedenis niets anders zag, dan een verhaal van belangrijke voorvallen, hechtte men aan zulke geschriften neg al eenige waarde, en kon men het denkbeeld opvatten en ten uitvoer brengen, om dezelve in vragen en antwoorden te kleeden: in onzen tijd is men van die verkeerdheid teruggekomen. Men gevoelt, dat geene Geschiedenis dezen naam verdient, dan welke, gelijk de Heer doijer teregt aanmerkt, (bl. V) de gewigtigste gebeurte-
{==259==} {>>pagina-aanduiding<<}
nissen, die in den loop der eeuwen op het wereldtooneel hebben plaats gehad, gelijk zij, onder het bestuur eener alwijze Voorzienigheid, uit elkander voortvloeiden, met de noodige levendigheid en aanschouwelijkheid, en met aanwijzing van derzelver gang en invloed, voorstelt. Aan deze vereischten voldoet het groote werk van becker in eene hooge mate, gelijk Rec. meermalen in dit Tijdschrift heeft aangetoond. Niemand kan dit echter beter waarderen, dan de bekwame Vertaler van dat werk; en vandaar, dat hij ook volkomen de moeijelijkheid besefte, welke aan de hem aangebodene taak verbonden is, en dezelve met de grootste naauwgezetheid aanvaardde. Trouwens, Rec. moet erkennen, in de voor hem liggende twee deelen niet een kort begrip van de oude Geschiedenis en van die der Middeleeuwen, maar eene wezenlijke verkorting van becker's werk over die tijdvakken gevonden te hebben; de geest en strekking van hetzelve zijn bewaard gebleven, en, voor zoo veel dit geschieden
kon, is de levendigheid en aanschouwelijkheid in de voorstelling, dat groote sieraad van den genoemden arbeid, behouden. Het geheel is een voortgaand aaneengeschakeld verhaal, in een' duidelijken en beschaafden historischen stijl geschreven, dat den lezer belang inboezemt en genoegen verschaft. Het lijdt geen twijfel, of oudere en vooral jonge lieden zullen zich van hetzelve met veel vrucht bedienen, en het zal op den duur eene waardige plaats bekleeden naast het fraaije, maar veel beknoptere boekje van wijlen den Hoogleeraar pölitz over de Algemeene Geschiedenis, met welks keurige overbrenging de Heer nijhoff ons vaderlandsch publiek vóór eenige jaren aan zich verpligt heeft.
De Uitgevers hebben, door een' compressen en netten druk, bij een' geringen prijs, het aan zich niet laten ontbreken, om het werkje een ruim debiet te verschaffen. De wensch voor het welslagen van deze onderneming zij tevens de wensch voor het toenemen van grondige historische kennis onder onze landgenooten!





De Nederlandsche Volksromans. Eene Bijdrage tot de Geschiedenis onzer Letterkunde; door Mr. L.Ph.C. van den Bergh. Te Amsterdam, bij M.H. Schonekat. 1837. In gr. 8vo. 198 Bl. f 2-:



{==260==} {>>pagina-aanduiding<<}
Geschied- en letterkundige Bijdragen, door Isak van Harderwijk, Predikant te Katwijk aan Zee. Te Rotterdam, bij H.W. van Harderwijk. 1837. In gr. 8vo. 48 Bl. f :-60.

Daar onze oude Romantische Letterkunde in velerlei opzigt belangrijk is, maar men er hier te lande tot nog toe weinig werk van gemaakt heeft, zoo heeft de ijverige beoefenaar onzer Taal en Literatuur, Mr. van den bergh, sedert lang reeds gunstig bekend, er eene proef van genomen, hoe men het best derzelver kennis meer algemeen kan maken. In eene Inleiding wordt het eene en andere aangevoerd, betrekkelijk het echt-nationale dier bij de lagere standen nog niet geheel vergetene verhalen, als ook over het vruchtelooze van alle pogingen, om oude volksverhalen en oude liederen door nieuwe volksromans en liedjes voor den gemeenen man te vervangen. Daarna gaat de Schrijver tot het eigenlijke werk over, en geeft in het eerste Hoofddeel zoo veel mogelijk verslag van de Ridderromans uit den sabelkring van karel den Grooten, te weten: Floris en Blancefleur, Valentijn en Ourson, de geduldige Helena van Constantinopolen, de vier Heemskinderen, Malaghijs, en Buovo van Ancona. In het tweede, van de Romans uit latere tijden, als: De Ridder met de Zwaan, Margaretha van Limburgh, Olivier van Castille, Jan van Parijs, de goede vrouw Griseldis, Florentina de getrouwe, en Genoveva. In het derde, van de Ridderromans uit de oude gewijde en ongewijde geschiedenis, als: De historie van den vromen Ridder Jason, de verwoesting van Troje, Alexander, en de destructie van Jerusalem. In het vierde behandelt de Schrijver de Amadis-romans, als: Amadis van Gaule, Palmerijn van Olijve, en den Ridder van avonture. In het vijfde, de Romans en Novellen van gemengden inhoud, namelijk de
historiën van de zeven Wijzen van Rome, [den zoogenaamden Toovenaar] Virgilius, den Joodschen Wandelaar, Reinaert de Vos, Fortunatus borse, de Reize van Jan Mandevijl, de historiën van Doctor Faustus en van Thijl Uilenspiegel. Een toevoegsel levert de titels van nog een aantal werken, welke de Schrijver, omdat hij die slechts bij name kende, onder het getal der Volksromans niet heeft durven opnemen. Een Overzicht (gelijk de Schrijver verkiest te spellen) over de Romantische Literatuur in de Nederlanden besluit het werk. Daarin wordt onder anderen de aesthetische waarde dier Literatuur boven die der werken van maer-
{==261==} {>>pagina-aanduiding<<}
lant en dergelijke Rijmkronijkschrijvers en Rhethorijkers aangetoond, met opgaaf der redenen, waarom onze oude Romantische Letterkunde zoo langen tijd verwaarloosd geworden is. Hoe beknopt alles ook in dit kleine boekdeel behandeld zij, twijfelen wij niet, of het zal de zucht tot vlijtiger beoefening van een veelal verzuimd vak onzer letteren opwekken en aanwakkeren. Trouwens het historisch onderzoek, het opdelven van het vergetene, het nasporen van oudheden, en het openen daardoor van nieuwe velden van navorsching niet alleen, maar ook van dichterlijke behandeling, dit alles ligt in den geest onzes tijds. Deze strekking ontwaart men alom, en daarvan getuigt ook de verzameling van geschied- en letterkundige Bijdragen door den Heere isak van harderwijk, welke wij daarom hier tevens aankondigen.
Eerst geeft de Heer van harderwijk eenen herdruk zijner Bijdrage ter beoordeeling van de waarheid des verhaals aangaande de Regtspleging van karel den stouten, (bevorens geplaatst in het Mengelwerk van dit Tijdschrift voor 1833) en staaft zijn beweerde nopens de waarheid dier overlevering in een bijvoegsel. Dan volgt: Iets over het sterfjaar van godebold XXIV, Bisschop van Utrecht. Opgave van een tweede voorval, als bij de regtspleging van n. du maulde heeft plaats gehad, betreffende de gewoonte, om misdadigers het leven te schenken, als een meisje den veroordeelden huwen wilde. Aanwijzing, wat men door de maand madius, bij de Middeleeuwsche Schrijvers, te verstaan hebbe, waarbij bewezen wordt, dat men daardoor de Meimaand wilde aanduiden. Onuitgegeven Puntdicht van daniël heinsius. Artur jonston's Lofdicht op kaspar van baerle, (waarbij een Nederlander door een' vreemdeling, en dat wel door een' Engelschman, overdreven geprezen wordt; juist het tegendeel van hetgeen wij anders gewoon zijn te ondervinden.) Lijkdicht op johannes kuchlinus door kaspar van baerle. Eindelijk Bladvulling, opgaaf doende van den titel eener in het Hebreeuwsch gehoudene redevoering door haren opsteller gerardus van der graaff, te Utrecht, den 10 April 1700; terwijl de Baron d'escury verklaard had niet te weten, wie de Redenaar geweest was, toen hij het geval zelve in zijn werk,
Hollands roem in Kunsten en Wetenschappen, vermeldde. Dank hebbe de naarstige en letterlievende Godsdienstleeraar voor

{==262==} {>>pagina-aanduiding<<}
de uitgaaf en de openbaarmaking van het min bekende; dank ook voor zijne toelichtingen nopens hetgeen minder vreemd was! Het verheugt ons inzonderheid, de waarheid van eene daad, die karel den Stouten, als handhaver van het regt, zoo zeer tot eere strekt, nader bevestigd te zien, en bij al hetgeen dien Vorst wegens zijne heerschzucht kan worden te laste gelegd, ook het goede, dat tevens in hem uitblonk, te mogen blijven bewonderen.




Gedichten van L.V. Ledeboer, Az. Te Zaandijk, bij J. Heynis, Tsz. In gr. 8vo. XXIII en 190 Bl. f 3-30.

Al wederom een Dichtbundel! al wederom een jong of jeugdig Predikant, die Dichter is of wil zijn, en met zijne eerstelingen optreedt! Bij de verwantschap, die er tusschen Welsprekendheid en Dichtkunst is, laat zich dit wel begrijpen; maar ter liefde en ten voordeele van beide meenen wij toch te mogen aanraden, dat men aan de zucht tot de laatste niet onbedacht toegeve, opdat men beide niet bederve, en in beide tweeslachtig worde en middelmatig blijve. Daarenboven, middelmatige Preken kunnen er zijn; ja het is zelfs bij jonge, pas beginnende Predikanten somtijds onmogelijk, dat zij er niet zijn, en zij kunnen nogtans met nut gehoord worden, ofschoon zij daarom nog niet behoeven gedrukt te worden: maar middelmatige Gedichten, en dit niet maar zoo eens inter amicos, voor gade en kroost enz., maar gedrukt en in eenen bundel verzameld! Neen, dan roept ons horatius alweder toe:

- - - - - Mediocribus esse poëtis 
Non Di, non homines, non concessere columnae. 

De Heer ledeboer, Predikant te Kolhorn, beveelt, in zijn Voorberigt, met veel nederigheid en bescheidenheid, wij hadden haast gezegd, met wat vele diepe buigingen en strijkaadjes, zijne eerstelingen aan, die, volgens voorafgaande naamlijst, bij inteekening uitgegeven zijn. Eenigen goeden aanleg tot dichten, of althans eenen zich somtijds niet ongelukkig uitenden dichtlust, wil Rec. hem geenszins ontzeggen, maar is nogtans van oordeel, dat dezelve zich doorgaans meer in ligte en losse stukjes, dan in het behandelen

{==263==} {>>pagina-aanduiding<<}
van zware onderwerpen, gunstig openbaart. Tot de laatste behoort b.v. het eerste Gedicht, getiteld: De Zegepraal van Jehova, of het Offer op Carmel; voorzeker een hoog dichterlijk onderwerp, maar voor dezen Dichter, zoo 't schijnt, te zwaar, zoodat hij beneden hetzelve blijft. Er is te veel platte en gerekte beschrijving, ja dikwijls louter proza, te veel herhaling van hetzelfde met andere woorden in. Men stelle zich ook eens het treffende oogenblik der uitkomst, volgens I Kon. XVIII:39, voor, en verbeelde zich dit met dichterlijk gevoel, en men zal moeten bekennen, dat het door dezen Dichter te flaauw beschreven is. Elias spreekt daarop bij hem wel stichtelijke taal; maar of zij deszelfs krachtige taal in de geschiedenis (t.a.p. vs. 40) evenaart, dit is eene andere vraag. - In een ander, korter stukje, Het Nachtmaal des Heeren, (bl. 35-37) begint de Schrijver wel schijnbaar verheven met ‘Serafs, die het hemellied met zilveren toonen zingen,’ en meer dergelijke hoogklinkende phrasen; maar men vraagt onwillekeurig, met horatius:

Quid dignum tanto feret hic promissor hiatu? 

en al is het nu juist geen ridiculus mus, die uit die montes parturientes voortkomt, het vervolg is nogtans zeer gewoon, en beantwoordt niet aan dien hoogen aanhef. - Het stuk, genoemd De Maatschappij tot Nut van 't Algemeen, bl. 47-53, ofschoon Lierzang geheeten, en hoewel ‘de goede Genius der aarde’ daarin eene hoofdrol speelt, is doorgaans stijf en gekunsteld, hier en daar prozaïsch. - Zoo zijn ook de Gezangen op het vijftigjarig bestaan dier Maatschappij (bl. 142-156) wel goed gemeend, en bevatten hier en daar, ook uit een dichterlijk oogpunt beschouwd, iets goeds, maar zijn meestal niet dichterlijk genoeg, niet feestelijk genoeg, ja dikwijls vrij prozaïsch. - Zoo schijnt de Dichter ook het stuk, getiteld De Rampen des Levens, en bij eene afdeeling dier Maatschappij voorgedragen, (bl. 95-111) niet regt aangevat, en hierdoor niet zoo gelukkig behandeld te hebben, als hij misschien zelf gewild heeft. Overdreven somber is althans de aanhef:

Het leven is een last, te moeilijk om te dragen, 
De ramp verzelt den mensch in al zijn levensdagen, 
Van dat Natuur aan hem het eerst het aanzijn gaf, 
Tot aan zijn laatsten troost, het stil en eenzaam graf. 


{==264==} {>>pagina-aanduiding<<}

en zoo is genoegzaam het geheele stuk. Hij tracht het eindelijk wel weder goed te maken, door den troost van het Evangelie en het nut der tegenspoeden; maar hiertoe heeft men zulke eenzijdige beschouwingen van het leven nog niet noodig.
Gelukkiger, ofschoon op geene groote mate van oorspronkelijkheid aanspraak kunnende maken, zijn onder anderen de stukjes, De Tijd, (bl. 38, 39) los en vloeijend; Deugd en Geluk, (bl. 40-43) eenvoudig goed, ofschoon het eerste gedeelte, dat over de ondeugd loopt, volgens den titel zou kunnen gemist worden; Mijn Vriend, (bl. 44-46) in dergelijken trant; Mijne wijze van zien, (bl. 64-68) onder een' wat onbepaalden titel, naar inhoud en dichterlijke zamenstelling gansch niet kwaad; Liedje, (bl. 126, 7) ter verheffing van het huiselijk leven, eenvoudig lief; De Verjaardag, (bl. 160-163) gansch niet onaardig, waarin de vergelijking, van de scheepvaart genomen, goed volgehouden is. - De overige hierop volgende, als meer tot de ligte troepen behoorende, zou Rec. liefst teruggehouden, of, als dat Aan mijne Gade, bij den Doop van ons tweede Kind, (bl. 169-173) bij deze hebben laten blijven. Gaarne evenwel wil Rec. hiervan uitzonderen de drie lieve stukjes van hölty, die goed vertaald zijn, en van de eerstgenoemden het volgende ter proeve aanhalen uit Den Tijd:

Zeg mij waarom, grijze Tijd! 
Ge als de bergstroom voorwaarts rolt? 
Pijlsnel langs den oever glijdt? 
Waarom rustloos voortgehold, 
Waar de vreugd ons tegenlacht, 
Blijde scherts en vreugde ons wacht? 
Waarom dus het heil verstoord, 
Dat en ziel en zin bekoort? 
 
Waarom rekt gij ieder uur 
Langer dan den langsten dag? 
Waarom dag zoo lang van duur, 
Of men nooit uw einde zag, 
Waar de rampspoed plaagt en kwelt, 
Smart en pijn ons staâg verzelt? 
Waarom dus uw' tred vertraagd, 
Waar verdriet aan 't harte knaagt? 


{==265==} {>>pagina-aanduiding<<}

Zoo de Heer ledeboer zich nog eens weder op de dichtervelden wagen mogt, (want de dichterbergen te beklimmen, kunnen wij hem niet aanraden) dan legge hij zich ook vooral op juistheid en gepastheid toe. Zoo is het eene zonderlinge zamenvoeging, (bl. 9) van God te zeggen, dat Hij wonden slaat, of de onspoedszon doet dagen, en eene zon van onspoed geen gelukkig gekozen beeld. In: Verdelging is zijn blik en haat in 't oog te lezen, (bl. 11) is een anticlimax. Wat de waterroede van een' bergstroom is, valt moeijelijk te begrijpen, zoo als ook (bl. 23) hoe een' rijkstroon met vuur te schragen. - Waardeerd voor gewaardeerd, (bl. 47) bij den druk des huwlijksband, (bl. 128) voor van den huwlijksband, of van des huwlijks band, of des huwlijksbands, en zeeg' voor zegen (bl. 162) zullen evenmin orthographisch goed te maken zijn, als de volgende constructiën syntactisch: het magtig priesterheer, nu de eerste keus beschoren, (bl. 19) voor: wien de eerste keus beschoren is; - geen koude trilt verstijfde leên, (bl. 44) voor: door verstijfde leên; - ‘korte vreugde derven, storelooze te (
{== afbeelding 	==} {>>afbeelding<<}
    
) verwerven,’ (bl. 78) voor: om storelooze enz.; - ‘moog', bij 't smartlijk tranen plengen, deze troost uw harte brengen: onze lieve sluimert zacht,’ (bl. 79) waar de tweede regel onverstaanbaar is; - ‘geen onheil treft zoo zeer, daar hij in hope leeft, waar hij geen' troost voor heeft,’ (bl. 82) waar de 2de en 3de regel zal moeten
omgezet, en dan voor den 2den liefst gelezen worden: dat hij geen' troost meer heeft.
Ten slotte mag Rec. met genoegen getuigen, dat in deze Gedichten die toon heerscht, dat zij blijken, aan redelijke Godsdienst en Christendom, aan deugd en daarop gegrond geluk toegewijd te zijn.




De Renegaat; een berijmd Verhaal, door A. van der Hoop, jun.


This broken tale was alle we knew. 
 
byron. 

Te Amsterdam, bij J. Immerzeel, Jun. 1838. In gr. 8vo. 106 Bl. f 2-20.
De Heer van der hoop verhief zich door de eerste voortbrengselen van zijn dichtgenie tot eenen hoogen rang onder

{==266==} {>>pagina-aanduiding<<}
de dichters, in wie onze letterkunde zich verheugde, als in de opvolgers der groote mannen, die onder onze oudere tijdgenooten in het vak der poëzij hadden uitgemunt. Men heeft intusschen meermalen opgemerkt, dat zijne latere stukken niet zoodanigen voortgang aanduidden, als men met reden van den met eenen zoo gelukkigen aanleg begaafden dichter had mogen verwachten. Er bestaan misschien verschillende redenen voor dit bedroevend verschijnsel, en ééne derzelven zal wel te zoeken zijn in den spoed, waarmede de Heer van der hoop alles, wat zijner pen ontvloeit, in het licht zendt.
Het dichtstuk, 't welk Rec. thans moet aankondigen, is een nieuw bewijs van het gezegde, en beantwoordt, naar zijn oordeel, geenszins aan de verwachting, die men zou mogen koesteren. Het is eene soort van episode uit de geschiedenis der verovering van Algiers. Die verovering doet ondertusschen tot het dichtstuk weinig af; en beter kunnen wij begrijpen, wat de dichter bl. 76 zegt, dat de gewaarwordingen, die in 1830 zijne geestdrift ontvlamden, en hem het plan deden vormen, om deze gebeurtenis in eenige tafereelen te bezingen, hem geheel vreemd waren geworden, dan wat op de volgende bladzijde staat, dat hij met den vorm van zijn verhaal een geheel ander doel had, het schilderen van den val van Algiers als roofstaat. Die val staat geheel op den achtergrond, en de lezer zou er niets bij winnen of verliezen, zou geene gaping bemerken of zijne verwachting teleurgesteld vinden, indien eenig ander wapenfeit de plaats der Fransche zegepraal verving. Het is de Renegaat en aline, zijne geliefde, op wie al de belangstelling is gevestigd, die het stuk opwekt. Rec. duidt dit geenszins ten kwade; maar hij begrijpt slechts niet, hoe de behoefte van 's dichters hart, om den indruk te beschrijven, dien de verovering van Algiers op hem gemaakt had, zich deed gevoelen bij het dichten van zijnen Renegaat (bl. 78). Doch dit zij zoo!
De Heer van der hoop heeft een onderwerp gekozen, dat iederen geoefenden lezer als van zelve uitlokt, om vergelijkingen te maken tusschen zijn stuk en een paar stukken van byron, the Giaour en the Siege of Corinth. Het eerste bevat eene soortgelijke geschiedenis, eene liefdesintrigue in het Serail, eindigende met het verdrinken van het ongelukkige meisje; het tweede, de teekening van eenen Renegaat. In beide punten is de Heer van der hoop verre beneden datgene gebleven, wat hij in den Engelschen dichter

{==267==} {>>pagina-aanduiding<<}
voor zich had. Rec. verbeeldt zich, dat de zucht, om geene navolging, maar iets oorspronkelijks te leveren, daaraan schuld heeft; en was dat oorspronkelijke nu slechts beter of even goed als datgene, wat bij vreemden te vinden is, men zou deze zucht moeten prijzen. Indien het veel minder belangwekkend en poëtisch is, dan ware het beter, den grooten voorganger te hebben nagevolgd. Vergelijken wij eens de schilderij van den Renegaat bij van der hoop en byron. Bij den eersten is hij een soldatenkind, in het leger van Egypte geboren, een volgeling van napoleon, na den val van dezen balling 's lands, een revolutionair, die, nu hij

Zag bij al die strijdbanieren 
De vrijheid nimmer zegevieren, 
En in heur schoonen naam alleen 
De bandeloosheid aangebeên, 

gezworen had,

Voortaan, als hij zou strijden, 
Der dwinglandij zijn arm te wijden. 

Daarom had hij nu dienst genomen bij den Dey van Algiers, was Renegaat geworden, en streed tegen Frankrijk. Reeds hierdoor wordt hij in ons oog een verachtelijk karakter; zijn afval is niet genoegzaam gemotiveerd, en zijn strijden tegen Frankrijk beneemt hem al de belangstelling, die men hem anders, als volgeling van napoleon en deelende in diens val, nog zou hebben geschonken. Stelt daartegen den Renegaat van byron, den woesten, wraakgierigen Venetiaanschen edelman, die den hoon, hem door zijn vaderland aangedaan, wil wreken, en uit wraakzucht den tulband heeft aangenomen. Zijn somber karakter is consequent, vooral ook daar, waar de geest zijner geliefde hem verschijnt, en hem poogt te overreden, om het valsche geloof te verwerpen, en de leer des kruises op nieuw te omhelzen. Rec. behoeft dat heerlijke tafereel hier niet uit te schrijven; wie kent van lennep's meesterlijke vertaling van byron's Beleg van Corinthe niet? De Renegaat van van der hoop daarentegen is een onbelangrijk wezen, dat ook in zijnen afval zwak en onbeduidend is. Na den dood van zijne geliefde spreekt hij bladzijden lang, en waarlijk niet in korte, krachtige woorden, gelijk de geweldige aandoening of hartstogt zich ontlast. Het is een mengsel van godslastering en vrome overdenkingen, die zich onmogelijk met elkander en met de geheele teekening van fernando laten rijmen. Zijn geheele gedrag en karakter is ook zoodanig, dat men zich niet kan begrijpen, hoe aline, het geroofde meisje uit Provence, den laaghartigen Renegaat, die doelloos zijn geloof heeft verzaakt en doelloos tegen zijne landgenooten strijdt, kan beminnen. Het

{==268==} {>>pagina-aanduiding<<}
medelijden, dat haar lot zou kunnen inboezemen, wordt geheel verzwakt door de verachtelijkheid van den man, aan wien zij hare liefde toewijdt, en die aldus de oorzaak van haren dood wordt. Het huiveringwekkende en geheimzinnige, dat in den Giaour van byron, die eene soortgelijke gebeurtenis verhaalt, de belangstelling zoo gespannen houdt, is bij van der hoop verloren gegaan, en Rec. ziet weinig reden, waarom het motto gekozen is. Het is geen broken tale; de geheele wordt duidelijk genoeg verhaald.
Rec. houdt het er voor, dat de reden van het mislukken van dit dichtstuk des Heeren van der hoop moet gezocht worden in het gebrekkige plan, waarnaar het bearbeid is. De gebreken daarvan, die door de vergelijking met de algemeen bekende stukken van byron des te eerder in het oog springen, kunnen niet worden bedekt door afzonderlijke fraaije, zelfs zeer fraaije stukken, die hier en daar voorkomen. Over het algemeen zou Rec. zeggen, dat de sesquipedalia verba, waarvan de Heer van der hoop zich, gelijk bekend is, dikwijls bedient, aan de gemakkelijke legendemaat eene stroefheid geven, die onaangenaam is en strijdig met het denkbeeld, dat de titel van een berijmd verhaal opwekt. Die stroefheid is echter verdwenen in het zoetvloeijende lied van aline, b.v.

De bloeijende roos overdekt voor een poos 
Heur blaân met zoetgeurende mosch; 
De bloemvogel zingt in den boom, dien hij koos: 
't Is hemel in bloemhof en bosch, enz. 

De uitvoering van dit boekdeel is zeer goed, en het vignet doet teekenaar en graveur eere aan.

Jakob Eerlijk. Door Kapitein Marryat. Uit het Engelsch. In II Deelen. Te Amsterdam, bij J.M.E. Meijer. 1837. In gr. 8vo. 654 Bl. f 6-60.

Kapitein marryat en zijne romans worden verschillend beoordeeld. Rec. las eens, in eene Duitsche aankondiging van een dezer in geheel Europa gelezene werken, dat marryat te veel de prozaïst van het menschelijk leven was, en te weinig dat leven van deszelfs poëtische zijde beschouwde. Over den smaak valt niet te twisten, zegt het oude spreekwoord, en wij kunnen het ons zeer goed begrijpen, dat onze Duitsche naburen zich niet altijd met de eenvoudigheid van marryat's schildering kunnen vereenigen. Zij zijn in den gewonen trant aan hoogdravender stijl gewend. Veel is er ook in de romans van den Engelschen Zeekapitein, wat geheel buiten den kring van het Duitsche publiek ligt, en alleen

{==269==} {>>pagina-aanduiding<<}
kan begrepen, alleen kan genoten worden door hen, die het zeeleven kennen en in hetzelve belang stellen.
Wat is het doel van marryat? Geen romantische verhalen, geen schilderingen, gelijk eene dichterlijke verbeelding ze scheppen kan. Het menschelijke leven en karakter te schetsen, zoo als het wezenlijk is; den mensch te teekenen, zoo als hij zich in bijzondere standen en betrekkingen vertoont: dat is zijn oogmerk, hetwelk althans zijne beste stukken, waaronder Pieter Simpel en Jakob Eerlijk ongetwijfeld moeten worden gerangschikt, volkomen bereiken. Het is juist die getrouwe en natuurlijke voorstelling van zijne handelende personen, van hunne eigenaardigheden, van hunne zeden en gewoonten, waardoor zijne schilderingen uitmunten; zoodat hij zelden iemand ten tooneele voert, of de lezer ziet den man zelv' als 't ware voor zijne verbeelding. Men heeft marryat daarom in Engeland meermalen met smollet en fielding vergeleken, met wie hij zeker in dat opzigt groote punten van gelijkheid bezit.
De personen, die hij in zijne best gelukte romans afschildert, zijn zeelieden, en de oneindige verscheidenheid van des zeemans karakter levert hem eene bijna onuitputtelijke bron op. Van den matroos heeft men zeker geene fijne beschaving, geen sentimenteel gevoel, geene afgemeten vroomheid en statigheid te wachten; hij is onbeschaafd, maar goedhartig, ruw, maar met een welgeplaatst gevoel, loszinnig, maar daarom nog niet slecht, en Kapitein marryat, die zelf de zee beploegt, heeft hem ons afgeschilderd, zoo als hij hem kende. Dat hier en daar zijne tooneelen dan ook die goedhartige onbeschaafdheid en loszinnige welmeenendheid ons doen kennen, spreekt van zelve; en zij, die zich daaraan stooten, moeten fielding's Partridge, smollet's Pipes en Strap, le sage's Gil Blas en zoo vele andere personen uit de meest geprezene romans insgelijks om soortgelijke redenen verwerpen. Marryat heeft dit boven sommige der genoemde romanschrijvers vooruit, dat hij geene grove ontuchtigheden verhaalt.
Wien het dus te doen is om schilderingen van de menschen gelijk zij in het Engelsche zeeleven worden gevonden, en in het algemeen om getrouwe en natuurlijke karakterteekening, en daarbij om eene vrolijke, geestige lectuur, dien beveelt Rec. dezen Jakob Eerlijk met volle ruimte aan. Het karakter van jakob zelven, van zijne vrienden, den ouden en den jongen tom, (beelden van den matroos in zijne goede en verkeerde eigenschappen, en die men bij al hunne loszinnigheid toch wezenlijk lief krijgt) van den ouden schoolmeester, van maria stapleton, enz. is voortreffelijk geteekend. Marryat's luim en geestigheid is het geheele boek door verspreid, en de laatste hoofdstukken zijn het bewijs, hoe hij ernstige, hoogernstige tooneelen met niet minder gelukkigen uitslag weet te beschrijven, en den lezer zoo wel tranen van diep gevoel, als een schaterend lagchen weet te ontlokken.

{==270==} {>>pagina-aanduiding<<}

Het vertalen van marryat's werken is eene moeijelijke taak. Het komt Rec. voor, dat de Vertaler van Jakob Eerlijk zich vrij wel daarvan heeft gekweten. Over de getrouwheid der zeetermen kan Rec. minder oordeelen. Het ontbreekt misschien hier en daar wel eens aan de noodige losheid, en ook niet overal was het mogelijk, de aardigheid geheel terug te geven, welke natuurlijk alleen gevoeld wordt door hem, die het oorspronkelijke kent. De liedjes van tom hadden vooral wel wat meerdere gemakkelijkheid kunnen lijden. Maar waarom toch de opschriften boven de verschillende hoofdstukken weggelaten? Daardoor zijn vele aardige spelingen verloren gegaan, die marryat, op het voorbeeld van fielding en anderen, daarin gebragt heeft.
Wij wenschen het boek vele lezers, en de lezers veel genoegen, gelijk Rec. gaarne betuigt bij het lezen van Jakob Eerlijk in ruime maat gesmaakt te hebben. - De uitvoering is goed.
Rec. eindigt met den wensch, dat onze Uitgevers en Vertalers ons nu niet alles zonder onderscheid van marryat zullen opdisschen, maar de wezenlijk goede zijner werken uitkiezen. Dat is in hun eigen belang.




Avonturen van Pieter Simpel, door Kapitein Marryat. Naar het Engelsch, door G.H. Nagel. In III Deelen. Te Amsterdam, bij Gebr. Diederichs. 1837. In gr. 8vo. 820 Bl. f 7-20.

Rec. had zijne aankondiging van Jakob Eerlijk reeds geschreven, toen hem ook Pieter Simpel ter beoordeeling werd toegezonden, het meesterstuk, dat marryat's roem door geheel Europa heeft gevestigd. Het is hier vooral, dat zijne gaaf van karakterteekening, zijne levendige en belangwekkende beschrijvingen van het zeelven, zijne onuitputtelijke luim zich in haren grootsten rijkdom vertoonen. Simpel zelf, in zijne onnoozelheid en onkunde van de wereldsche zaken, maar tevens met zijn goed gezond verstand en welgeplaatst hart, die hem die onnoozelheid trapswijze doen overwinnen; zijn vriend o'brien met zijna Iersche naïveteit, en bijna ieder der scheepsmakkers van de beide vrienden - men ziet hen als 't ware voor zich, en volgt hen in hunne verschillende avonturen met onafgebrokene belangstelling. Rec. betuigt althans gaarne, dat hij, die zich vroeger in het oorspronkelijke had verlustigd, nogmaals de vertaling met genoegen heeft gelezen, en durft ieder, die van eene vrolijke, geestige lectuur houdt, het boek in volle ruimte aanbevelen.
De Heer nagel heeft als Vertaler zijnen naam op den titel gezet. Ook hier geldt, wat aangaande de moeijelijkheid van het vertalen van marryat vroeger is gezegd,

{==271==} {>>pagina-aanduiding<<}
en wij willen dus gaarne toegevendheid gebruiken. Maar er is toch in de vertaling veel, dat stuit. De Heer nagel heeft aan dezelve losheid en familiariteit willen geven, en daartoe, ongelukkig genoeg, in de veelvuldige gesprekken onophoudelijk je en jou, zen, ouwe enz. enz. gebruikt. Dat is hinderlijk in het lezen, en bereikt het doel volstrekt niet. Op zulk eene wijze zal men aan onze taal de noodige losheid en gemakkelijkheid voor het schilderen van het dagelijksche leven niet bijzetten. Het wordt platheid en gemeenheid, en deze behooren altijd vermeden te worden, Het is jammer, dat de Vertaler daartoe zijne toevlugt heeft genomen. - Waarom is (I. bl. 135) het Engelsche aye, aye (ja, ja) door ai, ai overgebragt? Nog minder begrijpt Rec., waarom in het tweede deel anderhalf hoofdstuk geheel zijn weggelaten, waarin swinburne zijn regt karakteristiek verhaal doet van nelson's zeeslag bij kaap St. Vincent. - De steendrukplaatjes voor ieder deel zijn sober uitgevallen. - Intusschen wenschen wij aan dit amusante boek een ruim debiet, en gelooven niet, dat iemand zich de lezing zal beklagen.

Jaarboekje voor de Provincie Overijssel voor 1838. Te Zwolle, bij J.J. Tijl. f 1-50.

Friesche Volks-Almanak voor 1838. 3de Jaargang. Te Leeuwarden, bij L. Schierbeek. f :-75.

Al wederom twee achterblijvers, die wij zoo laat ontvingen, dat wij ons nu, in April, nog moeten haasten met de aankondiging, waartoe wij dan ook zoo kort en spoedig mogelijk overgaan.
No. 1. De redactie van dit boekje heeft zich een geheel ander publiek voorgesteld dan die van den Almanak voor Oudheid en Letteren; beide kunnen alzoo gelijken tred houden, zonder elkander te hinderen. Hoewel wat laat ter wereld gekomen, kan het een gewestelijke Staatsalmanak genoemd worden; en soortgelijke producten komen wel meer wat langzaam te voorschijn. Behalve den tijdwijzer, bevat het de verjaardagen der Leden van het Koninklijke geslacht, de namen van die der Staten-Generaal, Ministers, Raad van State, en alle Collegiën, in den ruimsten omvang, tot de Justitie en het algemeen Bestuur behoorende; daarna het gewestelijk Bestuur, in vier groote afdeelingen gesplitst, zoodat men bezwaarlijk den naam van eenig ambtenaar of regent van de burgerlijke, militaire of regterlijke magt vergeefs zal zoeken. Ook het kerkelijke is uitvoerig behandeld, en de reis- en afstandwijzer voor de geheele Provincie er ten slotte bijgevoegd. De tweede helft van het boekje levert aanteekeningen over den burgerlijken staat, de bevolking, het onderwijs, staat van den oogst, beschouwing van den handel in de Provincie, overzigt van de belangrijkste gebeurtenissen in

{==272==} {>>pagina-aanduiding<<}
het gewest, statistieke opgaven omtrent de veenderijen, korte kronijk der Provincie, getrokken uit de verhandelingen van Mr. j. ter pelkwijk, levensberigt van wijlen den verdienstelijken Burgemeester van Deventer, Mr. m. van doorninck, en tot toegift een paar stukjes, tot de antiquiteiten der Provincie behoorende. Drie fraaije gesteendrukte afbeeldingen zijn gepaste ophelderingen en geenszins overtollige sieraden van dit werkje, dat blijkens den inhoud, met zorg uitvoerig bewerkt is, en alzoo volle aanbeveling verdient, als bruikbaar en belangrijk voor allen, wie het te doen is om meer dan oppervlakkige kennis van het gewest Overijssel.
No. 2 wandelt, onder het oog van zijnen kundigen bestuurder, het vierde jaar van zijn bestaan met vasten tred te gemoet. In dezen derden jaargang wordt het verhaal Alyd Jarla besloten. Wij ontvangen daarop een ander, getiteld de togt naar Oudega, en eene legende, de verarmde weduwe van Sexbierum. Het welgeschreven levensberigt van wigle van aytta wordt door een gelukkig uitgevallen afbeeldsel van dien grooten man opgeluisterd. De kundige verzamelaar zet zijne toelichting van Friesche Spreekwoorden ook thans weder, tot ons genoegen, voort. Eenige aanwijzingen voor hen, die Gaasterland willen bezoeken, en eene goede beschrijving van de Stins Grovestins, met eene welgelukte afbeelding, zietdaar de voornaamste prozastukjes, behalve een kort vertoog over het geslacht hillama, met de afbeelding van het slot te Bergum, en iets over Dragten. Het naschrift van den bekwamen Redacteur ontslaat ons bijna van alle recensie; alleen willen wij op het poëtisch gedeelte aanmerken, dat het stukje de Jerre Moarn ons minder beviel, dan dat van denzelsden Dichter in den vorigen jaargang: die blonde Auroor komt ook tusschen het Landfriesch wat nuchteren in. De anecdote naar langbein werd in een vorig jaar in een' anderen Almanak reeds op anderen toon vermeld en toen met een plaatje voorzien. De liefhebbers mogen dus ook hier, even als met een stukje van den vorigen jaargang, de vergelijking beproeven. De overige berijmde stukjes maken, met eene enkele uitzondering, wel geene aanspraak op hooge vlugt, maar laten zich toch met genoegen lezen. Alwat tot den eigenlijken Almanak behoort, is ook met zorg bewerkt, hetgeen de bruikbaarheid van dit bij uitstek Friesche jaarboekje voor het algemeen en voor de inwoners
dier belangrijke Provincie werkelijk vermeerdert.
Ruimer verslag en uitvoeriger aanprijzing mogen deze boekskens niet ten deel vallen.

No. V. Boekbesch. bl. 187, in de noot, staat, door verzien, viermaal eene ξ (x) voor eene ζ (z).





{==273==} {>>pagina-aanduiding<<}

Boekbeschouwing.

Geschiedenis der Hervorming in de Zestiende Eeuw; door J.H. Merle d'Aubigné. Uit het Fransch vertaald. Vermeerderd met eenige Aanteekeningen van J.J. le Roy, Predikant te Oude Tonge. Iste en IIde Aflevering. Te Rotterdam, bij van der Meer en Verbruggen. 1837. In gr. 8vo. 320 Bl. f 2-50.

Naauwelijks is het eene werk over de Kerkhervorming in het licht verschenen, of er komt weder een ander over hetzelfde onderwerp bij dezelfde Uitgevers van de pers. Niet zeer lang geleden toch kondigden wij het eerste der twee Deelen des werks van den Bazelschen Hoogleeraar hagenbach aan; en nu ontvangen wij uit datzelfde Zwitserland, maar van eenen Professor uit de nieuwe Theologische Hoogeschool te Genève, met name merle d'aubigné, het begin van een werk, waarin dezelfde stof behandeld wordt, en dat in vier of vijf Deelen, elk van vier Afleveringen, bestaan zal.
Als iets kenmerkends van zijn werk wordt door den Schrijver opgegeven, dat hij ‘God in de Geschiedenis’ zal doen zien; en, wél verstaan zijnde van de redelijke en zedelijke leiding des Godsbestuurs, is dit op zichzelf zeer goed; maar dat zulk eene beschouwing zoo zeldzaam is, als hij in de Inleiding en zijn Vertaler in de Voorrede beweren, kan Rec. niet toestemmen; en dat het hier zoo veel meer dan elders uitkomt, heeft hij in het tot hiertoe geleverde niet kunnen ontdekken. Het zal toch wel, hoopt hij, niet zijn in zulke redenering en uitdrukking, als hem bl. 12 in het oog liep: ‘Er wordt in de geschiedenis eene geboorte van God vermeld, en God zou niet in de geschiedenis zijn! Jezus christus is de waarachtige God van de geschiedenis der menschen’? Eene geboorte van God?...

{==274==} {>>pagina-aanduiding<<}
Dus ook consequent een dood van God, zoo als in een oud Hoogduitsch kerkgezang: ‘O grosse noth, Gott is todt!’ Is dit Evangelisch?
In de eerste Aflevering van dit werk, genoemd eerste Boek, is de staat van zaken vóór de Hervorming; in de tweede, of het tweede Boek, de jeugd, bekeering en eerste bedrijven van luther vervat; doch verder een geregeld overzigt van dezelve te geven, is Rec. niet wel doenlijk, of hij moest zich de ondankbare moeite getroosten, om de 127 artikels van het eerste, die in eenen Inhoud vooraan gemeld staan, en in 177 bl. behandeld worden, over te schrijven, en zoo ook die, welke in het tweede voorkomen, waarvan geen inhoud gegeven wordt, van bladzijde tot bladzijde nagaan. Er komen hier wel vele meer of minder bekende, herinneringswaardige, ter zake dienende dingen voor; maar het heeft hier en daar meer het aanzien van bijeengezamelde bijzonderheden, dan wel van een meer naar een vast plan bewerkt en stevig zamenhangend werk. - Er is hierin ook wel het een en ander, dat op zichzelf wél en belangrijk geschreven is, zoo als bl. 108 env., waar over den staat der Volken enz. als meer of minder voorbereidend, in betrekking tot de Hervorming, of bl. 143 env. over den invloed van de herstelde Letteren op dezelve; doch er zijn ook andere dingen, die Rec. te eenzijdig of niet juist voorgesteld voorkomen. Zoo zegt de Schrijver, reeds in den aanvang, wel met regt, dat de geschiedenis der Hervorming iets anders is, dan de geschiedenis van het Protestantismus; maar niet juist, dat in de eerste alles het kenmerk van een Goddelijk, in het laatste van een menschelijk werk draagt: in beide is, meent Rec., het een zoo wel als het ander te zien; want de handelende personen, door welke God zijne oogmerken uitvoerde, waren menschen; en iets bovennatuurlijks en wonderdadigs zal men toch in de eersten niet willen zoeken. - Zoo stelt de Schrijver vervolgens twee beginsels, waaruit de Hervorming voortgekomen is; de toenemende magt der bedienaars
van het Evangelie, en

{==275==} {>>pagina-aanduiding<<}
het bederf der leer, als zaligheid uit de menschen, en niet uit God: in beide opzigten is hier mede veel waarheid gezegd, maar het laatste geenszins onbepaald waar; en het eerste, althans in het begin, de reden van luther's en zwingli's handelwijze niet. - De voorloopers der Hervorming worden hier, bl. 100 env., veel te oppervlakkig behandeld, en aan hunne verdiensten op verre na niet genoeg regt gedaan. Zonderling is het dan ook, wat er, bl. 177, van de voorbereidselen en voorbereiders der Hervorming gezegd wordt: ‘Nergens zag men de magtige hand verschijnen, welke de hand Gods moest zijn.’ Was dan in dat vorige en door de voorgaande personen ook de hand Gods niet te zien? Maar dit zijn van die Fransche antithesen, zoo als men er meer in dit werk vindt, die meer schitterend dan grondig zijn. - Zoo zou er ook op het volgende, bl. 150, vrij wat aan te merken zijn: ‘Deze vereeniging der letteren met het geloof maakt een' belangrijken trek uit der Hervorming, en onderscheidt haar zoo van de vestiging des Christendoms, als van de godsdienstige vernieuwing (?) van onze dagen. De Christenen, welke ten tijde der Apostelen leefden, hadden de beschaving hunner eeuw tegen zich; en het is, op eenige uitzondering na, eveneens met die van onzen tijd gelegen. De meerderheid der geletterde mannen was voor de Hervormers. De openbare meening was hun gunstig. Het werk won er bij in uitgebreidheid: mogelijk verloor het daardoor in grondigheid.’ Hoe! was of is de beschaving nadeelig voor het reine Christendom? Zijn de beschaafdste, de meest geletterde menschen thans meest tegenstanders van hetzelve? Verloor het werk der Hervorming in grondigheid, omdat de meerderheid der geletterde mannen, zoo wel als de openbare meening, daaraan gunstig was? Is grondige kennis dan niet de beste grondslag van het redelijkste geloof? - Even zonderling klinkt het, wat de Schrijver bl. 309 beweert: ‘De
Hervorming verzette zich tegen het Ra-
{==276==} {>>pagina-aanduiding<<}
tionalismus, vóór dat zij zich tegen het bijgeloof verzette.’ Hoe! was dan eene Kerk, die zich in hare Opperhoofden de onfeilbare leiding van den Heiligen Geest, en als zoodanig een onfeilbaar gezag toeschreef, en eindelijk eenen tetzel en dergelijken met meer dan Apostolisch gezag rondzond, eene rationalistische Kerk? Was het Rationalismus, of wel het overdrevenste Supranaturalismus en Bigottismus, dat zulke Apostelen predikten?
Zonder dus het goede, dat in dit werk is, te miskennen, vindt Rec. geen reden, om er zoo hoog mede te loopen, als de Heer Vertaler le roy zich in zijne Voorrede met hetzelve ingenomen toont; geen reden ook, om hem na te zeggen, dat ‘men te Genève in onze dagen, helaas! het werk der Hervorming door verguizing der waarheid maar al te zeer heeft verloochend!’ (in Genève, let wel! waar men, twee jaren geleden, met veel plegtigheid het Hervormingsfeest gevierd heeft); geen reden nog eens, om met zulke overdrevene klagten in te stemmen, als hij, bl. VIII, IX, over ‘het bederf der Hervormde Kerk ook in ons Vaderland’ aanheft, alsof zij ‘verre van haar oorspronkelijk karakter ontaard ware, en in velerlei opzigten eene loutering behoefde.’ Immers wie het wél meent met Godsdienst en Christendom, en zich door geen sektengeest en menschengezag laat beheerschen, zal wel hare gebreken en de noodzakelijkheid harer verbetering en volmaking niet ontkennen; maar hij zal tevens dankbaar erkennen, dat de geest van het reine Christen- en echte Protestantendom nog niet uit het Nederlandsche, reeds drie eeuwen bestaande, Hervormd Kerkgenootschap geweken is, of bij eenige weinigen, die zich oud-Hervormden gelieven te noemen, de wijk genomen heeft: en wat de duurzaamheid der Christelijke Kerk aangaat, zal hij, evenzeer als le roy, zijne hoop vestigen op de beloften van haar eenig Hoofd, jezus christus, door de ondervinding van achttien eeuwen bevestigd, zonder dezelve op de menschelijke bepalingen en grondslagen, waarop het Hervormd, of

{==277==} {>>pagina-aanduiding<<}
welk ander Christelijk Kerkgenootschap ook, vroeger of later gevestigd is, toe te passen.
De Aanteekeningen, die de Vertaler bij het werk gevoegd heeft, zijn grootendeels van historischen aard, tot nadere kennis van personen, van welke de Schrijver slechts ter loops gewaagt, en zijn als zoodanig nuttig. Enkele andere zijn meer dogmatisch of practisch, zoo als die op bl. 231, 233, 267, 8, doch die Rec. kortheidshalve, of ook wel, zoo als die van bl. 282, 3, 5, om des vredes wille, thans voorbijgaat.
Rec. heeft boven nog vergeten te melden, dat de tweede Aflevering nog 5 bladzijden van het derde Boek behelst, hetwelk getiteld is: De Astaten en de Thesen, 1517-1518, waarover, als slechts het begin van tetzel's aflaathandel verhalende, het thans niet noodig is, verder iets te zeggen. - Wie dan dit werk lezen wil, doe het met oordeel des onderscheids, late zich door geen magtspreukige thesen of antithesen verbijsteren, en doe zijn nut met het goede, dat hij vindt!

De Aartsbisschop van Keulen, Clemens August, Vrijheer van Droste tot Vischering, beschouwd in zijne beginselen en zijnen opstand tegen de wetten. Uit echte Staatsstukken opgemaakt en door schriftelijke bewijzen bevestigd. Naar het Hoogduitsch. Te Zaltbommel, bij J. Noman en Zoon. 1838. In gr. 8vo. 86 Bl. f 1-:

De hoofdzaak van de in dit boekje verhaalde gebeurtenis is uit de nieuwspapieren zoo overbekend, dat het overtollig zou zijn, dezelve hier te herhalen; maar daarom is de uitgave van dit stukje geenszins overtollig, vermits daarin de geheele staat van zaken, van den eersten oorsprong af, tot aan de wegvoering des Aartsbisschops, overeenkomstig officiéle stukken, opengelegd, en in zijnen ganschen zamenhang voorgedragen wordt. Immers, na een kort overzigt van den nog zeer achteruitzijnden

{==278==} {>>pagina-aanduiding<<}
godsdienstigen toestand van het Munsterland, doet het, uit een reeds in 1817 uitgegeven geschrift van den Baron c.a. von droste zu vischering, deszelfs steil hierarchische beginselen kennen, waarin hij ook in 1820, als Vicaris-generaal, met de hem eigene onverzettelijke stijfzinnigheid volhardde. Verder toont het ten duidelijkste aan, dat niet slechts des Aartsbischops handelwijze ten opzigte der gemengde huwelijken, maar ook nog drie andere met 's Lands wetten en de regten der Regering strijdige daden, regtmatige punten van bezwaar tegen hem hebben opgeleverd; door welk alles de handelwijze des Pruissischen Gouvernements, dat hem met overgroote lankmoedigheid geduld heeft, in het oog van onpartijdigen allezins zal moeten gebillijkt worden; maar ook waardoor de wensch bij alle vrienden van waarheid en regt, van burgerlijke en godsdienstige vrijheid zal worden gesterkt, dat Pruissens bestuur in zijnen regtmatigen tegenstand tegen alle hiërarchale aanmatigingen volharden, en aan de Vorsten van Europa, zoo aan de Katholieke als aan de niet-Katholieke, het voorbeeld geven zal van standvastig verzet tegen eene vreemde geestelijke overheersching, die, hoe zwak ook hare magt zijn moge, nogtans in beginselen steeds dezelfde blijft, een Rijk in een Rijk onafhankelijk zoekt op te rigten, en, zoo wel in Republieken als in Monarchijen, het ongeschonden bestaan der burgerlijke en godsdienstige vrijheid bedreigt.





Bekeering van Doctor A. Capadose, Portugeesch Israëliet. Uitgegeven door het Genootschap der Vrienden van Israël te Neuchatel. Uit het Fransch vertaald door M.J. Chevallier. Te Amsterdam, bij G. van Peursem. 1837. In gr. 8vo. 64 Bl. f :-90.

Hoe men ook over Joden-bekeeringen in het algemeen, en over die van de beruchte Proselyten capadose en da costa in het bijzonder denke, dit is zeker, dat

{==279==} {>>pagina-aanduiding<<}
eene getrouwe geschiedenis van zulke overgangen tot het Christendom stof tot belangrijke ziel- en menschkundige opmerkingen zou kunnen geven. Doch hiertoe is het ook onontbeerlijk noodig, dat zulke geschiedenissen volledig en getrouw, zonder achterhouding, zonder opsmukking, geschreven zijn: ontbreekt er toch de volledigheid aan, dan raakt men niet alleen met den waren staat van zaken niet bekend, maar men vergist zich ook ligtelijk in de oorzaken en gevolgtrekkingen; en kan of wil de Schrijver daaraan niet voldoen, omdat het somtijds hartsgeheimen raakt, die men aan het Publiek niet openbaren kan, dan deed hij beter met zulk eene onvolledige geschiedenis terug te houden. Vindt men reden, om opsiering en overdrijving in zulke verhalen te vermoeden, men raakt ligtelijk in verzoeking, om, zoo al niet de waarheid, althans de waarde van het gebeurde te betwijfelen.
Daar het bovenstaande verhaal wel door het op den titel gemelde Genootschap uitgegeven, maar, op deszelfs verzoek, door den Heer capadose zelven, toen hij in Zwitserland was, opgesteld is, mag men daarin natuurlijk de noodige volledigheid verwachten; en men vindt er ook een aantal meer of min belangrijke bijzonderheden in, die tot kennis van deszelfs overgang tot het Christendom kunnen leiden. Maar in datgene, waarop het meest aankomt, in het vermelden van de eigenlijke en naaste oorzaken, die hem tot dien overgang gebragt hebben, vindt Ref. eene onvolledigheid, die hem niet bevredigd heeft. Immers bl. 11 verhaalt capadose, dat hij eens zeer gebelgd was over een paar dichtregels van bilderdijk, die zijn vriend da costa hem mededeelde, omdat hij daarin eene sluwe list meende te zien, om hen tot het Christendom te verleiden; en nu volgt hierop onmiddelijk, dat hij en zijn vriend, van dien dag af, het Woord Gods, en wel de Schriften des Nieuwen Verbonds, ten onderzoek in handen namen: hier is eene gaping, die niet aangevuld, iets raadselachtigs, dat niet opgelost wordt. - Zoo zegt hij ook t.d.p., dat bilderdijk ‘gedurende zoo vele jaren in naauwe be-
{==280==} {>>pagina-aanduiding<<}
trekking met hem gestaan had, zonder hem ooit van het Christendom te reppen;’ maar bl. 29 zegt hij van hem, ‘dat deszelfs schriften en gesprekken eenen aanmerkelijken invloed op hun godsdienstig bestaan gehad hebben:’ hier is wederom eene gaping, en zelfs eene zekere strijdigheid. - Zoo spreekt hij bl. 29 en 30 wel van het afleggen zijner geloofsbelijdenis bij den Pred. egeling; maar of dit na voorafgaand onderwijs bij denzelven, of wel alleen ten gevolge van eigen onderzoek geschied zij, dit wordt niet gemeld.
Voor het overige, gelijk wij de zaak zelve den Kenner der harten overlaten, zoo laten wij ook deze en gene overdrevene en zonderlinge wijze van voorstelling en uitdrukking voor rekening van den Schrijver, en willen hierover geen' pennestrijd voeren, die noch aangenaam noch nuttig is; terwijl wij over het geheel met dit boeksken op verre na zoo hoog niet loopen, als de Zwitsersche Uitgever pettavel en de Hollandsche Vertaler chevallier, die beide hetzelve met eene aanprijzende Voorrede voorzien hebben.





Verhandeling over de kennis van den ouderdom des Paards; door N.F. Girard en J. Girard, Hoogleeraren aan de Vee-artsenijschool enz. te Alfort; naar de derde uitgave uit het Fransch vertaald, door F.C. Hekmeijer, Vee-arts der eerste Klasse enz., met eene Voorrede van Dr. A. Numan, Directeur en Hoogleeraar aan 's Rijks Vee-artsenijschool enz. te Utrecht. Te Utrecht, bij N. van der Monde. 1837. In gr. 8vo. XXXVI en 89 Bl. f 1-80.

Verhandeling over de kennis van den ouderdom des Runds, van het Schaap, den Hond en het Varken; door en bij dezelfden. 1837. In gr. 8vo. 120 Bl. f 1-80.

Wij voegen in onze aankondiging beide stukjes bijeen,

{==281==} {>>pagina-aanduiding<<}
die de Uitgever gescheiden heeft, waarbij hij niet bedacht is geweest, dat de titel van No. 2 nu mede eene Voorrede van Dr. numan belooft, die echter alleen voor No. 1 te vinden is; ook heeft No. 1 eene eerste afdeeling, waarop geene tweede volgt; want No. 2 is eigenlijk deze tweede afdeeling, gelijk ook op bl. 1 tot opschrift staat, 't geen n.b. op bl. 120 als eene misstelling wordt opgegeven en in ‘eerste afdeeling’ moet worden veranderd. Zoo zouden dan beide stukken uit eene eerste afdeeling bestaan, die tevens de laatste is.
Met deze aanmerking willen wij niet te kennen geven, dat de scheiding van dit werkje in twee afzonderlijke stukjes af te keuren zij; wij willen alleen doen opmerken, dat zij naauwkeuriger had kunnen geschieden, en dat het voegzaam ware geweest, ook een' algemeenen titel voor beide stukjes er bij te geven, die, althans in ons exemplaar, ontbreekt. En daar wij toch bij eene vertaling minder met het oorspronkelijke werk, dan met de wijze, waarop het in 't Nederduitsch gekleed is, te doen hebben, zoo kunnen wij noch in het gele en roode pak, noch in den overigen vorm bijzonder behagen vinden. Ook heeft de Veeärts der eerste klasse, thans tijdelijk Adjunct-Paardenarts bij het korps rijdende Artillerie van 's Lands Armee, geene ongedwongene vertaling gegeven, maar een stroef en moeijelijk leesbaar werk, 't geen voor onze landgenooten niet zeer aanlokkelijk wezen kan. Overigens schijnt het oorspronkelijke werk, voor zoo ver wij uit deze vertaling kunnen oordeelen, zeer naauwkeurig te zijn. Het bevat eene menigte zaken, die niet slechts voor paardenkoopers, maar ook voor beoefenaars der natuurlijke geschiedenis belangrijk zijn. Misstellingen van aanbelang hebben wij niet gevonden. Op bl. 86 van No. 2, regel 16, moet men voor boven-binnentanden onder-binnentanden lezen, gelijk de zamenhang aantoont en ook uit de verklaring der afbeeldingen blijken kan.


{==282==} {>>pagina-aanduiding<<}

Nederlandsche Tuinkunst. Handboek voor Beoefenaars der Plantenkunde, Bezitters van Tuinen en Buitenverblijven, Boom- en Bloemkweekers, Hoveniers en Warmoezeniers. Door den Schrijver der Flora. Iste en IIde Deel. Te Amsterdam, bij Gebr. Diederichs. 1837. In 12mo. LXXX en 1003 Bl. f 4-:

Flora. Zesde Jaargang. Jaarboekje voor Bloemliefhebbers en Bloemkweekers. Te Amsterdam, bij Gebr. Diederichs. 1838. In 12mo. 240 Bl. f :-90.

Van No. 2 heeft Rec. de voorgangsters niet gezien, en hij maakt thans voor het eerst kennis met deze Flora. Men vindt in dit jaarboekje de wijze van kweeking en behandeling van een aantal bloemgewassen in alphabetische volgorde opgegeven. Hier en daar had de correctie naauwkeuriger moeten zijn.
De Schrijver van No. 1 maakt zich op den titel bekend als Schrijver van het jaarboekje Flora. Deze Nederlandsche Tuinkunst kwam ons bij het doorbladeren en naslaan, want geheel doorlezen kan men zulk een werkje even min als een woordenboek, welbewerkt en voor deszelfs doel geschikt voor. Het eerste deeltje handelt over de tuinkunst in het algemeen, en over de behandeling van houtgewas, vruchtboomen en moeskruiden; het tweede daarentegen over de bloementeelt, en moet nog van een derde gevolgd worden. Hier en daar kwam het ons wel eens voor, hoezeer alles op onze gewesten toepasselijk was gemaakt, of het boekje ook van uitheemschen oorsprong kon zijn; want hoe een Hollander het der moeite waard kon vinden op te teekenen 't geen wij b.v. II, bl. 64, lezen: Wij hebben meer dan eene dezer soort van buitentuinen, die, in het voorbijgaan gezegd, zich meest in de nabijheid van steden bevinden, gezien, die kleine buitenplaatsen geleken, is niet gemakkelijk te begrijpen. Het is toch vrij natuurlijk, dat Stadstuinen en Speeltuinen (want dit is het opschrift van

{==283==} {>>pagina-aanduiding<<}
het Hoofdstuk, 't welk met deze opmerking eindigt) zich in de nabijheid van steden bevinden; en dat groote speeltuinen op kleine buitenplaatsen gelijken, is eene even gewigtige aanteekening, als dat kleine buitenplaatsen naar groote speeltuinen gelijken.
Ook in de wetenschap der kruidkunde is de Schrijver niet geheel op zijn grondgebied. Behalve toch, dat hij sommige plantennamen verkeerd schrijft, (zoo lezen wij b.v. I, bl. 211, Arachys voor Arachis, bl. 252 Melisse officinalis in plaats van Melissa, bl. 279 Cucumus sativus en bl. 286 Cucumus Melo in plaats van Cucumis sativus en Cucumis Melo, enz.) vinden wij ook in de inleiding, die de grondbeginselen der Botanie ontvouwt, eene groote oppervlakkigheid. Wat beteekent het b.v., gelijk op bl. XV gezegd wordt, dat de beweging der sappen in de planten bijna gelijkvormig is aan die van het bloed bij de dieren? - De zucht om geleerd te schijnen, en een' wetenschappelijken glans aan een practisch boekje te geven, kan aan de bewerking van dergelijk een werkje nimmer voordeelig zijn. Hoe eenvoudiger, hoe beter. Halve geleerdheid is voor den onkundigen toch te geleerd, en voor den beoefenaar der wetenschap wordt zij slechts belagchelijk. Het ware te wenschen, dat men dit steeds in het oog hield. Men zou eene menigte hybridische producten in onze boekenwereld alsdan niet in het licht zien komen. De ons onbekende Schrijver der Flora houde ons deze aanmerking ten goede. Zijne Nederlandsche Tuinkunst is te goed en te nuttig, om die pronk van halve geleerdheid te behoeven. Bijzonder aanbevelenswaardig zijn de in het tweede deeltje voorkomende lijsten van boomen, heesters en bloemgewassen, waar, door behulp van verkortingen, in weinig ruimte zeer veel wordt aangewezen, zoodat men nu met een' oogopslag overziet, 't geen men anders op verscheidene bladzijden zou moeten opzamelen.


{==284==} {>>pagina-aanduiding<<}

Opmerkingen, betreffende de bewaring van het Gehoor, en de keuze, het gebruik en misbruik van Oorhorens, enz. van John Harrison Curtis, Oor- en Oogarts te Londen. Naar de tweede Engelsche uitgave vrij vertaald en met eenige Aanmerkingen vermeerderd. Te Amsterdam, bij de Gebr. Diederichs. 1837. In kl. 8vo. 49 Bl. f :-50.

Dit boeksken is als een tegenhanger te beschouwen tot de Aanwijzingen tot het behoud des Gezigts, enz. door j.h. curtis, Oog- en Oorkundige te Londen, uitgegeven bij nayler en comp. 1836. Ondanks het goede onthaal, dezer aanwijzingen te beurt gevallen, en in weerwil dat deze vertaling naar de tweede Engelsche uitgave is vervaardigd, kunnen deze aanwijzingen beschouwd worden, als voor den Geneeskundige niets te bevatten, hetwelk hij niet behoort te weten. Al is hij niet dadelijk Oorkundige van beroep, hij behoort in elk geval oorkundig te wezen. Voor oningewijden behelst het te veel; hier en daar echter genoeg, om hem op eenen verkeerden weg te brengen: getuige bl. 21 het gezegde over den etterenden oorvloed. Ook de eenvoudige oorvloeijing moet niet zoo ligt geteld worden. Een Geneeskundige, zoo als hij behoort te wezen, zoude ook de Otorrhoea niet als op zichzelve staande, en eerst haar, later de Otitis (oorontsteking) behandeld hebben. Maar zoo gaat het, wanneer men onderwerpen, die voor het algemeen niet geschikt zijn, echter der menigte ten beste wil geven.
De nuttige wenken en raadgevingen, hier en daar verspreid, tot een geheel verzameld, met orde voorgedragen en iets breedvoeriger ontwikkeld, zouden beter doel getroffen hebben: zoo als het werkje nu is, wordt dit gemist.
De Vertaler bezigt overal artsenijkamer voor ziekeninrigting of gesticht. De correctie had ook naauwkeuriger kunnen wezen.






{==285==} {>>pagina-aanduiding<<}

Johannes Wessel, een Voorganger van Luther. Tot kenschetsing van de Christelijke Kerk en Godgeleerdheid, bij haren overgang uit de Middeleeuwen in den tijd der Hervorming. Van [door] Dr. C. Ullmann, gewoon Hoogleeraar in de Godgeleerdheid te Halle. Uit het Hoogduitsch vertaald en met Aanmerkingen vermeerderd door W.N. Munting, Predikant te Leyden. Te Leyden, bij de Wed. D. du Saar. In gr. 8vo. 528 Bl. f 4-40.

Reeds de namen van Schrijver en Vertaler doen ons verwachten, dat wij hier een degelijk werk, eene kostbare bijdrage tot de Geschiedenis der Godgeleerdheid en met haar verbondene wetenschappen, ontvangen. In deze verwachting wordt de lezer dan ook geenszins teleurgesteld. Ullmann, die kennis en wetenschap waardeert, waar en bij wie ze gevonden worden, heeft zich, gelijk de Eerw. munting met volle regt zegt, ook inzonderheid bij den Nederlander verdienstelijk gemaakt, door hem, als resultaat van veeljarige studie en onderzoek, bij hetwelk alle bedenkelijke bronnen gebezigd zijn, nader bekend te maken met eenen Man, die, onder den Goddelijken zegen, een zoo voornaam wegbereider voor de Hervorming hier te lande geweest is. De Maatschappij van Nederlandsche Letterkunde te Leyden heeft dus den Hoogleeraar eene verdiende schatting toegebragt, door hem vóór twee jaren onder hare buitenleden op te nemen.
Kortelijk willen wij den inhoud van dit werk opgeven, dat alleen regt gewaardeerd kan worden door hem, die het zich aanschaft, leest en herleest. In de Inleiding wordt de eeuw, waarin j. wessel - bij ons meest onder den naam van wessel gansefort bekend - leefde, in krachtige trekken geschetst. Zij was die van trapswijzen overgang uit het scholastieke en mystieke der Middeleeuwen tot de Godgeleerdheid der Hervormers, vooral door den invloed der vrije geestelijke vereenigin-
{==286==} {>>pagina-aanduiding<<}
gen (die dikwerf met de Monniken, vooral met de bedelorden, in strijd waren) op het volk, de jeugd en de herschepping der Godgeleerde wetenschap. Onder deze vereenigingen bekleedde de Broederschap van het Gemeene Leven (over welke wij eene zoo uitmuntende Verhandeling van den geleerden delprat bezitten, waarvan ook de Schrijver een waardig gebruik heeft gemaakt) eene uitstekende plaats.
De levensgeschiedenis van wessel is in drie Hoofdstukken verdeeld, in het eerste van welke zijne afkomst, jeugd en vroegere vorming wordt behandeld. In eene uitvoerige noot (op bl. 34) vindt men verschillende meeningen over den oorsprong van den naam gansefort, volgens anderen gansevoet of gozevoet (doch wij geven liefst, met Schrijver en Vertaler, de voorkeur aan de eerste lezing). In het tweede wordt hij in den mannelijken leeftijd, in het derde in zijnen ouderdom beschouwd; terwijl wij hier tevens eene karakterkundige beschouwing van wessel vinden ingevlochten, die hem tot hooge eere strekt. Immers, nevens vele andere beminnelijke hoedanigheden, bewonderen wij in hem den schoonen, vrijen waarheidszin, die overal uitblinkt. Vast in de hoofdwaarheden, onbewegelijk in de gronden van een Christelijk leven, stond hij nooit halsstarrig op zijn stuk, maar was er steeds op uit, om in kennis der waarheid toe te nemen; want deze zocht hij zijn geheele leven door, ondernam ter harer liefde talrijke reizen, en trachtte haar niet slechts uit de diepte van zijn eigen hart, maar vooral uit de H. Schriften op te delven; en overal zocht hij haar in liefde, daar bij hem kennis en liefde onafscheidbaar waren, en in zijne schatting beide vereenigd de volle waardij aan het leven gaven. Geen wonder, dat een man, die uit zoodanige beginselen werkzaam was en naar zulk een doel streefde, reeds bij zijn leven de liefde en vereering van wetenschappelijke, edele en Christelijke menschen genoot; maar dat ook de nakomelingschap, naarmate zij hare aandacht meer op hem gevestigd heeft, zijn edel karakter, zijne wetenschap,

{==287==} {>>pagina-aanduiding<<}
en wat hij tot voorbereiding der gezegende Kerkhervorming gedaan heeft, dankbaar huldigde. Deze zijne betrekking op die Hervorming wordt aan het slot van genoemd Hoofdstuk ontwikkeld.
Het tweede hoofdgedeelte des werks is aan eene meer opzettelijke beschouwing van het theologisch standpunt, waarop wessel stond, gewijd. Zeer uitvoerig leert men hier 's mans denkbeelden over God en diens betrekking tot de wereld, over den mensch in zijne betrekking tot God, bijzonder in de inrigting der Verlossing, en over de leer der Kerkgemeenschap en de zoogenaamde middelen des heils kennen, waarbij men zich telkens, al stemt men ook niet met alles volkomen in, over eene zoo hooge mate van verlichting in een doorgaans nog zoo donker tijdperk moet verwonderen.
Eene opgave der voortreffelijke grondstellingen van dezen uitmuntenden Godgeleerde over de Beoefeningsleer besluit het eigenlijke werk, welks waarde nog verhoogd wordt door geleerde Bijlagen, over de Broeders van het Gemeene Leven, over wessel's schriften en derzelver uitgave, en over de Schrijvers, welke hem tot het onderwerp hunner geschriften gemaakt hebben; terwijl eindelijk nog een nader toevoegsel over de namen van het onderwerp des boeks gegeven wordt. Aan het nog onvolledig gebleven werk over wessel, van onzen Landgenoot muurling, wordt door Schrijver en Vertaler beide verdiende hulde gebragt. Beide hebben het hun bekende gedeelte van hetzelve meermalen geraadpleegd, en de laatstgenoemde wenscht, dat de arbeid van ullmann dien jeugdigen Geleerde wederkeerig tot voltooijing van zijnen arbeid moge dienstig zijn, die eerst ter kennis van den Duitschen Hoogleeraar kwam, toen hij het eerste of biographische gedeelte van zijn boek reeds geheel had afgewerkt.




Handboek van de Geschiedenis der Letterkunde bij de voornaamste Europische Volken in nieuwere tijden;

{==288==} {>>pagina-aanduiding<<}
door N.G. van Kampen. IVde of laatste Deel. Te Haarlem, bij de Erven F. Bohn. In gr. 8vo. 558 Bl. f 5-:

Met dit Deel, dat de vorigen vrij spoedig is opgevolgd, is dan ook dit voor de beoefenaars der Letterkunde belangrijk en tevens voor elken beschaafden lezer nuttig werk van den Hoogieeraar van kampen voltooid. Wij willen van dit laatste gedeelte, zoo als wij van de vroegere deden, eene zoo beknopt mogelijke schets geven.
Het wordt geopend met een verslag wegens de Italiaansche Letterkunde in de XVIIIde eeuw, door een kort overzigt van Italiës staatkundigen toestand in die eeuw voorafgegaan. Reeds in het eerste vierde derzelve bloeide een zestal Dichters, van welke echter slechts één, de Romeinsche Abt metastasio, Europeschen roem heeft verworven, die welligt grootendeels aan de compositiën, door mozart, pergolese en cimarosa op zijne beste Opera's vervaardigd, te danken is. Van hem gaat de Schrijver over tot den Treurspeldichter alfieri, dien vurigen beminnaar van alles, wat vrijheid ademde en beloofde, vermeldt eenigen zijner navolgers in hetzelfde vak, en houdt zich daarna met de Italiaansche Blijspeldichters in dit Tijdperk en met de beoefenaars der overige dichtsoorten bezig.
Ofschoon de Prozaschrijvers in deze eeuw beneden verscheidene dezer Dichters bleven, vindt men onder hen eenige verdienstelijke, onder welke verri, aan wiens Romeinsche Nachten de zeldzame eer eener Nederduitsche vertaling te beurt viel, geene geringe plaats bekleedt, terwijl carlo botta onder de toenmalige Geschiedschrijvers uitmuntte, ofschoon sommiger gevleide eigenliefde hem welligt wat te hoog heeft geprezen. Aan de brieven van clemens XIV (ganganelli) wordt verdiende hulde bewezen.
Het tweede Hoofdstuk is aan de Geschiedenis van de gouden eeuw der Duitsche Letterkunde gewijd, welk ruim en vruchtbaar veld door den Schrijver in twee deelen gesplitst wordt, waarvan het eerste van den aanvang

{==289==} {>>pagina-aanduiding<<}
der dertigjarige rust, door Duitschland na het sluiten van den Utrechtschen vrede genoten, tot aan de opkomst van göthe omstreeks 1780, het tweede tot onze dagen loopt. Vier oorzaken voor de eerste verheffing dezer Letterkunde, boven hare vroegere verfransching, worden in de eenigzins dichterlijke Wijsbegeerte van leibnitz en de Hoogescholen, de ontwakende zucht voor de Engelsche litteratuur, de gelijktijdige verschijning van sommige echte Dichters, en den invloed van den roem der Pruissische wapenen gevonden. (Bl. 129, reg. 10, schijnt, achter Fransche regelmatigheid, het woord bestreden of iets soortgelijks weggelaten, en daardoor juist het tegendeel van het bedoelde uitgedrukt te zijn.) De Schrijver rangschikt de meeste Dichters en Letterkundigen van dit Tijdperk in vier hoofdklassen, t.w. de Saksische, Pruissische, Göttingsche en Weimarsche school. Wat de eerste bijzonder onderscheidt, is de keurige en zuivere taal, die in poëzij en proza ver boven den lateren wildzang uitsteekt, en de didactische strekking, waardoor zij niet slechts vermaken, maar tevens nut stichten wilde. Is het niet wat te veel gezegd, (bl. 141) dat men de Fabelen van gellert tegenwoordig alleen aan de kinderen geeft?
De groote klopstock, ofschoon Sakser van geboorte, en met verscheidene sieraden der Saksische school bevriend, moet echter eenigzins als van deze afgescheiden worden aangemerkt, wier zaak, gelijk de Schrijver zelf zegt, de hoogere vlugt der poëzij niet was. De kritiek der Messiade, welke wij hier aantreffen, is oordeelkundig en fiksch.
In de Pruissische school bloeide eerst eene verhevene Dichtkunst, maar maakte weldra, vooral door lessing's invloed, voor den Prozastijl, en wel meest voor aesthetische en wijsgeerige schriften, plaats. Hare Wijsbegeerte volgde echter de verregaande stoutheid en zedeloosheid der Voltairiaansche niet. Onder de beste werken van engel verwonderde het Rec., diens Vorstenspiegel niet genoemd te vinden. Bl. 225, reg. 14, zal

{==290==} {>>pagina-aanduiding<<}
tegenwoordigen achter vader des Hertogs van Weimar ingevoegd moeten worden, zonder hetwelk de zin vreemd luidt.
Nu ontvangen wij eene beredeneerde opgave der Brunswijksche en andere Dichters en Letterkundigen, tot op de verschijning van wieland, wiens verdiensten omtrent Duitschen prozastijl en dichttrant worden erkend, terwijl de Schrijver zijne ondermijning van zedelijke beginselen meent te moeten betreuren. Te regt wordt aangemerkt, dat de nieuwere Duitsche Letterkunde, na 1775, Wijsbegeerte, Poëzij en Godsdienst niet slechts zocht te vereenigen, 't welk het schoonste denkbeeld is, maar ineen te smelten, waardoor veel verwarring en schade werd veroorzaakt. De opkomst en invloed der Kantiaansche Wijsbegeerte, die van den sentimentelen schrijftrant, en van de aanmerkelijke veranderingen in de taal, worden vervolgens aangewezen of breeder uiteengezet, en, na van de Göttingsche Dichtschool, die haren grond vond in eene vereeniging van voor het schoone en goede ontgloeide jongelingen, verslag gedaan te hebben, gaat de Heer van kampen tot de Weimarsche over, ‘die de Leipziger vrienden bijna heeft doen vergeten, de Berlijnsche school en de Göttinger letterkundige vereeniging in de schaduw geplaatst, en aan het kleine Weimar den welverdienden naam van het Duitsche Athene heeft verworven.’
Aan het slot eener oordeelkundige beschouwing van göthe's schriften gispt de Schrijver de monomanie der Duitschers voor dezen beroemden man, en wederspreekt het gevoelen van Mevrouw de staël, dat hij de scheppende verbeeldingskracht zou bezeten hebben, welke klopstock miste. Van de vier groote Vernuften, die te dezen tijde het Weimarsche Hof versierden, (wieland, göthe, herder en schiller) kent de Heer van kampen aan den laatsten de grootste dichterlijke verdiensten, ja, na klopstock, de eerste plaats op den Duitschen Zangberg toe. - J.p. richter wordt, in weerwil zijner zonderlinge ver-
{==291==} {>>pagina-aanduiding<<}
menging van boert en ernst, naar verdienste geprezen, maar aan von kotzebue verweten, dat hij aan de zucht, om effect te doen, alles, zelfs Godsdienst en zedelijkheid, oposserde; hoewel de Hoogleeraar erkent, dat sommige Tooneelstukken van dat overvloeijend Vernuft nog altijd iets bekoorlijks voor hem behouden hebben.
Hierop volgt eene beredeneerde opgave der overige Duitsche Tooneeldichters, der Oostenrijksche Dichters, der vervaardigers van kleinere poëtische voortbrengselen, o.a. schubart, tiedge, matthison en kosegarten, en der vroeger niet behandelde Romanschrijvers, in welke beschouwing a. lafontaine vrij laag geschat, en (bl. 292) gezegd wordt, dat zijn naam, in het begin dezer eeuw bijna vergood, thans, zoo wel bij ons als in zijn Vaderland, nagenoeg vergeten is. (Dit laatste echter heeft hij gemeen met andere hoogstverdienstelijke Schrijvers, en bewijst dus te veel. Lafontaine bezit, onzes oordeels, wel degelijk ook zijne goede, ja uitmuntende zijde.)
De Duitsche Geschiedschrijvers, aan de meesten waarvan de Hoogleeraar liever den naam van Geschiedonderzoekers zou geven, liggen nu aan de beurt. Over den nog levenden heeren hadden wij hier iets meer gewacht. Zelfs de tijd en plaats zijner geboorte en zijne voornaamste lotgevallen worden niet eens opgeteekend, gelijk zulks - wat de waarde des werks verhoogt - van de meeste overige Letterkundigen gedaan wordt.
Met den algemeenen eerbied voor het Christendom verviel de Kanselwelsprekendheid onder de Duitschers, echter met gunstige uitzonderingen, zoo als vooral in f.v. reinhard bleek, die het juiste verband tusschen het stellige Christendom en de uitspraken der Rede deed uitkomen, maar in zijn hoofdwerk, over de Christelijke Zedeleer, de hartelijkheid en gemoedelijkheid van gellert mist. De beoefenaars der zedelijke Wijsbegeerte en hun invloed op de Letteren, de romantische Dichters, de terugkeering der Natie tot meerder ernst en gods-
{==292==} {>>pagina-aanduiding<<}
vrucht, door de voor Duitschland zoo treurige gevolgen der Fransche Omwenteling, en het doorstralen van dien beteren geest in de gedichten van körner en anderen, worden vervolgens behandeld, maar daarentegen betreurd, dat müllner, en meerderen met hem, in hun tooneelwerk de leer van het Noodlot weder invoerden. - In de Kanselwelsprekendheid vond na reinhard eene groote verandering plaats, en deed het gevoel zijne regten meer gelden. 't Verwonderde ons, hier zelfs den naam van den hartelijken en gemoedelijken ewald niet vermeld te zien.
Het laatste van dit gedeelte zijner taak noemt de Heer van kampen tevens het treurigste, daar hij gewagen moet ‘van eene secte in het letterkundige, die alles in schaamteloosheid ver te boven gaat, wat ooit de grofste Epicuristen of de Fransche zoogenoemde Philosophen hebben durven zeggen of schrijven.’ - Men begrijpt, dat hier van heine, börne, gutzkow en consorten de rede is. - ‘Mogt,’ dus zeggen wij den Schrijver na, ‘de oude geest des Duitschen Volks, die van luther, klopstock en körner, ontwaken, en aan die aterlingen regt doen door de algemeene, allerdiepste verachting.’
Hoe veel hij ook van het vroeger behandelde nog onaangewezen gelaten heeft, gevoelt Rec. echter, dat hij zich, bij de vermelding der volgende Afdeeling, die aan de Britsche Letterkunde, van den aanvang der vorige eeuw tot op onze dagen, gewijd is, nog veel meer moet bekorten, om zijn verslag niet al te breed te doen uitloopen. De Lezer, nu reeds genoegzaam met den vorm en geest des werks bekend, kan zelf vermoeden, hoeveel belangrijks ook deze Afdeeling voor hem zal behelzen. De Engelsche poëzij in dit laatste Tijdperk overtreft toch, gelijk de Hoogleeraar juist opmerkt, in alle dichtsoorten, door innigheid van gevoel, kracht van verbeelding en stoutheid van voorstelling, die van het Vasteland; en hoeveel hebben wij tevens niet aan vele Britsche Prozaschrijvers, in onderscheidene vakken, te dan-
{==293==} {>>pagina-aanduiding<<}
ken, wegens welke men hier insgelijks een oordeelkundig en doorgaans naauwkeurig verslag aantreft. - Onder de niet onverdienstelijke Geschiedschrijvers vonden wij w. russell, Schrijver eener Geschiedenis van het nieuwere Europa, tot op den Parijschen Vrede van 1763, niet opgeteekend.
De Schrijver houde het ons ten goede, wanneer wij het door hem (bl. 473) gestelde, dat Ierland over 't algemeen arm in geest is, eene harde uitdrukking noemen. Hoe vele beroemde mannen toch, zoo wel in het staat- als letterkundige, zijn niet door dat Rijk opgeleverd, en welke achtingwaardige getuigenissen bezitten wij niet omtrent de vlugheid van geest en vatbaarheid van deszelfs ingezetenen, slechts onderdrukt door priestergezag aan den eenen, en eene, mogelijk door de voorzigtigheid gebodene, maar toch altijd voor verstandelijke ontwikkeling nadeelige, wantrouwende staatkunde te zijnen opzigte aan den anderen kant! Mogt de tijd eenmaal komen, niet dat de Iersche staatkundige school, gelijk de Schrijver (bl. 503) vreest dat te gebeuren staat, in het Parlement de heerschende wordt, maar dat het middel gevonden worde, om de bezwaren der Iersche bevolking, zonder nadeel voor Staat en Kerk, voor altijd op te heffen!
Het vierde en laatste Hoofdstuk is aan de Nederlandsche Letterkunde gedurende dit Tijdvak gewijd, en kon kort zijn, naardien de Schrijver de meeste der hier aangestipte zaken in zijne Geschiedenis dier Letterkunde uitvoeriger heeft behandeld, waar ook enkele namen, zoo van vroegere als latere Dichters en Letterkundigen, vermeld zijn, welke wij hier niet aantroffen.
Meer dan genoeg, vertrouwen wij, om te doen opmerken, hoeveel moeite zich de Hoogleeraar tot zamenstelling van dit werk heeft getroost, en welk een belangrijk geschenk hij daarin aan alle Letterminnaars gegeven heeft. Het verrijke dan veler boekverzamelingen; zij zullen er het nut en gemak gedurig van ondervinden.

{==294==} {>>pagina-aanduiding<<}
Van zoodanige werken geldt toch het: Indocti discant, etament meminisse periti.




Drie Jaren in Noord Amerika. Door James Stuart, Esq. Gevolgd naar den derden Engelschen Druk. III Deelen. Te Gorinchem, bij J. Noorduyn. In gr. 8vo. 1172 Bl. f 11-30.

De luimige sterne verdeelt de reizigers in klassen van verschillende benamingen, en dat mogt ieder wel doen, die berigten omtrent de grootste republiek van de nieuwe wereld tot leering of nut in handen neemt. Wanneer men zich de vragen: wie schreef? waarom? hoe? welke waren zijne bedoelingen? voldeed het gevolg daarvan aan zijne verwachting? eerst voorstelt, en bij eene vlugtige beschouwing van die berigten tamelijk voldoende kan beantwoorden, is daaruit voorshands op te maken, welke geloofwaardigheid het geheele werk verdient, de verwen, waarmede de schrijver het kleurt, en het oogpunt, waaruit hij alles zien moest en ook gezien heeft.
Bij de verschillende beschrijvingen van de staten van Noord-Amerika, die, in ernstigen of luimigen trant, het goede of het kwade op den voorgrond stellen, waarvan wij ook in ons tijdschrift, zoo wel in boekbeschouwing als mengelwerk, menigvuldige uittreksels gaven, is dit boek geheel niet overtollig. De schrijver is een Schot, die zonder vooroordeel, met Engelsche bedaardheid en lust tot onderzoek, naar 't schijnt enkel tot zijn vermaak en tot nut van hen, die zich in de nieuwe wereld willen nederzetten, (hetgeen bij zijne landslieden dikwerf het geval is) de reis ondernam. Hij reisde bijkans drie jaren rond, en geeft nu het resultaat zijner nasporingen op eene kalme wijze aan het publiek ten beste. Het verwondert ons niet, dat in het eerste jaar der uitgave drie drukken van het oorspronkelijke zijn noodig geweest, en het werk, ondanks den min behagelijken stijl, veelvuldige lezers gevonden heeft. De reiziger was de taal magtig, trof of maakte veelvuldige kennissen, en kon alzoo goede berigten opzamelen, die voor zijne landslieden onschatbare, maar ook voor anderen altijd hunne waarde hebben. Hij verbleef in Amerika van Augustus 1828 tot April 1831, en wij bekomen hier dus vrij nieuwe berigten omtrent dat land. De aller-
{==295==} {>>pagina-aanduiding<<}
nieuwste zijn, hoewel verspreid, ook reeds tot ons overgekomen, en daardoor weten wij, wat voltooide kanalen, afgemaakte en nog ontworpene spoorwegen al wederom tot vernieuwden rijkdom en welvaart hebben bijgedragen in een jong land, waar speculatiegeest, met voortvarende bedrijvigheid, schier even spoedig als stoombooten en spoorwegen voorwaarts snelt.
Hij toont wijders bekend te zijn met de voornaamste uitgegevene werken van zijne voorgangers; en daar hij niet door den bril van Kapitein basil hall, maar door eigene oogen ziet, - geene teleurgestelde verwachtingen te verkroppen heeft, gelijk de bekende Mistress trollope, wier spijt zich te dikwerf in gezochte aardigheden lucht geeft, - levert hij een verslag van zijne omwandelingen, dat in vele opzigten van anderen verschilt, en bestendig door onpartijdige vrijmoedigheid in het beoordeelen van personen en zaken gekenmerkt wordt.
De schrijver kwam met zijne vrouw gedurende de warmte in New-York, en deed kort daarna een uitstapje, de Hudson op, over Albany en Utica, langs het nieuwe kanaal, naar het meer Erie, tot aan de watervallen der Niagara, na op zijnen togt de gevangenis van Auburn bezocht te hebben, waarvan het stelsel zeer geroemd wordt, ofschoon dat van Philadelphia niet door hem onderzocht schijnt. Het is hier de plaats niet, daarover breedvoeriger te zijn; te minder, daar wij onze lezers, die er belang in stellen, met volle ruimte naar het mengelwerk van dit tijdschrift mogen verwijzen. Hij keert over Boston en Providence naar New-York terug. Op zijne verdere togten naar Philadelphia en Baltimore, Washington en Anapolis, vergezellen wij hem met genoegen, en met nog meer belangstelling langs denzelfden weg, over Charlestown en Augusta, dwars door het Indiaansche grondgebied van Alabama, naar Mobile en New-Orleans aan de groote Mississippi, die koningin onder de vorstelijke rivieren van Noord-Amerika. Van daar vaart hij den stroom op tot aan Louisville en de zamenvloeijing der Ohio, bezoekt de vereeniging der Mississippi met de Missouri, en komt in Illinois, aan de landen, die het Cougres aan de militairen geschonken heeft, - vaart de Ohio op tot aan het oude Fort du Quesne, thans de bloeijende fabrijkstad Pittsburg, en keert van daar te land, door het Alleghany-gebergte, over Philadelphia, naar
New-York terug. Allerbelangrijkst zijn de be-
{==296==} {>>pagina-aanduiding<<}
rigten over die gewesten, door napoleon, tegen het gevoelen van den bekwamen staatkundige talleyrand, voor een' spotprijs aan de Vereenigde Staten, uit vrees, verkocht, en waar, in de Prairiën, nog duizende bij duizende vruchtbare akkers eene geheele Europesche bevolking kunnen voeden. Behartigenswaardig zijn de wenken, die hij aan landverhuizers geeft, en niet zonder grond het vermoeden, dat eenmaal in het westen de hoofdstad der Vereenigde Staten geplaatst zal worden.
De schrijver is blijkbaar ingenomen met het land, dat hij bezoekt, en met deszelfs vrije inwoners. 't Is waar, dat zijne manier van reizen en zijn inschikkelijk gedrag, benevens zijn titel van onderzoekend reiziger, burger van Groot-Brittanje, zonder oud-Engelander te zijn, hem veel in het gunstigste daglicht moest doen zien; maar hij offert toch daaraan de waarheid eener bedaarde beschouwing niet op, en daar hij geene handelsbetrekkingen aanknoopte of landen kocht, was hij beveiligd tegen het bedrog der speculative grondbezitters en tegen de Yankee-streken, waar anderen zoo bitter over klagen. Zonder de matigheidsgenootschappen te veroordeelen, doet hij toch sommige nadeelen daarvan voor de arbeidende klasse gevoelen, en verdedigt de besaamde camp-meetings, of godsdienstige vergaderingen in de open lucht, waarbij hij, in weerwil van de onrustbarende berigten van andere reizigers, niets onvoegzaams zag plaats hebben. De gebreken van het vrije volk worden over het algemeen met veel verschooning behandeld, de ongeregeldheden bij de stemmingen luchtig overgesprongen of ontkend, en in het algemeen is zijne reisbeschrijving zoodanig ingerigt, dat hij kan rekenen een welkome gast te zijn, wanneer hij mogt goedvinden zijn bezoek bij broeder jonathan te herhalen. Zijne onpartijdigheid in de meeste gevallen gaat echter zelfs zoo verre, dat hij het karakter der Hollanders, die New-York en Albany onder de namen van Nieuw-Amsterdam en de Willemstad bevolkten, regt laat wedervaren, de reizen van den kundigen saxen weymar aanhaalt, en het kanaal van Amsterdam naar den Helder den verschuldigden lof toezwaait. Waarlijk eene uitzondering op den gewonen regel, die het goede niet wil zien of zoeken, waar het te vinden is!
Het werk kan overigens als reisboek met vrucht geraadpleegd worden, daar het de wegen beschrijft, de beste hôtels, de kosten van verblijf en vertering opgeeft, goeden

{==297==} {>>pagina-aanduiding<<}
raad bevat, om, met de minste kosten, het meeste en belangrijkste te zien, achting, welwillendheid, ja onderscheiding te verwerven bij de inwoners; hetgeen niet zonder gepaste teregtwijzing van het doorgaande gedrag zijner landslieden, de Engelschen, geschiedt.
De schrijver, wiens aanteekeningen, van den beginne af, voor de pers schijnen bestemd te zijn geweest, verontschuldigt zich te regt over duisterheden en onduidelijkheden in den stijl. Wij zouden er bij kunnen voegen, dat hij nu en dan niet vrij van herhalingen en eenzijdige beschouwing is. - De vertaler zelf zegt een nieuweling te wezen, en tot de overgieting in onze taal maar weinige uren van zijne beroepsbezigheden te hebben kunnen afzonderen. Hij heeft dan ook zijne taak juist niet met naauwkeurigheid vervuld, en de duisterheden van het oorspronkelijke hier en daar in diepen nacht doen verkeeren, vooral waar het afgetrokkene redeneringen geldt, die buiten of boven den gewonen verhaaltrant loopen. - Ook de correctie is slordig: de lijst der misstellingen en drukfonten achter het 1ste en 3de deel zou nog aanmerkelijk breeder kunnen zijn. De letterdruk is vo doende. - Eene gesteendrukte afbeelding van de vallen der Niagara versiert het eerste deel; waarbij het ongeval, dat den grooten schrijver van de Génie du Christianisme bijkans het leven kostte, niet onaardig te pas gebragt is. Op ieder titelblad wordt hetzelfde vignet, zuinigheidshalve, herhaald.
Ondanks de gemaakte aanmerkingen, kunnen wij den lezer, wien het om kennis van, en grondig oordeel over het bezochte land te doen is, gerust aanraden, de aangeduide gebreken met den mantel van verschooning te bedekken, en zijn nut te doen met dit belangrijke werk, zonder daarom te verzuimen, anderen te raadplegen; alzoo, alle schrijvers beproevende, het goede te behouden, dat in dezen bestaat in een helder denkbeeld van de nog steeds, in bloei, rijkdom en beschaving, met reuzenschreden voorwaarts gaande Vereenigde Staten van Noord-Amerika.

Verhaal van eenen tweeden Zeetogt en van verscheidene Landreizen in de Noordpool-gewesten, ondernomen tot opsporing eener Noordwestelijke doorvaart, door Sir John Ross, Kapitein ter Zee, Ridder enz. enz. IIIde Deel.

{==298==} {>>pagina-aanduiding<<}
Te Zutphen, bij W.J. Thieme. 1837. In gr. 8vo. 284 Bl. f 2-50.

Wij verlieten onze moedige reizigers met het einde des jaars 1830, en alzoo midden in den tweeden winter, dien zij in de Poolgewesten doorbragten. Zoodra het voorjaar zulks vergunde, werden andermaal landtogten ondernomen, doch andermaal de hoop verijdeld van dat jaar te zullen ontkomen. Met het einde van September had men nogmaals de verschrikkelijke zekerheid van te moeten overwinteren in een oord, waar het klimaat van den zomer nagenoeg met onze gewone winters gelijk staat, en de barre koude van den langen winter, bij volkomen gemis van de zonnestralen, zich bijna - neen, voor ons in het geheel - niet denken laat. In 1832 bleek volkomen de onmogelijkheid, om hun schip, dat oneindig veel geleden had, immer van daar te krijgen. Dien ten gevolge werd met ongeloofelijke moeite, en niet dan door het overwinnen van ontelbare bezwaren, een groot gedeelte van den leeftogt vervoerd. Men hoopte met sloepen Straat Davis te bereiken gedurende den tijd, dat zich daar de walvischvaarders ophielden. Nogmaals vergeefs! Thans moest men - hetgeen nog veel erger was - den vreeselijken poolwinter doorbrengen in eene opgeslagene hut. Men begon nu ook aan het scorbut te lijden. De lezer rilt letterlijk bij het vernemen van het nameloos lijden der ongelukkigen. Eindelijk, maar eerst den 26 Augustus 1833, (een onvergetelijke dag voor de rampzalige togtgenooten!) sloeg het uur der verlossing. Een Engelsche walvischvaarder, de Isabella, nam de reizigers, die naauwelijks meer naar menschen geleken, op, en bragt hen behouden in hun vaderland. Verschrikkelijk is het, het eenvoudig en onopgesmukt verhaal te lezen van alles, wat zij hebben doorgestaan; en Rec. althans moet volmondig verklaren, dat de belooning verreweg onevenredig was aan de gevaren, die zij hadden getrotseerd, en de doodsangsten, jaren lang door hen uitgestaan. Doch, men verneemt hier enkel, wat Kapitein ross zelf
zegt, en voorbarig ware het, daarnaar alleen te oordeelen. Hadde men in Engeland ‘den uitslag niet gerekend, maar het doel alleen geteld,’ dan ware de zaak misschien anders geloopen. Het schijnt echter, dat daarachter een geheim verborgen is, waarvan wij den sluijer niet kunnen opheffen; weshalve het best is - te zwijgen.

{==299==} {>>pagina-aanduiding<<}

Doch dit daargelaten; het deel, dat wij aankondigen, is het slot van een hoogstbelangrijk reisverhaal. Wij weten niet, of de bevelhebber, of ook zijn neef, de Kommandeur (*) ross, de reis uit een wetenschappelijk oogpunt voor het publiek hebbe beschreven, hier en daar in het reisverhaal wordt naar zoo iets verwezen. Geheel wordt het echter in dit werk niet voorbijgegaan. Vrij breedvoerig is het verslag van den Kommandeur over het komen op de plaats van de magnetische Noordpool. Hij meent, dat punt den 1 Junij 1831 's morgens ten 8 ure te hebben bereikt op 96o 46′ 45″ W.L. van Greenwich, en op 70o 5′ 17″ N.B. Een meer breedvoerig en wetenschappelijk verslag van dit gedeelte der ontdekkingen heeft de schrijver aan the Royal Society medegedeeld. Het is opgenomen in de Philosophical Transactions van 1834. Eene groote zelfvoldoening is het voor ross geweest, na zijne terugkomst te vernemen, dat de berekeningen van den Hoogl. barlow ook juist dat punt als de plaats hadden aangewezen, ‘welke de natuur tot het middelpunt van eene harer groote en geheime werkkrachten gekozen heeft.’ Het is ongetwijfeld merkwaardig, dat ross een punt bereikt heeft, waar de inclinatie der magneetnaald 89o 59′ was, en de horizontale naalden al hare werking verloren hadden; maar schoon erkend wordt, dat men daarom niet kunne zeggen, ‘hij hebbe eene plaats bezocht, waar de magnetische pool tusschen den voet en het middelpunt der aarde
was,’ zoo geeft Rec. toch in bedenking, of niet veel van dat hoogst merkwaardige wegvalt, wanneer men in aanmerking neemt, dat dit punt niet onveranderlijk is. De variatiën in de declinatie der kompasnaald bewijzen dit overvloedig; zoodat, al hadde ross dat punt, de pool, ‘onder den voet’ gehad, intusschen, om zoo te spreken, dat punt zou zijn weggeschoven. Doch wij moeten ons bekorten, alleen nog zeggende, dat wij als misstellingen aanteekenden: bladz. 30 Kommandeur ross, lees Kapitein; bladz. 68 voorheen, lees voortaan; bladz. 127 onaangenaam, lees aangenaam; bladz. 148: ‘Zij (de zon) was den 25sten November astronomisch verdwenen, en na den 23sten was zij door geene straalbuiging meer zigtbaar geworden.’ Het moet

{==300==} {>>pagina-aanduiding<<}
zijn: ‘Zij was den 23sten..... en na den 25sten.....; bladz. 214 1 October 1834, lees 1832; bladz. 264 Admira leitskreek, lees Admiraliteitskreek.
Van ons minder gunstig oordeel over de Kaart, voor het 1ste deel geplaatst, hebben wij, bij de lezing van het onderhavige, geene reden gevonden, om terug te komen. Zij bevat langs de oostkust van Boothia Felix eene vermoeijende menigte van in het Reisverhaal meestal niet vermelde namen van baaijen, kapen enz.; terwijl niet alles, wat er op moest staan, (b.v. de Luipaardseilanden) er op te vinden is.
Dit werk verdient naauwkeuriger lezing, dan doorgaans het lot is van boeken, die, in de leesgezelschappen van den eenen aan den anderen der leden gezonden wordende, meestal slechts eene zeer oppervlakkige lectuur erlangen. Het behoort tot de zoodanigen, die eene opzettelijke en herhaalde lezing dub bel waardig zijn. Ach! dat zulke solide werken door ontelbare nietsbeduidende Romans moeten verdrongen worden!

Lessen over de Redekunst en Fraaije Letteren, enz. Naar het Engelsch van H. Blair. IIde en IIIde of laatste Deel. Te Groningen, bij J. Oomkens. In gr. 8vo. f 10-20.

In het Voorberigt voor het tweede Deel van dit belangrijk werk daagt de Hoogleeraar lulofs den Beoordeelaar, in de Letteroefeningen, van zijne Reis naar Baden-Baden uit, om zijnen naam te noemen, en wel, omdat die Recensent sommige uitdrukkingen, in dat reisverhaal voorkomende, profaan genoemd had; terwijl Prof. lulofs meent, dat men althans eenen Hoogleeraar zoo iets niet te last mag leggen, of de beschuldiger moet zijnen naam noemen; welk argument, van het Hoogleeraarsambt ontleend, wij niet geldig keuren. De berigtgever nopens dit werk over de Redekunst enz. weet volstrekt niet, wie in dit Tijdschrift het Reisje naar Baden-Baden beoordeeld heeft; doch waartoe die Recensent zijnen naam zou behooren te noemen, verklaart hij niet te begrijpen. Wij zouden den Heer lulofs gelijk geven, indien eenig Recensent deze of gene onbewezene of onbewijsbare daden of gesprekken den Hoogleeraar had aangetijgd, en indien laatstgemelde, ontkennende aldus gesproken of gehandeld te hebben, alsnu den lasteraar uitdaagde, zijnen naam bekend te maken. Maar niets van dat alles bestaat

{==301==} {>>pagina-aanduiding<<}
De door Prof. lulofs bedoelde Recensent noemt zekere spreekwijzen, die door den Hoogleeraar waarlijk gebezigd, geschreven en door den druk openbaar gemaakt zijn, profaan. Er bestaat bij den beschuldigde geene ontkentenis van het feit, maar alleen verzet hij zich tegen de qualificatie. De vraag is niet: Is Prof. lulofs ten onregte betigt, deze of die woorden te hebben geschreven? Maar alleen: Verdienen deze of die woorden, door Prof. lulofs ter neder gesteld, profaan te worden genoemd? Nu kan de beschuldigde beweren, dat zijne uitdrukkingen geenszins onbetamelijk waren, en hij althans er geene kwade bedoelingen mede had. Het laatste punt kan de bedoelde Recensent, en zal denkelijk ieder lezer gaarne willen toestemmen. Immers elk wanbedrijf is zamengesteld uit het stoffelijke der daad, en uit het oogmerk waarmede; en de strafbaarheid in volle uitgestrektheid, ook de zedelijke strafbaarheid, voor zoo veel die over meer dan onvoorzigtigheid gaat, is daarvan afhankelijk. Doch al houdt men het nu nog zoo gaarne daarvoor, dat de Schrijver slechts onschuldig schertsen wilde; bij de beoordeeling der vraag, of hij zoo onvoorzigtig is geweest, woorden te bezigen, die in hunnen zamenhang een' profanen zin opleveren, daar wordt, zoodra de daadzaak zelve erkend, en alleen de bestrafbaarheid daarvan wordt tegengesproken, de naam van hem, die zulke uitdrukkingen profaan noemt, volstrekt onverschillig. Ieder kan er van denken, gelijk hij meent overeenkomstig met de waarheid te zijn. - Het is in zóó ver even als met de beoordeeling van het regtzinnige van iemands geopenbaarde gevoelens. Zoo zullen slechts sommigen afkeuren de noot (bl. 263) op de aanteekening op bl. 232 van het tweede deel dezes werks; de meesten, ook Recensent, zullen er mede instemmen. Maar
velen zullen zich met hetgeen voorkomt in die aanteekening zelve op bl. 232, te vinden bl. 260 tot 263 ingesloten, niet kunnen vereenigen; Recensent, daarentegen, is op dat punt het gevoelen van Prof. lulofs volkomen toegedaan. Niet alleen, dat de Recensent van dit werk eene eindelooze foltering der verdoemden, volgens zijne Rede, als het Opperwezen onwaardig beschouwt, en het daarvoor houdt, dat de zedelijke Rede ons gebiedt te gelooven, dat de straffen in de eeuwigheid niet slechts tot handhaving der orde, maar ook tot uitroeijing van het booze beginsel, en misschien tot verbetering en eindelijke zaiiging der verdwaalden zullen worden aangewend; - niet alleen, dat

{==302==} {>>pagina-aanduiding<<}
hij den Hoogleeraar toegeeft, dat, voor zoo ver sommige Bijbelplaatsen het tegendeel schijnen te leeren, daaruit slechts blijkt, dat wij die teksten nog niet goed begrijpen, omdat de openbaring van God aan onze Rede geenszins met die in den Bijbel strijden kan, veel min de Bijbel zichzelven kan tegenspreken, door zoo iets te leeren, en echter God als de hoogste magt, wijsheid en liefde aan ons af te schilderen; - niet alleen dat alles; maar Recensent van dit werk houdt al wat eeuwig genoemd wordt, met betrekking tot geschapene wezens, slechts in dien zin voor eeuwig, dat geen schepsel daarin verandering maken kan of mag, maar alleen God, als het Hem goeddunkt, d.i. als zijne volmaaktheid het vordert. Zoo waren alle Engelen der eeuwige zaligheid deelachtig; maar zij, die hun beginsel niet bewaard hebben, zijn van die zaligheid door God voor eeuwig beroofd, d.i. zonder dat zij zichzelven, of eenig schepsel hun verlossing kan aanbrengen, behoudens de magt van God, om hen te herstellen, zoo Hij ooit daartoe reden vindt. Zoo bezaten adam en eva het eeuwige leven; maar God ontnam het hun, toen zij gezondigd hadden. Zoo waren de wetten van mozes eeuwige inzettingen; d.i. het was den Israëliten verboden, er ooit van af te wijken, tenzij God (gelijk Hij door christus gedaan heeft) die plegtgeboden ophieve. Zoo is er voor de regtvaardigen een eeuwig leven te wachten, waarvan zij door geene eindige magt kunnen beroofd worden; voor de zondaren, voor zoo veel zij zich op aarde niet bekeerd hebben, eene eeuwige straf, een lijden dus, waarvan geen schepsel hen verlossen kan. Doch de Bijbel leert, dat God hen, die eenmaal verlost zijn, in zijne kracht zal
bewaren, zoodat het eeuwige leven, om die reden, hun, die toch nooit meer zondigen zullen, nimmer door God zal ontnomen worden; terwijl echter nergens verkondigd wordt, dat God het aan de veroordeelden onmogelijk zal maken, door lijden te worden gelouterd, en men veeleer het tegendeel als schriftmatig beschouwen mag. Recensent kan dwalen, zoo wel als Prof. lulofs en ieder ander; maar elk geloove, wat hem waarheid schijnt!
Zoo wel het tweede als derde Deel dezes werks is weder uitmuntend vertaald, vooral voortreffelijk verrijkt door den schat van smaak en kunde, dien Prof. lulofs bezit, en waar hij zoo ruimschoots den weetgierigen Letterminnaar van mededeelt. Hoe welgeslaagd zijn doorgaans de vertolkingen

{==303==} {>>pagina-aanduiding<<}
in dichtmaat! Hoe fijn en oordeelkundig zijn de opmerkingen! - Over de drukseilen verontschuldigt zich de Hoogleeraar; wij zullen dus daarover niet spreken. Eveneens zwijgen wij over het omslagtige van sommige uitweidingen, omdat er maar zeer weinig voorkomt, hetwelk wij zouden willen missen. Mogen wij ééne aanmerking maken, dan hadden wij nog liever een geheel oorspronkelijk werk van den bekwamen lulofs ontvangen. Dan zou er meer eenheid en orde zijn. Doch wij leggen den vinger op den mond!... Hoe weinigen onzer Hoogleeraren schrijven zoo veel en zoo veel goeds voor het Publiek! Velen begraven hun talent in de aarde, voor zoo veel men het openlijk optreden als Schrijvers anders billijk van hen verwachten mogt. De Heer lulofs verdient dus ook in dat opzigt als voorbeeld te worden aangehaald.

Handleiding tot het geven van Huisselijk Onderrigt in de Godsdienst, door F. Busch. Naar het Hoogduitsch. Te Amsterdam, bij J.D. Sijbrandi. 1838. In gr. 8vo. XII en 273 Bl. f 2-65.

Konden wij de geheele Voorrede des Vertalers van dit boek uitschrijven, wij zouden het naar zijne aanleiding, waarde en strekking ligt het best doen kennen. Wat deze Vertaler van zijn eigen werk, ter wijziging en bekwaammaking van het oorspronkelijke voor onze landgenooten, zegt, ziet de lezer al spoedig volkomen juist en naar waarheid te zijn. Men bemerkt dan ook, wat den vorm aangaat, geheel niet, dat men eene vertaling leest; schoon het ons voorkwam, dat het hier en daar moeite moet gekost hebben, den langen, ingewikkelden zin, welken een Duitscher niet ligt geheel vermijdt, regt Hollandsch en duidelijk te maken (ce qui n'est pas clair, n'est pas Français, zeggen onze zuidelijke naburen). Zoo wij eenig bezwaar tegen den Eerw. sijbrandi, aan wien wij de overzetting verschuldigd zijn, wilden inbrengen, het zou zijn, dat hij zich niet nog wat meerdere vrijheid veroorloofd heeft, door wat meerdere eenvoudigheid, beknoptheid en vastheid van denkbeelden in het werkje te brengen, waarvoor wij Z. Eerw. ten volle berekend zouden gehouden hebben. Ondertusschen is het mogelijk, dat het werk in zijne tegenwoor-
{==304==} {>>pagina-aanduiding<<}
dige gedaante aan velen beter voldoet. En in allen gevalle strekt bescheidenheid den nog jeugdigen Prediker tot eer.
Het boek, zoo als het is, verdient alle aanprijzing. De Schrijver behoort tot de gelukkige uitzonderingen onder zijne landgenooten, die tot geen uiterste, hetzij van nieuwheid en ligtzinnigheid, hetzij van opzettelijke ouderwetschheid en slaafsche gehechtheid aan de letter des Bijbels, vervallen. Zijn boek is te dezen aanzien in dien gelukkigen geest, welke in ons land bij de bekwaamste en beste Leeraren gevonden wordt. Waarin het zich, als voortbrengsel van het nieuwere Duitschland, nog mogt onderscheiden, dat strekt ten deele, om het meer aan te prijzen. Wij bedoelen die ligte tint der leer van den beroemden schleyermacher, waardoor de persoon van den Zaligmaker, als het beeld en de eigene openbaring der Godheid, nog boven zijne leer in het licht treedt. Wij zeggen echter ten deele. Want onze straks geuite wensch, dat de Vertaler nog meer mogt omgewerkt hebben, doet van zelve zien, dat wij niet alles goedkeuren. Schoon toch de Schrijver het wonderdadige rond en openlijk erkent, hij spreekt er echter hier en daar over, of er eenige twijfel ten opzigte van het geheel bovennatuurlijke in dezen bij hem bestond; alsof het, met name bij de Apostelen, uit de magt en grootheid van hunnen geest, door God bezield, kon verklaard worden. Dergelijke komt ons verkeerd voor. De Schepping is het eerste wonder; en zoo min wij dat kunnen verklaren, kunnen wij ook de overige vruchten der Almagt.... meer dan gelooven. Zwakke geesten ergeren zich ligt aan zoo iets.
Eene andere aanmerking is van tegengestelden aard. De Schrijver geeft zich, onzes achtens, al te veel moeite, om zijne leer in de vormen van het oude kerkelijke stelsel te gieten. Om slechts iets te noemen: de bekeering wordt blijkbaar als een algemeen en stellig vereischte bij den Christen gevorderd. Hij verzacht dit denkbeeld wel in zoo verre, dat zij bij sommigen onmerkbaar, als van der jeugd af plaats grijpt. Maar, is dit genoeg? Is het gansche denkbeeld niet tijd- en plaatselijk, in de geschiedenis der stichting van de Kerk gegrond, toen allen afgeweken waren, en Joden en Heidenen, al even verwerpelijk voor God, tot nieuwe menschen, tot Christenen moesten worden? Bestaat er voor ons, in het algemeen, eene andere dan de gedurige bekeering, dan de strijd om in te gaan? En zoo er oogenblikken van bijzonder nadenken, van waarachtige verbetering bij ons

{==305==} {>>pagina-aanduiding<<}
voorkomen, - komen die juist maar eens? Indien Recensent aan de kracht van zulk eenen, meestal voorbijgaanden, ernst en droefheid geloofde, volgens de leer, dat de bekeerden wel vallen, maar niet vervallen kunnen, hij zou althans tusschen twee tijdperken in zijn leven, voor die gelukkige gebeurtenis, in het onzekere zijn, en daardoor misschien alle vrucht dezes geloofs verliezen.
Doch, zoo als wij zeiden, anderen zullen het boek daarom te eer verkiezen. En die dit ook niet doet, zal er evenwel het uitnemendste voedsel voor zijnen geest vinden. Het is, zoo als uit den titel blijkt, met een bijzonder oogmerk geschreven, en wel bepaaldelijk, volgens de Voorrede, voor eene moeder, die hare eigene dochter gaarne godsdienstig onderwijs zoude mededeelen. De Voorredenaar meent, dat het vooral in ons land aan soortgelijke moeders, of ook vaders, niet zal ontbreken, omdat hier, volgens wijze verordeningen, op de scholen, behalve Bijbelsche geschiedenis en dergelijke algemeen aangenomene waarheden, geen zoodanig onderwijs wordt gegeven. En inderdaad, waar dit met de huiselijke opvoeding en het ouderlijk bestuur kan zamengaan, (waartoe dit boek hulp en leiding biedt) daar zal zulks gewis van de beste gevolgen zijn. En tot dat einde prijst zich het werkje uitnemend aan. Het onderwijs hecht er zich geheel aan den Bijbel, zonder de Natuur te verwaarloozen. Het vooronderstelt (volgens een in Duitschland thans vrij algemeen aangenomen denkbeeld) zekere kiem van Godskennis in den mensch, die door Natuurbeschouwing en Bijbelleer vooral slechts ontwikkeld wordt. Wij voor ons denken daarover eenigzins anders. De wet der zeden in ons en de Natuur buiten ons; ziedaar wat wij voor het gegevene achten, waaruit de Godsvrucht daarna voortspruit. Doch, dit doet niets ter zake. Van het mindere tot het meerdere opklimmende, geeft de Schrijver een schoon tafereel van alles, wat de mensch te weten noodig heeft.
Ook verbeelde men zich niet, dat het boek alleen tot gezegde einde zou kunnen dienen. Neen; als leesboek, tot eigen onderwijs, als middel om het geleerde niet weêr te verliezen, ja als handboek voor Predikanten zelve, kan het allezins dienen: is het ook niet om het geheel te volgen, het zij dan om het goede er uit te behouden. Doch, dit alles spreekt immers van zelf. Wij leggen de pen neêr, en wen-
{==306==} {>>pagina-aanduiding<<}
schen busch en zijnen Vertaler het meeste genoegen van dezen arbeid.




Handleiding bij het Onderwijs in de Christelijke Geloofs- en Pligtenleer. Ten gebruike in Doopsgezinde Gemeenten, door J. Boeke, Leeraar bij de Vereenigde Doopsgezinde Gemeente te Amsterdam. Te Amsterdam, bij J. Müller. 1837. In kl. 8vo. 91 Bl. f :-70.

De Eerw. boeke heeft voor zich genoegzame redenen gevonden, om de menigte van grootere en kleinere onderwijsboeken in de Christelijke geloofs- en zedeleer, die, vooral sedert het begin dezer eeuw, hier te lande zijn in het licht verschenen, door de uitgave van boven vermelde Handleiding te vermeerderen. Naar zijne betuiging in het Voorberigt, hoopt hij daardoor mede te werken ‘ter vervulling van eene behoefte, die in zijne Kerkgemeenschap tegenwoordig, zoo hij gelooft, algemeen gevoeld wordt.’ Deze betuiging kan eenigzins vreemd schijnen, zoo men bedenkt, dat de onderscheidene Afdeelingen der Protestantsche Kerk in ons Vaderland, met verzachting van hetgeen dezelve vroeger zoo scherp onderscheidde, in de hoofdwaarheden van het Christelijk geloof elkander zoo zeer zijn genaderd, dat de Predikanten, zonder eenigen schroom, zich van de wederzijds uitgegevene geschriften voor het godsdienstig onderwijs der jeugd kunnen bedienen, en dit ook werkelijk doen. Intusschen zal hij, die de woorden godsdienstige verdraagzaamheid en vrijzinnigheid regt verstaat, niet alleen niet wraken, maar goedkeuren, dat, zelfs bij dezen staat van zaken, elk Protestantsch Kerkgenootschap zijne eigene onderwijsboeken heeft, en door derzelver gebruik den geest tracht te bewaren, die hetzelve kenmerkt. Behalve toch, dat de bepaalde punten, die het onderscheidende van elke gezindte uitmaken, bij de godsdienstige opleiding van jongelieden behandeld worden, en invloed hebben op het zamenstellen van geschriften, daarvoor bestemd, zoo komt hier mede in aanmerking het eigenaardig inzigt in het opvatten en voorstellen der Bijbelsche waarheid bij ieder Kerkgenootschap, waartoe de katechetische geschriften veelzins bevorderlijk zijn. En welligt is dit een der gronden, waarop de behoefte rust, waarvan de Schrijver in zijn Voorberigt gewaagt. Indien Rec. zich hierin niet bedriegt, zoo moet

{==307==} {>>pagina-aanduiding<<}
hij het oogmerk van den Eerw. boeke ten volle billijken, als die, voor de jeugd onder zijne geloofsgenooten schrijvende, slechts hetzelfde doet, wat zijne overige Protestantsche Ambtsbroeders, door de uitgave van hunne godsdienstige onderwijsboeken, voor hunne Gemeenten bedoelen.
Bij zulk eene beschouwing der zaak is het den Heere boeke voorzeker moeijelijk gevallen, van de onderwijsboeken, door Doopsgezinden in den geest van hunne Kerkgemeenschap opgesteld, er een uit te kiezen, dat aan zijn oogmerk kon gerekend worden te beantwoorden. Verre de meeste toch van die geschriften uit vroegere dagen ademen naar inhoud en vorm te veel een' anderen geest, dan dat zij in den tegenwoordigen tijd bruikbaar zouden zijn, en zelfs de nieuwere laten in beide opzigten te veel te wenschen over, dan dat zij de behoefte aan meer geschikte leerboeken niet zouden hebben doen gevoelen. Het is dan ook ter vervulling van deze behoefte, dat deze Handleiding is vervaardigd, en, voor zoo veel Rec. er over mag oordeelen, is hierdoor aan de Doopsgezinde Kerkgemeenschap in 't algemeen eene wezenlijke dienst bewezen.
De titel wijst de bepaalde bestemming van het boekje duidelijk aan; hetzeive strekt ‘ten gebruike in Doopsgezinde Gemeenten.’ Het maakt geene aanspraak op een' uitgebreider werkkring, dan die binnen de naauwe perken der Doopsgezinde Kerkgemeenschap zich voor hetzelve opent; en de Eerw. Schrijver zal zijn oogmerk bereikt achten, zoo hij door zijnen arbeid den opbouw van velen onder zijne geloossgenooten in waarheid en Godzaligheid bevorderlijk zijn mag. Het spreekt dus wel van zelf, dat men de kenmerkende gevoelens der Doopsgezinden over sommige geloofsartikelen, met derzelver gronden, en de toetsing der gevoelens van andersdenkenden daarover, hier vindt opgegeven; doch Rec. houdt zich verzekerd, dat geen welgezinde hierin eenigen aanstoot vinden zal. Ook hier, waar het op de handhaving van het kenmerkende der eigene Kerkgemeenschap en op de wederlegging van afwijkende gevoelens aankomt, verloochent de Man zich niet, die gevoelt en toont te weten, niet alleen wat beleefdheid, maar wat Christelijke verdraagzaamheid is, in den edelen en stelligen zin des woords.
Wat het zakelijk gedeelte van het boekje betreft, zoo vindt men het Evangelie daarin voorgesteld in deszelfs Goddelijke hoogheid, als het eenige voldoende middel tot een

{==308==} {>>pagina-aanduiding<<}
nieuw en zalig leven, in gemeenschap met God door jezus christus; men bespeurt er in den ijverigen Protestant, die, de H. Schrift als het eenig gezaghebbend rigtsnoer in zaken des geloofs eerbiedigende, met groote zorgvuldigheid de bewijsplaatsen heeft uitgelezen; den kundigen Godgeleerde, die met de tegenwoordige vorderingen zijner wetenschap bekend is; den scherpzinnigen Denker, die de begaafdheid bezit, zijne gedachten ook over ingewikkelde onderwerpen juist en duidelijk voor te stellen, en, gelijk reeds gezegd is, den Doopsgezinde, die met zijne Kerkgemeenschap is ingenomen, maar die ingenomenheid met echte Christelijke verdraagzaamheid vereenigt.
Wanneer men den rijken inhoud nagaat, zoo kan men zekerlijk niet ontkennen, dat het boekje zeer veel bevat, ja te veel voor den gewonen leerling, en dus overladen kan schijnen. Rec. zou echter den geëerden Schrijver meenen te verongelijken, zoo hij verzweeg, wat deze daarover in het Voorberigt vermeldt. Daar toch zegt hij, dat zijne Handleiding, ‘bij hare beknoptheid, veel aanleiding tot nadere ontwikkeling geeft; terwijl zij den onderwijzer, ten aanzien van de meerdere of mindere uitvoerigheid der behandeling, ruime vrijheid laat; - dat het boekje oorspronkelijk bestemd is, om te dienen bij het onderwijs van leerlingen, die den tijd en de geschiktheid bezitten, om schriftelijke opstellen, over het in de katechisatie besprokene en gehoorde, te vervaardigen;’ en verklaart hij, ‘wel gepoogd te hebben, door de kennelijk onderscheiden letter van de hoofdstellingen en vragen, het boekje ook voor minder ontwikkelde jongelieden eenigzins dienstbaar te maken, doch diens ondanks zelf het daarvoor min geschikt en voldoende te blijven achten.’ Wanneer men dit in het oog wil houden, vallen de bedenkingen tegen te groote uitvoerigheid, die anders ligtelijk zouden te maken zijn, weg, en zal men in den rijkdom van zaken, die hier aangeboden wordt, niets meer zien, dan een streven naar volledigheid, die met het beknopte in de voorstelling en met het kernachtige en praegnante in de uitdrukking kan gepaard gaan, zonder dat zij daarom, gelijk wel eens gebeurt, het gebied der eigenlijke Godgeleerdheid betreedt. Deze aanleg van het boekje blijkt ook onder anderen daaruit, dat er in gehandeld wordt van de geschiedenis der Kerk en van de verschillende Kerkgenootschappen, van de uitwendige eenheid der Kerk, van het mogelijke en wenschelijke daarvan, enz.

{==309==} {>>pagina-aanduiding<<}
enz. Dit zou voorzeker in eene Handleiding voor minder ontwikkelden niet te pas komen, maar mag aan beschaafde jongelieden in onze dagen niet onbekend blijven; weshalve de behandeling daarvan op de katechisatiën, zelfs door de Synode der Nederlandsche Hervormde Kerk, zoo Rec. zich wél herinnert, teregt is aanbevolen. Onze Duitsche naburen, die het gebied der Katechetiek nog al bearbeid hebben, schijnen zulk eene uitvoerigheid en volledigheid in het Christelijk onderwijs voor meer ontwikkelden niet af te keuren, zoo als men kan opmaken uit de leerboeken van draeseke, (vooral zoo als het in onze taal is overgebragt en vermeerderd door van epen) van simonjr., winzer en anderen, hoewel deze wel wat te veel geven en te diep gaan.
Het komt in een leerboekje als het onderhavige grootelijks aan op de orde en rangschikking der zaken; en Rec. zou aan de pligten van waarheidsliefde en onpartijdigheid meenen te kort te doen, zoo hij het eigenaardige onvermeld liet, wat boeke te dezen aanzien van zijne voorgangers onderscheidt. Zijne Handleiding namelijk komt met vele andere vroeger uitgegevene daarin overeen, dat de Christelijke waarheden in korte stellingen worden medegedeeld, met aanwijzing op niet uitgedrukte Bijbelteksten, en dat onder die stellingen vragen staan, welke ten deele op de stelling zelve, ten deele op de achter de vragen gevoegde teksten, of op de bij de stellingen gevoegde korte aanmerkingen slaan, ten deele in het boekje zelf geen antwoord vinden, maar door den onderwijzer dienen beantwoord te worden. Dit verband tusschen de hoofdstelling en de daaruit afgeleide vragen is, naar het oordeel van Rec., eene wezenlijke verdienste in het Vraagboekje over de Bijbelsche Geschiedenis, door den Eerw. a. verwijs te Deventer in 1824 uitgegeven; een boekje, dat hem voorkomt of niet genoeg bekend, of door later uitgekomene boekjes over dat onderwerp te onregte overschaduwd te zijn. Boeke heeft de afwijking van den vorm van vraag en antwoord, door het gebruik van zoodanige stellingen, met vele Katecheten van vroegeren en lateren tijd gemeen. Niet alleen zijn bij onze Duitsche naburen, sedert de herstelling van het katechetisch onderwijs, (welke van de Beriijnsche prijsuitschrijving omstreeks 1767, van basedow, simon en anderen dagteekent) vele en meestal de beste leerboeken in dien thetischen vorm verschenen, maar ook hier te lande zijn onder anderen van kooten en van meerten bij de Hervorm-
{==310==} {>>pagina-aanduiding<<}
den, statius muller bij de Lutherschen, en reeds vroeger p. beets, pz. bij de
Doopsgezinden, daarin, met of zonder vragen, voorgegaan, en heeft ook de Amsterdamsche Hervormde Predikant prins, in zijne vele verdienstelijke katechetische werkjes, de voetstappen dier voorgangers in dit opzigt, met eenige wijzigingen, gedrukt.
De hoofdverdeeling, die in dit boekje heerscht, is de navolgende. Hoofdst. I. De Godsdienst en hare kenbronnen. Hoofdst. II. Inhoud van de Schriften des O.V. Afdeel. 1. God, de Schepper, Onderhouder en Bestuurder van het Heelal. Afd. 2. De mensch. Afd. 3. De zonde. Afd. 4. Gods gezindheid omtrent de zonde en den zondaar. Afd. 5. Voortgang der zonde onder het menschdom, en verordeningen van God, om dien voortgang te stuiten. Hoofdst. III. Inhoud van de Schriften des N.V. Afd. 1. Geschiedenis, perfoon en waardigheid van jezus. Afd. 2. Oogmerk der verschijning van jezus op aarde. Afd. 3. Jezus als Leeraar en inhoud zijner leer. Afd. 4. Jezus als toon- en voorbeeld. Afd. 5. Het lijden en sterven van jezus. Afd. 6. De opstanding en hemelvaart van jezus. Afd. 7. De verlossende werkzaamheid van den verhoogden jezus. Afd. 8. Waarin de verlossing, door jezus bewerkt, bestaat. Afd. 9. Hoe wij de aangebragte verlossing kunnen deelachtig worden. Hoofdst. IV. Over de Christelijke Kerk en hare geschiedenis. Afd. 1. Het wezen, de omvang en de inrigting der Christelijke Kerk. Afd. 2. Overzigt van de geschiedenis der Christelijke Kerk, en van het kenmerkende harer onderscheidene afdeelingen. Hoofdst. V. Nadere ontvouwing van den pligt des Christens. Afd. 1. Het wezen, de grond en kenbron der Christelijke pligten en derzelver betrachting. Afd. 2. Pligten ten aanzien van God en jezus christus. Afd. 3. Pligten ten aanzien van ons zelve. Afd. 4. Pligten ten aanzien van onze medemenschen. Afd. 5. Over de hindernissen en hulpmiddelen der Christelijke pligtsbetrachting.
Deze verdeeling sluit zich, naar het oordeel van Rec., naauw aan den Bijbel, hierin eenigzins gelijkende naar het vraagboekje van egeling; zij is historisch, zonder enkel historie te geven, zoo als de laatstgenoemde en statius muller dezelve in schets aan hunne geloofs- en zedeleer laten voorafgaan; de kennis der historische data wordt bij den leerling voorondersteld, en de historie wordt alleen pragmatisch gebruikt. Het O.V. komt daardoor beter uit in

{==311==} {>>pagina-aanduiding<<}
deszelfs volle belang, echter zonder met het N.V. gelijkgesteld te worden, en Gods wijsheid in den loop der Openbaringen treedt in een helder licht, ja wordt in het onderwijs eenigzins nagevolgd, waaromtrent busch, in zijne Anleitung zur Mittheilung der Religion, bl. 43, teregt verklaart: ‘Der Weg zum Christenthum durchs Alte Testament ist der richtige.’
Ten aanzien van inhoud en gang heeft het geschrift van boeke de meeste overeenkomst met dat van wijlen zijnen Doopsgezinden Medebroeder beets, die echter het overzigt der Kerkgeschiedenis, even als dat van de geschiedenis van jezus en de Apostelen, naar het oordeel van Rec., min gepast laat voorafgaan. Ook is het laatstgenoemde veel uitvoeriger, en meer leesboek, dan handleiding.
Het kan den lezer toeschijnen, dat er in het boekje onderscheidene noodelooze herhalingen voorkomen, die door de gekozen orde van behandeling van zelf moeten ontstaan. Zoo wordt er tweemaal van Doop en Avondmaal (bl. 38 en 44) gesproken; doch bij eenig nadenken zal men inzien, dat dit geenszins bloote herhaling is, maar veeleer beschouwing dier plegtigheden uit beide oogpunten, waaruit zij beschouwd moeten worden, t.w. van de zijde des Instellers en van de zijde der geloovigen. Doorgaans vinden deze plegtigheden alleen eene plaats onder de hulpmiddelen tot Godzaligheid; doch deze voorstelling is eenzijdig, weshalve zij dan ook bij egeling niet als bloote hulpmiddelen, maar als openbaringen en bekrachtigingen des geloofs voorkomen. Bedriegt Rec. zich niet, dan hebben Afd. 7 en 8 van Hoofdst. III nog al iets kenmerkends, daar zij in bijzonderheden ontwikkelen hetgeen doorgaans slechts met algemeene trekken wordt afgedaan.
Het kwam Rec. in den beginne voor, dat de pligtenleer, na de opgave van den inhoud der Schriften van het O. en N. Verbond, niet op de regte plaats was ingelascht; doch een dieper inzigt in het plan, door den Schrijver gevolgd, heeft ook deze bedenking weggenomen. Het Vde Hoofdstuk, namelijk, is blijkbaar te beschouwen als een aanhangsel voor hen, die, in overeenstemming met den Eerw. boeke, eene afzonderlijke en uitvoerige behandeling der Christelijke zedeleer noodig achten. Daarom luidt ook het opschrift: Nadere ontvouwing van de pligten des Christens, en volgt dit Hoofdstuk op het overzigt van de Kerkgeschiedenis, waar-
{==312==} {>>pagina-aanduiding<<}
mede de Handleiding zelve als gesloten zou kunnen beschouwd worden. Eene zoo uitvoerige behandeling der Christelijke pligten zou, ter plaatse waar zij zou hebben behoord, namelijk in Hoofdst. III, Afd. 3, eene groote onevenredigheid en een' misstand hebben veroorzaakt, gelijk inderdaad in vele boekjes van dien aard het geval is; terwijl in andere de behandeling dier pligten wel in evenredigheid staat met het overige, maar daardoor tevens ongenoegzaam en ongeschikt is tot eene omvattende voorstelling van alwat tot de Christelijke zedeleer moet worden gebragt.
Rec. wenscht het boekje in veler handen, overtuigd, dat het, met oordeel gebruikt, veel nut stichten, en de kennis der waarheid, die naar de Godzaligheid is, grootelijks zal bevorderen. De uitvoerigheid van deze aankondiging verbiedt Rec., tegelijk eenig beoordeelend verslag te geven van den Schriftuurlijken Katechismus, welken de ijverige en bekwame Schrijver op deze Handleiding heeft laten volgen. Hij hoopt zich daartoe, bij eene volgende gelegenheid, te zetten.




L'hivernage des Hollandais à la Nouvelle-Zemble, 1596-1597, traduit de Tollens, par Auguste Clavareau, Membre de la Société de Littérature de Leyde, Correspondant de l'Institut des Pays-bas, Chevalier de l'Ordre du Lion Néerlandais. Troisième édition, ornée de huit lithographies et du portrait de l'Auteur. Maestricht, F. Bury-Lefebvre, etc. 1838. 4to. 73 pag. f 4-:

Het valt niet te ontkennen, dat het voor onze nationale eigenliefde een aangenaam gevoel is, wanneer wij deze en gene meesterstukken onzer letterkunde in vreemde talen zien overgebragt. Onze schoone moedertaal wordt door vreemden te zelden beoefend; en hoe vele jammerlijke vooroordeelen, bij volslagene onkunde, er omtrent ons land, onze zeden en gewoonten, ons volkskarakter en onze literatuur bestaan, daarvan kan bijna ieder buitenlandsch werk getuigen, dat over ons vaderland handelt. De Heer clavareau, die zich door de overbrenging van zoo vele stukken reeds eenen beroemden naam heeft gemaakt, heeft daarom ook aanspraak op onze erkentelijkheid, maar nog meer op de erkentelijkheid van het vreemde publiek, waarvoor hij eigenlijk schreef,

{==313==} {>>pagina-aanduiding<<}
en aan hetwelk hij de gelegenheid schonk, om zich met verschillende meesterstukken onzer Dichters bekend te maken.
Rec. acht het een gelukkig denkbeeld van den Heer clavareau, dat hij ook de Overwintering op Nova Zembia van tollens gekozen heeft en daarvan eene vertaling heeft ondernomen. Het onderwerp is algemeen belangrijk, de dichttrant eigenaardig, het stuk vol van schoonheden van den eersten rang. Groot waren ongetwijfeld de moeijelijkheden, bij de overbrenging te overwinnen, en het sprak van zelf, dat verschillende gedichten meer vrije navolgingen dan vertalingen moesten worden. Dit geldt vooral van vele beschrijvingen met hare scheepstermen, met haren rijkdom van woorden, op alles, wat het zeewezen en leven betreft, betrekkelijk. Het zou te veel gevergd zijn, indien wij daar overal naauwkeurig wilden terug ontvangen, wat tollens heeft gegeven, en bij eene vergelijking van het oorspronkelijke met de navolging zal men den Heere clavareau den lof niet weigeren, dat hij zich over het algemeen zeer goed van zijne moeijelijke taak heeft gekweten. Zoo, gelijk het stuk daar ligt, kan het den Franschen lezer een vrij goed denkbeeld van het oorspronkelijke geven; en dat het met belangstelling is ontvangen, daarvan getuigt de derde druk, (eene wezenlijke prachtuitgave) die Rec. hier voor zich heeft.
Met dat al houde men den Rec. eenige bedenkingen ten goede. Zij zullen gelegenheid geven, om te gelijk den toegezwaaiden lof door eene proeve te staven. Rec. kiest daartoe een gedeelte van de beschrijving van den zondag:

Quelquefois, aux saints jours, ils préparent la chair 
Que le sel préserva des outrages de l'air, 
Et dévorant des yeux le vase, qui bouillonne, 
Attendent un repas, que la faim assaisonne. 
Mais avant de toucher à leur frugal festin, 
Ils bénissent en choeur l'Arbitre du destin. 
Pieux observateurs des coutumes antiques, 
Ils entonnent de Dieu les sublimes cantiques, 
Et l'écho des rochers, longtemps silencieux, 
Répète de David les chants religieux. 

Deze regels zijn ongetwijfeld in vele opzigten fraai en ge-
{==314==} {>>pagina-aanduiding<<}
lukkig overgebragt, (*) en kunnen als eene proeve van de algemeene wijze van overbrenging worden beschouwd. Maar er ontbreken enkele trekken, die niet alleen zeer schilderachtig zijn, maar die ook, naar Recs. oordeel, niet hadden mogen worden weggelaten; b.v.:

Zij slaan den Bijbel op, ontblooten allen 't hoosd; 
Een hunner, beurt om beurt, eerbiedig opgerezen, 
Staat uit Gods heilig woord een roerend stuk te lezen. 

Ongaarne verwisselen wij dit met het algemeene: Pieux observateurs enz. Gelukkig is ook veel in het vervolg; b.v.:

L'un d'eux (dans ses regards quelle allégresse brilie!) 
Se transporte, en idée, au sein de sa famille, 
Redit à ses amis le nom de ses ensans, 
L'amour de sa compagne et ses soins si touchans. 

en het slot van deze beschrijving:

Sa femme, ses enfans, objets de ses tendresses, 
Lui prodiguent encor leurs dernières caresses; 
Il entend leurs soupirs, redit leurs derniers mots, 
Et sa tremblante voix se perd dans les sanglots. 

Maar ook in dit gedeelte wordt de indruk verzwakt door vier regels over

cette rive chérie, 
Où se leva pour lui l'aurore de la vie; 

regels, die bij deze roerende teekening van huiselijk gevoel en liefde zeer te onpas zijn ingevlochten.
De dood van barends is een van die gedichten, welke den Heere clavareau het minst zijn gelukt. Hij laat daar den stervenden eene lange redevoering houden, en zoo gaat de treffende schildering verloren bij tollens, als hij zegt, dat barends

poogt te spreken, 
Maar stamelt klanken uit, of blijft in snikken steken. 


{==315==} {>>pagina-aanduiding<<}

Het gevolg is geweest, dat de beminnelijke eenvoudigheid van het verhaal van tollens geheel wordt gemist, en dat wij barends als met uitgezochte woorden hooren gewagen van bords homicides, vainqueurs des ouragans, fortune jalouse enz. Dat is geheel verkeerd gezien, en neemt den indruk van dit aandoenlijke tooneel weg.
Op enkele plaatsen schijnt de Heer clavareau den zin niet juist te hebben gevat, of liever door den klank der woorden tot andere denkbeelden gebragt te zijn, dan de Dichter bedoelde, en dan in het verband eigenlijk te pas kwam; b.v.:

Helaas! waar vlugt gij heen, verdoolden? Wendt den steven, 
Keert weer, naar de oorden weer, voor 't gapend graf begeven! 

waarvoor wij lezen:

Retournez vers les bords, que vous abandonnez. 
C'est là, que vous attend une tombe paisible. 

De Dichter spreekt hier van de zee, als het hun dreigende graf, en moest hun, om hen tot terugkeeren op te wekken, in het vaderland het leven, niet den dood, ook niet eenen vreedzamen dood, voorstellen.
Dergelijke aanmerkingen waren er meerdere te maken; maar het geheel verdient lof, en, indien Rec. zijne bedenkingen mededeelde, het is, om den Heer clavareau, wien ook onze hartelijke dank voor deze schoone navolging toekomt, tot gedurige en naauwkeurige beschaving en volmaking zijner stukken op te wekken.
Deze uitgave is prachtig gedrukt, en onder de steendrukplaten, schoon zij over het algemeen wat zwart zijn uitgevallen, zijn sommige zeer goede. Zij mogen een sieraad van dit boek worden genoemd.




Hulstbloemen. Een zestal dichterlijke Bijdragen van J.B. Christemeijer. Te Schoonhoven, bij S.E. van Nooten. 1837. In kl. 8vo. 32 Bl. f :-45.

Drie dezer bijdragen hebben eene godsdienstige strekking, en zullen daarom hare lezers wel vinden. Poëtische waarde hebben zij zeer weinig. De echo bij het huis Vollenhoven wordt gezegd eene navolging te zijn van den trant van he-
{==316==} {>>pagina-aanduiding<<}
bel's Vergänglichkeit; maar het is, in plaats van eenvoudig, dikwijls plat, en zeer gebrekkig geversificeerd: hoort slechts de eerste regels:

Zoon. 
't Wordt avond. De scheemring daalt vroeg op ons pad. 
't Is stil bij den weg. Zijn we ver nog van stad? 
Vader. 
Ja, wēl 
{== afbeelding 	==} {>>afbeelding<<}
    
 een uur nog. 't Werd laat ook te Zeist, enz. 

of regels als deze:

En denkt niet: de wereld is zōo 
{== afbeelding 	==} {>>afbeelding<<}
    
 aan vreugd. 

De beide volgende stukjes: Troostwoord en Op 's levens reisweg, ademen insgelijks eenen vromen geest, maar onderscheiden zich niet. Het Vaarwel is hartelijk gemeend, maar voor het publiek zonder belang. In de beide laatste stukjes: Het papiermaken en De Hollandsche Boter, komen goede en aardige coupletten voor. Maar waartoe dit kleine boekje afzonderlijk het licht moest zien, begrijpt Rec. niet. De Heer christemeijer zal er geen dichterlijken roem bij winnen. Intusschen, de druppel worde verzwolgen in den reuzenstroom van dicht en rijm, die toch door geen dammen of dijken is te beteugelen!

Gedenkschriften van eenen Kobold. Fragment zonder begin en zonder einde van een, bij gelegenheid van het afbreken eens schoorsteens, in eene muuropening gevonden, Handschrift. In het oorspronkelijk Russisch uitgegeven door den Baron Brambeus. Te Groningen, bij R.J. Schierbeek, Jun. 1837. In gr. 8vo. 73 Bl. f :-60.

Rec. wil gaarne erkennen, dat het zeer wel aan hemzelven kan liggen, maar moet tevens opregtelijk belijden, het doel van dit stukje meestendeels niet regt te begrijpen. Best dus, daar wij het noch kunnen prijzen noch durven laken, dat wij het eenvoudig aankondigen. Wij voegen er bij: die het vatten kan, vatte het! Moesten wij er iets van maken, wij zouden het houden voor eene fijne bespotting van het materialisme. Het boeksken is keurig netjes gedrukt; maar wij, voor ons, zagen letter en papier liever aan iets anders besteed.

No. VI. Boekbesch. bl. 254. reg. 23. moet de comma tusschen buiten en Lacedemon weg.
En No. VII. Meng. bl. 356. reg. 18 v.o. leze men volksklasse.






{==317==} {>>pagina-aanduiding<<}

Boekbeschouwing.

Tweetal Leerredenen, gehouden na het overlijden van den Weleerw. Heer G.L. van Oosten van Staveren, in leven Predikant te Drempt, door A. Radijs, Predikant te Doesborgh. Te Doesborgh, bij Kets en Lambrechts. In gr. 8vo. 51 Bl. f :-60.

Bij het treffend sterfgeval van den jongen Predikant van oosten van staveren, die nog geen drie maanden het Leeraarsambt te Drempt bekleed had, heeft de Weleerw. Heer radijs, die den overledenen had leeren kennen, zich opgewekt gevoeld, om de eerste der bovenstaande Leerredenen te houden, aanstonds na hetzelve, in zijne eigene Gemeente; de andere, als Lijkrede in die van Drempt, acht dagen later; en op verzoek van velen, ook van des overledenen betrekkingen, geeft hij beide thans uit, verzoekende, dat ‘men ze beoordeele met billijkheid; niet naar de regelen der kunst, maar als uitvloeisels van een diep bewogen hart, hetwelk door eigene ervaring de smart des levens kent, en geleerd heeft te weenen met de weenenden.’
De eerste Leerrede, ten tekst hebbende Ps. XXXIX:6b: ‘Immers is een ieder mensch, hoe vast hij staat, enkel ijdelheid,’ handelt over de broosheid des menschelijken levens, en stelt eerst ‘de gedachte daaraan van hare aandoenlijke zijde’ voor, daar zij 1. ‘den stempel der nietigheid zet op de goederen en het genot dezer wereld;’ 2. ‘de vreugde der liefde en der vriendschap vergalt;’ 3. ‘zelfs onze werkzaamheid belemmert.’ (De tekst, die hier over 't geheel meer als aanleiding dient, zou misschien nog meer aanmerking vorderen op dit punt: hoe vast hij staat.) Ten andere doet zij opmerken, ‘welk een' voldoenden troost het Evangelie ons daartegen aanbiedt,’ 1. ‘door het geloof aan God, onder wiens wijs en liefdevol bestuur

{==318==} {>>pagina-aanduiding<<}
ons leven staat, en die voor alles zorgt, wat wij door eenen ontijdigen dood achterlaten;’ 2. ‘door de hoop der eeuwigheid, waar ons kortstondig bestaan eindeloos wordt voortgezet; waar wij vergoeding ontvangen voor alles, wat wij door den dood missen; waar hereeniging met de onzen is.’ Dit stuk wordt besloten met eene opwekking tot dankbare en ernstige behartiging van dezen Evangelietroost, welke misschien beter zou ingevoegd zijn in het derde stuk, waar geschetst wordt, ‘hoe gewigtig die gedachte aan de broosheid des levens’ (maar door den voorgestelden Evangelietroost getemperd) ‘voor ons hart en onzen wandel is,’ daar ‘zij krachtig aanspoort tot eendragt en liefde, tot nuttige werkzaamheid, en tot een geduldig dragen van het lijden dezes tijds.’ Naar deze, over 't geheel welgeregelde, orde wordt dit een en ander kort ontwikkeld, en in eenen levendigen, hier en daar eenigzins dichterlijken, stijl voorgedragen. Van het bovengemelde sterfgeval wordt (wat hier zeer goed te keuren is) niet anders gesproken, dan met een enkel woord in de inleiding, welke opwekt tot opmerkzaamheid op de Goddelijke stemmen, die ons de vergankelijkheid der aardsche dingen verkondigen. Het geheel is eene altijd en overal nuttige herinnering.
De tweede Leerrede heeft ten tekst I Kon. VIII:12, en ten onderwerpe het donkere in het Godsbestuur. De tekst is dus in deze nog meer, dan in de eerste, slechts eene aanleiding in de verte; want het ‘in de donkerheid wonen van jehova,’ waarvan dezelve spreekt, ziet immers op het Allerheiligste des Tempels, als zijnde als 't ware het verborgene verblijf der onzigtbare Godheid. - De inleiding bevat wel zeer goede opmerkingen over het geloof aan God onder het onbestendige der aarde, maar blijft toch voor de gegevene bijzondere omstandigheid eene wat te algemeene bespiegeling. - In het eerste stuk wordt herinnerd, dat ‘het Godsbestuur in vele opzigten voor ons donker is.’ Na dit in eenige voorbeelden aangetoond te hebben, maakt de Redenaar eenen

{==319==} {>>pagina-aanduiding<<}
treffenden overgang tot het sprekende bewijs, dat de Gemeente, tot welke hij het woord voert, hiervan ziet in den dood van haren jeugdigen Leeraar; en hij spreekt hierover op eene roerende en waarlijk welsprekende wijze. (Over het welverdiende der hier gegevene lofspraken aan zulk eenen nog zoo kort in dienst geweest zijnden Leeraar, als wijlen van oosten van staveren was, gelijk over zijnen vroegeren levenswandel, wil Ref. niet oordeelen: en wat behoeft dit ook? dit zij den Kenner der harten verbleven!) - In het tweede stuk wordt overwogen, dat ‘dit donkere moet plaats hebben, zelfs voor ons nuttig is’; en hiertoe wordt gewezen, 1. ‘op de grootheid van God,’ 2. ‘op de uitgebreidheid van het heelal,’ 3. ‘op het onbekende der eeuwigheid,’ 4. ‘op onszelven,’ 5. ‘op ons belang.’ Dit stuk bevat dus twee hoofdpunten: zou het daarom welligt niet beter geweest zijn, het in tweeën te splitsen; of nog beter, het 1ste, 2de en 4de onderdeel, met één woord alles, wat tot het eerste lid betrekking heeft, als in dit geval te algemeen en niet naar eisch kunnende ontwikkeld worden, geheel weg te laten, en liever meer uitgebreidheid aan het belangrijke tweede lid te geven, dat nu slechts, in het 5de onderdeel, op twee bladzijden wordt afgehandeld, en waarbij dan ook van hetgene, dat in het 3de hier doelmatig voorkomt, ligt partij zou te trekken geweest zijn? - Het derde stuk ‘geeft de volgende regelen op ter besturing van ons gedrag in dezen:’ 1. ‘oplettend beschouwen en nadenken;’ 2. ‘ernstig pogen, om geen te spoedig oordeel te vellen;’ 3. ‘vertrouwen op God, en hoop voor de eeuwigheid;’ 4. ‘getrouwheid aan onze Christelijke pligten.’ Deze regels, kort ontwikkeld en overeenkomstig de omstandigheden hartelijk en stichtelijk aangeprezen,
verdienen ook algemeene lezing en behartiging.




Joodsche Brieven, Gesprekken en Verhalen, uit den tijd des Zaligmakers; door J.C. Pfenninger. Op

{==320==} {>>pagina-aanduiding<<}
nieuw uit het Hoogduitsch vertaald, door P.H. Hugenholtz, Th. Doct. en Predikant te Rotterdam. Iste Deel. Te Rotterdam, bij van der Meer en Verbruggen. 1837. In gr. 8vo. 379 Bl. De prijs van het compleete werk, in IV Deelen, is, bij Inteekening, f 10-: en buiten Inteekening f 13-:

Het aangekondigde werk van den eerwaardigen Zurichschen Predikant pfenninger, waarvan, in 1785 en later, eene vrij goede Nederlandsche vertaling het licht zag, werd steeds door onze, op godsdienstige schriften prijs stellende Landgenooten, in hooge eere gehouden, zoo wel om den echt-Evangelischen zin, die er overal in doorstraalt, als om de zuivere karakterschildering en smaakvolle bewerking. Ten gevolge dier algemeene hoogschatting, is de genoemde vertaling thans geheel uitverkocht, en het was een gelukkig denkbeeld, daarvan eene tweede uitgave te bezorgen.
De herziening van de vroegere vertaling, en de vergelijking van dezelve met het oorspronkelijke, werd, met dit inzigt, aan den geachten Rotterdamschen Predikant hugenholtz opgedragen, wien het echter al ras bleek, dat de ongenoemde Vertaler niet alleen hier en daar den waren zin der woorden gemist had, maar ook dikwijls fijne trekken in pfenninger's voorstelling voorbijgezien, en door uitbreiding en omschrijving veel van de uitstekende natuurlijkheid en losheid dier voorstelling had doen verloren gaan. Dit deed hem tot eene geheel nieuwe vertaling besluiten; terwijl zijn Stadgenoot, de Heer g. van reyn, op zich nam, de poëzij, hier en daar in de Joodsche Brieven voorkomende, en waaromtrent men zich in de vroegere vertaling almede groote vrijheden had veroorloofd, insgelijks geheel naar het oorspronkelijke, op nieuw te bewerken.
De taak, alzoo door den Eerw. Vertaler op zich genomen, was ver van ligt, ook dewijl het moeijelijk valt, Duitsche werken als dit, die van zegswijzen uit de taal des dagelijkschen levens overvloeijen, getrouw en toch

{==321==} {>>pagina-aanduiding<<}
ongedwongen in het Nederduitsch over te brengen. Hij heeft echter aanvankelijk, in dit Iste Deel, getoond, daarvoor ten volle berekend te zijn; de platheden, tot welke een minder smaakvol Vertaler al ligt zou vervallen wezen, gelukkig vermeden; zich, terwijl hij bij aanhalingen uit het O.V. de overzetting van den Hoogleeraar van der palm volgde, bij die uit het N.V. de moeite eener eigene vergelijking der bronnen met pfenninger's vertaling getroost; en is voorts, naar het ons voorkomt, zoo geheel in den geest van het oorspronkelijke doorgedrongen, dat er bij de overbrenging zeer weinig, zoo al iets, is verloren gegaan. Indien dit laatste ook van het dichterlijke gedeelte niet overal gezegd mogt kunnen worden, (waarbij elk, die met de godsdienstige poëzij der Duitschers bekend is, gevoelen zal, dat de moeijelijkheden niet minder groot waren) het is echter met zorg bewerkt, en ook in den vorm veel getrouwer gevolgd dan in de oude vertaling.
Wij kunnen niet anders, dan elk, die in den persoon en de verdiensten des Zaligmakers, in zijne geschiedenis en die zijner vrienden en overige tijdgenooten belang stelt, (en wie onzer zou dit niet?) en tevens in eene levendige, onderhoudende, waarlijk opbeurende lectuur behagen schept, ten volle aanraden, zich deze weluitgevoerde nieuwe uitgave aan te schaffen, waarop, volgens een ingelascht Berigt, de inteekening nog openstaat, zoo lang het IIde Deel de pers niet zal verlaten hebben.

Montague, of is dat Godsdienst? Naar het Engelsch van C.B. Tayler. Te Amsterdam, bij H. Frijlink. 253 Bl. f 2-40.

De Schrijver van het voor ons liggend werkje is ook bij het Nederlandsch Publiek reeds gunstig bekend door zijne Christelijke Tafereelen, ten jare 1834 in het Hollandsch uitgegeven. In dezen montague herkent men hem aan denzelfden bevalligen, schilderachtigen stijl, en

{==322==} {>>pagina-aanduiding<<}
aan gelijke prijzenswaardige bedoelingen. Hij heeft er inzonderheid ‘de oorzaken in willen aantoonen, waarom de kinderen dergenen, die bij de wereld voor heilig doorgaan, tot een zondig leven kunnen vervallen, ten gevolge van bekrompenheid van geest der ouders; en hoe onverstandig en waarlijk wreed het is, een jong mensch de wereld in te zenden, zonder hem genoegzaam op hare verleidingen en gevaren te hebben voorbereid.’ - Wij zullen trachten, zoo beknopt mogelijk, eene schets te geven van het verhaal, waarin deze en vele andere nuttige waarschuwingen en gewigtige lessen door hem zijn ingekleed.
Maria graham, een gegoed landmeisje, wordt op eene aanzienlijke kostschool gevormd, maar niet zonder verlies harer natuurlijke eenvoudigheid. Na den dood harer ouders leeft zij te midden der groote wereld, en leert er de Godsdienst minachten, tot dat zij, door hare verzwakte gezondheid tot een stiller leven verpligt, veel waarde aan uiterlijke godsdienstigheid begint te hechten, doch bij het gemis van dien waren ootmoed, die het kenmerk van den echten Christen is, daar zij God voornamelijk daarvoor dankte, dat zij niet was gelijk vele anderen. De echtgenoot van Sir george montague geworden, brengt zij eenen zoon, de hoofdpersoon der geschiedenis, ter wereld, wiens opvoeding aan den zeer regtzinnigen Leeraar cramp wordt toevertrouwd. Daarop naar de Universiteit te Cambridge gezonden, wordt hij door eenen schijnheiligen medestudent schandelijk bestolen. ‘Is dat Godsdienst?’ vraagt de jonge august zichzelven af, begint godsdienstigheid en schijnheiligheid met elkander te verwarren, vindt vermaak in het luidruchtig studentenleven, en neemt het besluit, zich nog veel losbandiger voor te doen, dan hij inderdaad is. Bij een bezoek van het ouderlijke huis wordt hij, vooral door zijne moeder en zijnen voormaligen leermeester, met vromen trots en hoogst onmenschkundig behandeld. Naar Cambridge teruggekeerd, doolt hij langs hoe verder af, doch geraakt gelukkig in kennis met den bra-
{==323==} {>>pagina-aanduiding<<}
ven student temple, die hem, daar hij beschonken en gekwetst aan den weg nederligt, het leven redt en zijn ware vriend wordt. Later neemt hij op zich, dezen, die door eene teringziekte is aangetast, naar het ouderlijke huis te vergezellen; maar de kranke bezwijkt, vóór hij het bereikt heeft, en montague moet de treurige tijding van zijnen dood overbrengen. Dit doet hij het
eerst aan de beminnelijke zuster van zijnen vriend, die hem in haren huiselijken kring inleidt, waar hij, door haar en hare ouders, den eerwaardigen Leeraar temple en zijne brave gade, de ware Godsdienst leert kennen en beminnen. ‘Hij vond hier trotsche noch aanmatigende blikken; hij hoorde hier scherpe twistredenen noch spitsvindige woordenwisselingen. Er bestond in dit gansche gezin eene eenheid van geest, die haren grond had in vrede en liefde. Ieder scheen het er op toe te leggen, om die liefde, die eendragt te bewaren, - om in den geest des vredes te leven; en die geest werd dagelijks versterkt door, en putte zijne krachten uit de eeuwige bron van wijsheid en goedheid.’ - Hij verklaart charlotte, de dochter des Leeraars, zijne liefde, en leert zichzelven nader kennen uit de brieven, haar door haren overledenen broeder, tijdens het verblijf aan de Universiteit, geschreven. Op raad zijner nieuwe vrienden deelt hij zijnen ouders mede, aan welke verkeerdheden hij zich heeft schuldig gemaakt, en in welke schulden hij daardoor geraakt is. Hij ontvangt hunne vergiffenis. Inmiddels sterft de landeigenaresse, wier beeld, als dat eener aanzienlijke, uiterst sijn beschaafde vrouw naar de wereld, hier in siksche trekken wordt geteekend; en daar temple, ten gevolge van dit sterfgeval, zijne standplaats moet verlaten, vraagt august voor hem eene andere, die ter beschikking zijner grootmoeder van vaders zijde staat, en neemt deze gelegenheid te baat, om zijner moeder zijne opgevatte genegenheid voor charlotte mede te deelen. Dan, deze en haar gemaal, bij welke de gehechtheid aan godsdienstige vormen, oefeningen en gezelschappen, die aan het

{==324==} {>>pagina-aanduiding<<}
geld, dat beider afgod was, niet had doen verslaauwen, keuren deze genegenheid af; en wat zegt nu de even verstandige als beminnelijke charlotte? Wij kunnen niet voorbij, hare woorden af te schrijven, dewijl zij zoo gunstig bij die der meeste Romanheldinnen, in soortgelijke omstandigheden, afsteken: ‘Ik zou het mijzelve nooit vergeven, wanneer ik door één enkel woord, één blik of ééne beweging u aanmoedigde, om ongehoorzaam te zijn aan diegenen, welke thans de hoogste aanspraak op u hebben. Buitendien doe ik afstand van alle aanspraak op dien woesten en zelfzuchtigen hartstogt, welke(n) onze nieuwerwetsche romanschrijvers met den heiligen naam van liefde bestempelen. Ik ben niet voornemens te sterven of mijn verstand te verliezen, indien wij elkander nimmer op deze wereld mogten wederzien; maar dit meen ik u te mogen beloven, dat ik aan u zal blijven denken en niet zal ophouden voor u te bidden,’ enz.
Intusschen was ook het aanzoek voor de leeraarsplaats afgeslagen, naardien Mevrouw montague die bestemd had voor den jongen turner, dezelfde schijnheilige student, die august vroeger zoo schandelijk had benadeeld. Dit duldt de edeldenkende jongeling niet; en, ofschoon besloten hebbende, de zaak met charlotte vooreerst te laten rusten, verzet hij zich bij zijne ouders, die hem te Londen tot zich hebben ontboden, tegen de benoeming van turner, te meer daar deze inmiddels een rijk huwelijk, met eene reeds vroeger in het verhaal voorkomende persoon, gedaan heeft. Bij zijne ouders geen gewenscht onthaal vindende, vervoegt hij zich tot zijne grootmoeder zelve, en stelt haar, bij een edelmoedig stilzwijgen omtrent zijne ondervinding van het karakter des veinsaards, de belangen zijns vriends voor. Nu blijkt het, dat de vrouw van dezen eene voormalige vriendin der oude dame is, die dan ook de bewuste predikantsplaats aan temple schenkt, hem en de zijnen op haar landhuis noodigt, en hare dochter en schoonzoon, na beide met hunnen zoon verzoend te hebben, aankondigt, dat zij hen daar met deze beminnelijke fa-
{==325==} {>>pagina-aanduiding<<}
milie in nadere kennis wil brengen. Hier breekt het verhaal af; maar de Schrijver, ook hierin den hem eigenen schrijftrant getrouw, heeft zeker te regt begrepen, den verderen afloop gerust aan de verbeelding zijner lezers en lezeressen te kunnen overlaten.
Zietdaar de luchtige schets van een zeer levendig en bevallig gekleurd en rijk gestoffeerd tafereel, dat alle goedgezinde, beschaafde Nederlandsche lezers met genoegen en, zoo wij hopen, niet zonder nuttige toepassing voor zichzelven zullen beschouwen, en welks goede strekking uit het aangehaalde genoegzaam zal gebleken zijn. Het werkje kan zeer gevoegelijk tot een geschenk aan meer ontwikkelde jongelieden dienen, voor welke het, inzonderheid in onze dagen, hoogst belangrijk zijn kan, niet slechts gewaarschuwd te worden tegen de verleidingen der wereld, maar ook tegen dat uiterlijk gewaad van godsdienstigheid, waaraan het wezenlijkste bestanddeel der ware Godsdienst, liefde uit een rein hart, ontbreekt.
Gewigtige aanmerkingen heeft Rec. niet. Alleen wil hij opmerkzaam maken tegen mogelijke overdrijving van hetgene sedert eenigen tijd meermalen, en ook hier in de Voorrede, beweerd is; dat, namelijk, nuttige lessen, in een verdicht verhaal ingeweven, veel meer doel treffen, dan in eenen anderen vorm voorgedragen. Leert de ondervinding, dat zulks bij velen het geval is, men make er op eene menschkundige wijze gebruik van, maar verwenne het lezend Publiek niet te zeer, en drage er daardoor zelve niet toe bij, dat het van alle overige vormen van onderwijs afkeerig worde. Tayler beroept zich op het voorbeeld van den Zaligmaker, die ook dikwijls zijne lessen in treffende verhalen inkleedde. Goed; maar dit was toch op verre na niet de éénige wijze, waarop Hij ze zijnen volksgenooten mededeelde, en wij kunnen niet vooronderstellen, dat de Schrijver, die zelf Leeraar is, nooit anders dan door gelijkenissen en verhalen tot zijne toehoorders spreekt, of het hun ligtelijk ten goede

{==326==} {>>pagina-aanduiding<<}
zou houden, wanneer zij anders niet veel acht sloegen op zijne vermaningen.

Over de Zelfbesmetting en de overige wijzen, waarop men zich in het voldoen der Geslachtsdrift kan te buiten gaan. Door Dr. L. Deslandes. Naar de oorspronkelijke uitgave en de Hoogduitsche vertaling van Dr. J.N. Schenck. Te Utrecht, bij C. van der Post, Jr. In gr. 8vo. 290 Bl. f 2-40.

De Vertaler van dit werk, die goedgevonden heeft zich niet te noemen, weidt in zijne korte Voorrede nog al uit over de groote veranderingen, sedert eenige jaren in de wijze van beschouwing der geneeskundige wetenschappen gekomen. Niemand zal hem tegenspreken, dat de oogpunten binnen eenig tijdsverloop veranderen kunnen; of de verandering van standpunt evenwel steeds zulke gewenschte gevolgen heeft, als men daarvan verwacht, is eene andere vraag. Zoo kan tot dusverre het voordeel, uit de waarnemingen en stellingen van gall over dit onderwerp ontleend, nog zeer in twijfel getrokken worden. De stellingen en waarnemingen van gall, hoe gewigtig zij schijnen, zijn nog te weinig bewezen, om van eenige belangrijke toepassing te worden. Zij hebben nog te weinig den toets der ondervinding doorgestaan, om reeds met vrucht op dezelve te bouwen. Hiermede willen wij echter op de betrekkelijke waarde van dit werk niets afdingen. Het worde slechts, om de vermelde redenen, niet op een te hoog standpunt geplaatst tegenover verdienstelijke werken over hetzelfde onderwerp van vroegeren tijd. Wat het doel betreft, het schijnt drieledig te wezen. Voor kunstoefenaren geschreven, zal het ook voor die met de opvoeding zich bezig houden kunnen dienen; eindelijk zal het ook nut kunnen stichten bij jonge lieden, die, aan het bedoelde kwaad schuldig geworden, dit boek al of niet toevallig in handen krijgen. Omtrent dit laatste punt heerscht vooral verschil van ge-
{==327==} {>>pagina-aanduiding<<}
voelen. Wanneer Rec. eene aanwijzing van het kwaad, om enkelen de oogen te openen, doelmatig houdt, zoo rangschikt hij zich evenwel onder de genen, die boeken, van inhoud als het onderhavige, voor schadelijk houdt, wanneer zij tevens de strekking zullen hebben, den leek eensdeels tot waarschuwing, anderdeels tot leiddraad of ter onderrigting te dienen. Wat heeft de leek overigens b.v. aan de anders belangrijke lijkopeningen,
gelijk men onder anderen vindt bl. 105? Wat verstaat hij van asthma, ziekten van het hart en der groote vaten, bl. 133? van polijpachtige stolling van bloed binnen het hart, bl. 134? wat al verder van cirsocele en varicocele, bl. 181? De redeneringen over het verband tusschen de kleine hersenen onder anderen (bl. 208 env.) en de genitalia, - wie zal deze verstaan, dan die reeds diep in de geheimen der wetenschap is ingewijd, en met ontleed- en natuurkundige kennis is toegerust? Werken van zulk eenen stempel, uit het geneeskundige standpunt geschreven, behooren niet in handen te komen van die geene Geneeskundigen zijn. Geschriften, die tegen het kwaad niet slechts waarschuwen, maar raden en helpen willen, behooren eene geheel andere strekking te hebben, om nut te stichten. Rec. herinnert zich hier, uit zijnen vroegeren leeftijd, een reeds grootendeels vergeten en niet genoeg gewaardeerd boek, Sophia's Reize, door wijlen den menschkundigen hermes geschreven.
Wat het onderhavige werk betreft, het komt ons wél voor. Het wordt in twee Hoofddeelen gesplitst. Eerste gedeelte: gevolgen van de bovenmatige bevrediging der geslachtsdrift. - Tweede gedeelte: voorschriften ter voorkoming en behandeling van dezelve. Beide behelzen vele wetenswaardige en hoogstbelangrijke zaken, welke echter, op weinige uitzonderingen na, meer van eenen geneeskundigen dan gemengden inhoud zijn. De Schrijver heeft voor Geneeskundigen een niet onbelangrijk werk zamengesteld; deze zullen het niet onvoldaan over vele mededeelingen ter zijde leggen; voor eene al-
{==328==} {>>pagina-aanduiding<<}
gemeene aanprijzing, als die van den Vertaler is, achten wij het minder geschikt.
De vertaling is naar het oorspronkelijke en eene Hoogduitsche vertaling bewerkt. Tot eene vergelijking ontbreekt het Rec. aan gelegenheid. De vertaling laat zich doorgaans nog al vloeijend lezen; hier en daar zou men evenwel zeggen, dat de Hoogduitsche meer dan het oorspronkelijk Fransch gevolgd is.

Herinneringen mijner Reizen naar onderscheidene Werelddeelen; door G. van Lennep Coster, Kapitein-Luitenant ter Zee. Met Platen. IIde of laatste Deel. Te Amsterdam, bij J.F. Schleijer. In gr. 8vo. 320 Bl. f 4-20.

Op zijn minst staat dit Deel met het vorige in belangrijkheid gelijk. Het zijn Aanteekeningen, gehouden op eene Reize naar de Middellandsche Zee en Konstantinopel, gedaan in den jare 1825, waarin, behalve eenige uitstapjes in den omtrek van Konstantinopel, deze hoofdstad des Turkschen rijks, met de zeden en gewoonten van hare inwoners, beschreven wordt op eene zeer onderhoudende en aangename wijze. Rec. althans las het boek met uitstekend genoegen. Ongetwijfeld brengt de minder algemeene bekendheid van het onderwerp hiertoe het hare bij; en dit zal wel bij vele lezers eene aanbeveling wezen. Met het transportschip de Zeemeeuw, in 1825, den Baron van zuylen van nyevelt als Ambassadeur naar Konstantinopel overgevoerd hebbende, was de Schrijver hierdoor in de gelegenheid, meer te zien, dan anders met eenen gewonen reiziger het geval is; b.v. de eerste audientie van den Gezant bij den Groot-Vizier. Die bij den Sultan zelven had eerst na het vertrek van het transportschip plaats. De Schrijver heeft zich den tijd van zijn verblijf in Turkije regt goed ten nutte gemaakt. Wat in de hoofdstad, te Pera en in den omtrek bezienswaardig was, heeft hij naauwkeurig

{==329==} {>>pagina-aanduiding<<}
opgenomen; en, schoon het inwendige der Moskéën voor geenen ongeloovige toegankelijk is, verzuimt de Heer coster niet, van derzelver uitwendig voorkomen, stichting, geschiedenis het wetenswaardigste mede te deelen. Om de door de Turken zoo hoog geroemde baden te leeren kennen, onderwierp hij zichzelv' aan de uiterst omslagtige badkuur. In hetgeen hij van de Turken zegt, hebben wij de bevestiging gevonden van het oordeel der meeste reizigers, dat zij een uiterst vadzig en bijgeloovig, maar eerlijk en over het geheel niet onzedelijk volk zijn. Wat ons bijzonder trof, waren de diepe vernederingen, met welke de Porte de Gezanten van vreemde Mogendheden behandelt. Deze onderwerpen zich, naar het schijnt, gewillig aan de kruipende formaliteiten, die hun het Oostersch despotismus voorschrijft. Maar deze Reis is reeds van 1825, en men weet, hoe, na het vernietigen der Janitsaren, de Sultan meer en meer de Europesche gebruiken begint te naderen. - Een kort staaltje van de handelwijze der Turksche regering schrijven wij af: ‘Als een der middelen, van welke de tegenwoordige Sultan zich bediend had, om het (tot de bouwing eener nieuwe Moskee) benoodigde geld bijeen te brengen, had hij een' der rijkste Joden, wiens verbazende rijkdommen reeds lang voor hem een aanstoot waren geweest, op eenige nietsbeduidende beschuldigingen laten gevangen zetten. Zijne geloofsgenooten, bij welke hij zeer bemind was, lieten aan den Sultan eene aanbieding doen, om met elkander eene prachtige Moskee ter zijner eere te laten bouwen, indien hun gevangen geloofsgenoot zijne vrijheid kon terug bekomen. Het antwoord was, dat zij de gelden, daartoe benoodigd, maar eerst moesten storten, en dat men alsdan zoude zien, wat men deed. Zulks nu op goed geloof geschied zijnde, bragt men den gevangene ter dood, en verklaarde zijn vermogen verbeurd,
hetwelk men bij de bijeengebragte gelden voegde, om de Moskee des te prachtiger te doen bouwen. - Dit staaltje (vervolgt de Schrijver) zal voldoende zijn, om te doen zien, op hoedanige wijze het

{==330==} {>>pagina-aanduiding<<}
despotismus hier de hoofdrol in de Turksche staatkunde speelt. Behoeft men zich wel te verwonderen, dat de Grieken, en bovenal de door de Turken zoo uiterst verachte Joden, zoo zorgvuldig hunne rijkdommen voor het afgunstig oog der regering onder den uiterlijken schijn van armoede trachten te verbergen, en dat de bezitters van groote schatten buitenshuis, in vuile lompen gekleed, rondzwerven, en slechts nu en dan op hunne meer afgelegene buitenverblijven, in het diepste geheim, en met sidderen en beven, bij enkele gelegenheden hunne rijkdommen door eene overdadige verkwisting trachten te genieten?’
Hier geene plaats meer hebbende, deelen wij, tot een' tegenhanger, uit dit werk, in het Mengelwerk eene, voor dichtmatige behandeling niet ongeschikte, Anecdote mede der regtvaardigheid van eenen Turkschen Regter.
Drie steendrukplaten, voorstellende: het Europesche Kasteel der Dardanellen; een Mozaïke Vloer, opgedolven op het Eiland Milo, en eene Grieksche Vrouw uit Pera, (de beide laatste gekleurd) versieren dit Deel.

Werken der Hollandsche Maatschappij van fraaije Kunsten en Wetenschappen. Xde Deel. Te Leyden, bij D. du Mortier en Zoon. 1837. In gr. 8vo. 268 Bl. f 2-20.

Dit Deel wordt geopend door eene met goud bekroonde Verhandeling van wijlen Ds. s.e. wieling, ter beantwoording eener prijsvraag over de hedendaagsche Volksverlichting. De kundige en welmeenende Schrijver mogt de uitgave van zijn stuk niet beleven; het is dus als 't ware eene nalatenschap, ons door hem geschonken, en wij willen haar dankbaar aannemen. Indien de eerwaardige Man nog leefde, wij zouden hem onze bedenkingen over sommige punten mededeelen; thans willen wij liever de lezing van zijne Verhandeling aanprijzen aan allen, wie de zaak der volksverlichting ter harte gaat.

{==331==} {>>pagina-aanduiding<<}
De Verhandeling is, na eene gepaste inleiding en bepaling van het begrip van volksverlichting, in twee deelen gesplitst. In het eerste behandelt de Schrijver de vraag: welk denkbeeld heeft men zich te vormen van de hedendaagsche Volksverlichting en haren invloed op de zedelijkheid, bijzonder in ons Vaderland? De moeijelijkheid eener juiste beoordeeling wordt hier gereedelijk erkend, vooral ook omdat wij zelve te zeer betrokken zijn in datgene, wat in onzen leeftijd gedaan wordt en gebeurt. Maar de slotsom van des Schrijvers onderzoekingen is deze: Volksverlichting is wenschelijk en heilzaam. De beschuldigingen, tegen haar ingebragt, zijn dikwijls ongegrond en partijdig, of zijn toepasselijk op eene verkeerd gewijzigde verlichting. Dat er bezwaren tegen haar zijn in te brengen, en eigenaardige gevaren aan haar zijn verbonden, valt niet te ontkennen. Dat ligt in de onvolmaaktheid der menschelijke natuur en pogingen. Veel, wat aan de verlichting wordt toegeschreven, moet uit andere oorzaken, tijdsomstandigheden enz. worden verklaard; maar de weldadige invloed eener gepaste volksverlichting is, en elders en in ons Vaderland, niet te loochenen. - In het tweede deel beantwoordt de Schrijver de vraag: welke middelen moet men aanwenden, om de Verlichting uit te breiden of te wijzigen? Hij toont hier aan, dat zij uitbreiding en wijziging behoeft. Het is de gebrekkigheid of de eenzijdigheid der verlichting, waaraan vele der min gunstige uitwerkselen moeten worden toegeschreven, die men aan de verlichting zelve wijt. Kennis moet dus worden vermeerderd, maar op de regte wijze: het moet niet enkel weten zijn; maar vooral moet die kennis worden bevorderd, welke op het handelen invloed heeft. Op godsdienstigheid en zedelijkheid moet worden gewerkt. De Schoolleeraar en de Godsdienstleeraar moeten elkander de hand bieden; en al is het dadelijke gebruik van den
Bijbel op de scholen, om verschillende redenen, niet aan te prijzen, er moet in het onderwijs een Christelijke geest heerschen. Herhalingscholen zijn van groot belang.

{==332==} {>>pagina-aanduiding<<}
Van belang ook is het, dat het Staatsbestuur doe, wat in deszelfs magt staat, om godsdienstigen en zedelijken geest op te wekken en te bevorderen, enz. - Zietdaar eenige der denkbeelden, hier breedvoerig, misschien wel eens te breedvoerig en met te vele herhalingen, ontwikkeld. Doch wij willen op dit laatste en nuttige werk van den eerwaardigen, te vroeg gestorven' Man geene aanmerkingen maken, en dankbaar aannemen en nuttig gebruiken, wat hij ons gegeven heeft. Hij leefde en werkte voor de zaak eener goede volksverlichting, en zijn naam zal in zegening blijven!
Het tweede stuk in dezen bundel is eene schoone en welsprekende Redevoering van Prof. bake, ten betooge, dat de Welsprekendheid ten onregte onder de Kunsten gerangschikt wordt. Men vergunne Rec. den gang van dit stuk op te geven en daarna enkele aanmerkingen te laten volgen. De inleiding vangt aan met het onderscheid tusschen wetenschap en gedachte: wetenschap, die allengs vastheid en onveranderlijkheid verkrijgt, door voortgaande studie en opvolgende geslachten uitgebreid en vermeerderd wordt, en het eigendom is van allen; gedachte, die wij niet buiten ons vinden, maar die wij enkel in onszelve moeten zoeken, waarbij niets het onze is, dan wat wij zelve hebben gevonden. De fraaije kunsten behooren tot het gebied der gedachte. De kunstenaar kent geene geschrevene wet, geen gezag; wat hij zoekt, kan slechts in hemzelven ontstaan. Over de fraaije kunsten in het algemeen zal de Redenaar niet spreken. Maar, wie heeft niet veel over welsprekendheid gedacht? Hij zal de vragen beantwoorden: op welken grond men de welsprekendheid in de algemeene benaming van fraaije kunsten besloot, en of het schoone, dat haar doel is, voor haar van gelijken aard is met dat der overige fraaije kunsten?
Wat is het wezen der welsprekendheid? Om dat te erkennen, moet men den mensch en zijne geheele ontwikkeling en beschaving bestuderen. Er bestaat een noodzakelijk verband tusschen 's menschen individualiteit en

{==333==} {>>pagina-aanduiding<<}
welsprekendheid. Daaruit kunnen wij afleiden, ‘wat de ware welsprekendheid onderscheidt van de gemaakte, en wat haar doel is; om eindelijk te bepalen, in hoe verre zij hierin met andere fraaije kunsten overeenkomt of daarvan verschilt.’
De gewone definitie: welsprekend is, die wél spreekt, enz. helpt weinig. Zij stelt de welsprekendheid als eene kunst voor buiten den mensch. ‘Haar grond en oorsprong en geheel bestaan zijn in 's menschen gemoed, in zijn gevoel, verstand, vernuft, in één woord in de gezamenlijkheid van zijn' geheelen zedelijken en verstandelijken zin, in dien verheven aanleg, waarmede hem de Voorzienigheid heeft toegerust ter bereiking der edelste bestemming.’ Spreken laat zich niet voorstellen zonder denken en gevoelen. Beide ontwikkelen zich met elkander. De geheele beschaving van den mensch staat alzoo in verband met de spraak, en de laatste ontwikkelt zich met de eerste. De zintuigen zijn onmisbare werktuigen tot bevordering der beschaving; de spraak nog meer; ‘zonder taal of woordvoeging, geen redenering, geen oordeel, geen levendige perceptie!’ Het spreken is een gedeelte dier beschaving zelve. ‘Zegt het mij, gij, die u meermalen op schrijven en spreken opzettelijk toelegt, of gij niet aan die handeling zelve de verduidelijking van menig flaauw denkbeeld, de ontknooping van menige ingewikkelde voorstelling, de ontdekking van ongekende verwantschap, de versterking en goede rigting van menig schemerend gevoel te danken hadt?’ Stilus, had cicero dan wel mogen zeggen, est cogitandi magister; maar ook hij beschouwt het spreken nog te veel als eene kunst. De Ouden deden dat, omdat zij ‘de ware welsprekendheid zich voorstelden, als het domein van hen, die voor den regter, in de behandeling van staatszaken, of ook bij andere openbare gelegenheden, spraken.’ Daar moest het spreken dikwijls eene rol zijn, eene kunst, niet zelden met verloochening van eigene individualiteit. De ware welsprekendheid moet ons den

{==334==} {>>pagina-aanduiding<<}
man voorstellen, die spreekt; de echte vinding is bij haar het ontblooten van eigen schat.
Men is gewoon stof en vorm te onderscheiden, en men zal aarzelen toe te stemmen, dat ook de laatste geene kunst is. Maar er bestaat geen stof zonder vorm. ‘Wat is de vorm anders, dan datgene, waardoor en waarin de gedachte bestaat?’ - ‘Al wat wij ons als schoon, sierlijk, verrassend en treffend in woorden en in derzelver zamenvoeging kunnen voorstellen, is het eigendom der gedachte; of liever het is de gedachte zelve, die er niet in gekleed wordt, gelijk men doorgaans zegt, maar er zich in vertoont, zoo als zij is. - Van die woorden en van dien vorm moet gij dus niet eene afzonderlijke kunst maken.’
Men heeft de welsprekendheid verwezen tot bepaalde rubrieken, waar zij uitsluitend zou te huis behooren; bij de Ouden de behandeling van staats- en burgerlijke belangen voor de volksvergadering, waarbij men later den kansel en de gehoorzaal heeft gevoegd. Zij behoort tot iederen levenstoestand, aan alle gelegenheden. De brief, de geschiedenis, wetenschap en geleerdheid, alles kan welsprekendheid worden, zoodra slechts de geheele mensch in werking wordt gebragt.
‘Sluiten wij dus het denkbeeld van kunst buiten de ware welsprekendheid, en zoeken wij die liever bij de gemaakte of nabootsende, waarmede men niet zichzelven, maar een' ander' tracht te vertoonen! Bewondert die kunst, maar noemt het geen welsprekendheid!’ Behalve die dramatische is er nog eene andere soort van gemaakte welsprekendheid, die of uit zelfbedrog of uit gebrek ontstaat. Uit zelfbedrog, als men de kunst, om wél te spreken, onherroepelijk geregeld en bepaald meent te zijn, en altijd naar modellen meent te moeten werken. Dan blijven eigene schatten ongebruikt. Studie van goede voorbeelden is nuttig. Hunne schoonheid moet ons doordringen. Maar de gemeenschap met hen zij onstoffelijk. ‘Die haar anatomiséren wil door het uitziften van indeelingen, van figuren en van constructiën, en van al-
{==335==} {>>pagina-aanduiding<<}
les, wat ons de laffe rhetorica optelt, die verliest of verzwakt er den invloed van, en slaat het spoor geheel bijster. Hij moge zijne invective met Quo usque tandem aanvangen, of zijne toehoorders bij de helden van Marathon bezweren; hij zal noch demosthenes zijn (dat ook niemand van hem vergt) noch zichzelven voorstellen.’ - ‘Het eigen organismus trafikére, als 't ware, het opgevangene, en brenge, even als de bije, een' nooit te voren gekenden honig voort!’ - Volslagen gebrek is nog erger. Welsprekendheid is onmogelijk bij hem, ‘wiens gemoed niets dan eene bonte mengeling van aangekochte schatten bevat, waarvan niets tot voeding en veredeling van eigen grond is opgenomen, maar die er boven op drijven, verspreid en onvermengd, even als oliedroppels op het water.’ Van hem is nooit iets goeds te verwachten.
Ware welsprekendheid bestaat dus niet in eene zekere behendigheid, en kan eigenlijk geen kunst genoemd worden. Maar wordt zij ook zoo genoemd, omdat haar een edel en grootsch ideaal is voorgesteld? Alle kunsten hebben dit gemeen, dat hare werken de uitdrukking zijn van hetgene te voren slechts in de ziel en in de verbeelding des kunstenaars bestond. Maar des schilders kunst ‘bevlijtigt zich iets anders voor te stellen, dan hemzelven; zij leeft in de natuur buiten hem, in het stoffelijke, in het aanschouwelijke; alleen de keuze des onderwerps, de ordonnantie en de uitdrukking zijn het eigendom van den kunstenaar, die er, op zijn hoogst genomen, zijne individuéle neiging, de kleur, als 't ware, van zijn gevoel mede ten toon spreidt.’ - ‘Maar heeft de bewerking zijne geheele individualiteit gevorderd en ontwikkeld? Is er eene onmiskenbare en onverbreekbare verwantschap tusschen den kunstenaar en zijn werk? Ik geloof, dat wij dit met vertrouwen kunnen ontkennen.’ Geheel anders is het ideaal der welsprekendheid. Dat is geheel de schepping van den welsprekende; niet, gelijk bij den schilder, afbeelding der natuur, maar afbeelding van zichzelven, van zijne gedachte, voor onzen schoon-
{==336==} {>>pagina-aanduiding<<}
heidszin. Het schoon, het ideaal der welsprekendheid, verschilt hemelsbreed van dat der andere kunsten. Waarheid is het kenteeken der schoonheid; waarheid is overeenkomst, bij de beeldende kunsten met de regelen der zinnelijke natuur, bij de welsprekendheid ‘met het ideaal, waarvan een flaauw afschijnsel in ieders boezem schemert, telkens óf door eigene bemoeijing óf door den glans van eens anders werken opgewekt en verduidelijkt.’
In oorsprong en strekking verschilt de welsprekendheid van andere kunsten. De kunsten zijn ontstaan door het bearbeiden en volmaken der natuur. Is die natuur bij de kunsten 's menschen aanleg en neiging om na te bootsen, men zal ze niet op ééne lijn stellen met die andere natuur, die onze geheele zedelijke en verstandelijke waarde in zich bevat. Nog meer onderscheidt de welsprekendheid zich door hare strekking. De mensch zelf is voor den mensch de ware studie; den mensch kent men in de taal des welsprekenden.
Welsprekendheid dan is geene kunst. ‘Zij is eene deugd, een pligt.’ - ‘Wij verzuimen hare beoefening niet, dan ten koste van ons zelve, met verwaarloozing van het eerste en heiligste, dat wij aan onzen Goddelijken aanleg verschuldigd zijn.’
Zietdaar in het algemeen het beloop dezer belangrijke Redevoering. Rec. heeft dikwijls des Redenaars eigene woorden gebezigd, opdat zij als proeven zouden mogen strekken van de welsprekende taal, die men hier vindt. Maar is nu alles ook waar, wat hier gezegd wordt? Rec. twijfelt er aan, en wil met bescheidenheid eenige zijner bedenkingen mededeelen:
Wat de Redenaar over het verband tusschen welsprekendheid en 's menschen individualiteit gezegd heeft, beaamt Rec. ten volle, gelijk ook zijne voorstelling, dat het spreken enkel als 't ware de voortzetting of de ontwikkeling der gedachte is. Maar willekeurig schijnt het hem toe, wanneer in de toepassing daarvan over eene gemaakte of nabootsende welsprekendheid gesproken wordt. Ook in de dramatische erkent hij eene ware welsprekend-
{==337==} {>>pagina-aanduiding<<}
heid, eene uitdrukking van des welsprekenden individualiteit. Tot die individualiteit behoort toch ook zijne verbeelding. Wanneer hij, door deze geleid, zich in dezen of genen toestand verplaatst en als uit dien toestand spreekt, is het dan niet zijne eigene individualiteit, die spreekt? Ware dit niet zoo, vanwaar komt het dan, dat euripides anders spreekt dan sophocles, sophocles anders dan aeschylus? Is dit niet het natuurlijke gevolg, maar ook het bewijs, dat ieder zijne eigene individualiteit uitdrukte, ook daar, waar hij andere personen opvoerde, omdat hij zich met die andere personen als had vereenzelvigd en dus uit zijn eigen Ik sprak?
Ook het gezegde over stof en vorm schijnt Rec. meer spitsvindig dan waar. Niemand ontkent het, dat zich geen stof zonder eenigen vorm laat denken. Maar allen weten wij, dat wij aan deze termen eenen bepaalden zin hechten, die, hij moge dan niet geheel wijsgeerig juist zijn, door het gebruik is gewettigd. Rec. heeft de stof, den algemeenen inhoud der Redevoering opgegeven, de gedachten in hare groote omtrekken; den vorm, de juiste en geheele ontwikkeling van dezelve, kon hij slechts zelden wedergeven. Zoo heeft het gebruik deze woorden geijkt; en zoo lang wij daarvoor geene andere bezitten, zullen wij ons dezelve niet laten ontnemen.
Maar heeft de Redenaar nu bewezen, dat de welsprekendheid ten onregte onder de kunsten gerangschikt wordt? Rec. twijfelt er aan; wel, dat zij de eerste, de voortreffelijkste der kunsten moet genoemd worden. Passen wij slechts datgene, wat van de welsprekendheid gezegd wordt, op andere kunsten, b.v. op de schilderkunst, toe, en wij zullen ons van deze waarheid overtuigen. ‘Beide behooren tot het gebied der gedachte;’ daarvan gaat de Redenaar zelf uit. ‘Het spreken is eene voortzetting en ontwikkeling van de gedachte.’ Maar is het schilderen dit dan niet? Is het niet slechts eene andere wijze, om de gedachte uit te drukken? Wat in het eerste geval woorden zijn, dat zijn in het tweede de kleuren. Wat de handeling van het spreken voor den spreker is, ‘de verduidelijking van menig slaauw denkbeeld, de ontknooping van menige ingewikkelde voorstelling’ enz., dat is de handeling van het schilderen insgelijks voor den schilder. Of zou men meenen, dat de gedachten van eenen rafaël en rubbens niet even zoo onder de handeling des schilderens hun werden verduidelijkt? ‘Welsprekendheid is de uit-
{==338==} {>>pagina-aanduiding<<}
drukking der individualiteit; zij staat in verband met beschaving en ontwikkeling.’ Maar dat geldt van de schilderkunst, al is het dan niet even sterk, toch ook in geene geringe mate. Ziet dáár ook de individualiteit, de ontwikkeling en beschaving uitgedrukt, als gij eene Madonna van rafaël of een laatste Oordeel van angelo plaatst naast een stuk van jan steen. ‘De kunst van wél te spreken is niet onherroepelijk bepaald en geregeld, niet naar vaste modellen te bearbeiden.’ Maar is dit dan de schilderkunst? Is zij het ooit geweest? Was het waarachtige genie, een michael angelo bij
voorbeeld, niet zichzelven meester en model? Of heeft de armzalige copiist ooit met regt den naam van kunstenaar gedragen? ‘Maar ten aanzien van het ideaal des schilders en des welsprekenden heeft de Redenaar een groot verschil meenen te vinden.’ Doch is alles juist, wat hij daarover zegt? Rec. gelooft het niet. Neen, het ideaal des schilders is niet buiten hem, zijne kunst leeft niet enkel in het stoffelijke, in het aanschouwelijke; zij is evenzeer het beeld zijner gedachte. Rafaël had geene vrouw gezien, als zijne Madonna; het was hem niet te doen, om zinnelijk schoon af te beelden; het was de ziel, het was het beeld van godsvrucht, van reinheid, van heiligheid, dat hij had gedacht, en dat hij met zijne verwen uitdrukte, gelijk de welsprekende het door zijne woorden zou doen; ‘het ideaal, waarvan een flaauw afschijnsel in ieders boezem schemert.’ Zoo is bijna alles, wat over de welsprekendheid gezegd wordt, naar Recs. oordeel, ook op andere kunsten toepasselijk, en dus onvoldoende, om te bewijzen, wat bewezen moest worden. En toch blijft de Redevoering schoon en belangrijk, en een heerlijk getuigenis, dat de Hoogleeraar in de oude talen onze moedertaal voortreffelijk weet te gebruiken.

(Het vervolg en slot hierna.)





Het Militaire Leven onder het Fransch-Keizerlijke Bestuur; of zeden, gewoonten en gebruiken van den Krijgsman, in het garnizoen, op de bivouac, in het veld, enz. Naar het Fransch, van E. Blaze. II Deelen. Te Amsterdam, bij J.C. van Kesteren, 1838. In gr. 8vo. 568 Bl. f 5-50.

De oude Sergeant. Het Leven en de Lotgevallen van J.F.

{==339==} {>>pagina-aanduiding<<}
Löffler. Eene Bijdrage tot de Geschiedenis der Tijdgenooten. 1785-1836. Uit het Hoogduitsch, door J.S. Spoelstra. II Deelen. Te Leeuwarden, bij L. Schierbeek. 1837. In gr. 8vo. 788 Bl. f 7-90.

Wij voegen de aankondiging dezer beide werken onder hetzelfde hoofd bijeen, dewijl zij, hoezeer ook in vorm, stijl en strekking uiteenloopende, beide het Krijgsmansleven ten onderwerp, en voormalige Militairen tot Schrijvers hebben.
I. In het werk van blaze vindt men geen aaneengeschakeld verhaal, maar eene verzameling van mededeelingen, opmerkingen en anecdoten, over en uit de onderscheidene omstandigheden, waarin zich de krijgsman gewoonlijk bevindt, en inzonderheid zoo als die voor hem in de dienst van napoleon plaats vonden. Het is in vijftien rubrieken afgedeeld, elk waarvan eene dier verschillende situatiën aanduidt, b.v. de Marschen, de dag van een' Veldslag, de Kaserne enz. Nu eens vergezellen wij onzen tweeden Luitenant, den Schrijver, met zijn regement, in Spanje; dan weder in Duitschland of in Polen, en overal schetst hij ons (wat de waarde van het boek aanmerkelijk verhoogt) niet slechts de zeden, gewoonten en gebruiken der krijgslieden, maar tevens die der door hen op hunne veldtogten bezochte volken, waarbij de Duitschers er het beste afkomen; terwijl van den trots en de verregaande morsigheid der Polen, even als van de bigotterie, domheid, en volgens den Schrijver voornamelijk uit luiheid ontstaande soberheid der Spanjaarden, een zeer ongunstig, maar, naar wij gelooven, grootendeels waarachtig tafereel wordt opgehangen. Onder de talrijke anecdoten zijn er vele, welke in vroegere tijden te huis behooren, maar die blaze zich, à propos van dit of dat onderwerp, herinnert en, als een echt liefhebber van vertellen, daarbij te pas brengt. Men treft hier wel eenige oude kennissen aan, maar niet weinige dezer anecdoten zullen wel voor de meeste lezers nieuw zijn; vele zijn aardig, en sommige ver van onbelangrijk, daar zij meer licht over de geschiedenis en het karakter van beroemde historische personen verspreiden. Bij het lezen van die, van welke de Schrijver zelf getuige zou geweest zijn, betwijfelden wij soms, of hij niet in het zwak der meeste anecdotenjagers deelt, namelijk van, onder
dit voorgeven, oude voor nieuwe vertellingjes op te disschen.
Over het algemeen ademt het werk den karakteristieken

{==340==} {>>pagina-aanduiding<<}
Franschen geest. Men moet Franschman zijn, om, zonder eigenlijk wreed of ongevoelig te wezen, want dit is blaze niet, al de ijselijkheden van den Oorlog dus lagchende te beschrijven, als het hier gedaan wordt, en om de zoogenaamde galanterie zoo schier overal bij te pas te brengen; in welk opzigt de Vertaler, blijkens zijn Voorberigt, nog, met een goed zedelijk doel, het origineel merkelijk besnoeid heeft, hetgeen hij, dewijl het een boek is dat in allerlei handen komt, hier en daar nog meer had kunnen doen, b.v. met het verhaal, Iste D. bl. 103, met veel uit de rubriek Zoetelaarsters, en met hetgene IIde D. bl. 36 en 141 geschreven staat.
Dit een en ander neemt niet weg, dat zich het grootste gedeelte van dit werk met veel genoegen laat lezen. Het levendige en onderhoudende van den stijl, het belangrijke der historische mededeelingen, de practisch-wijsgeerige beschouwing van menschen en zaken, (altijd echter op zijn Fransch) de behartigenswaardige opmerkingen en gissingen, omtrent de oorzaken, gevolgen en het verband van vele historische daadzaken, brengen daaraan elk het zijne toe. Ten voorbeelde: Iste D. bl. 247 leeren wij, dat nagenoeg het geheele Fransche leger, op den avond na den slag bij Wagram, beschonken was, ten gevolge der nabijheid van de wijnbergen en kelders; zoodat, indien de Oostenrijkers geweten hadden, in welken staat zich hunne vijanden bevonden, tienduizend hunner zeer gemakkelijk al de Franschen hadden kunnen vernielen. ‘Van hoeveel invloeds,’ wordt hierbij gevraagd, ‘kan eene [in schijn] nietswaardige zaak, op het lot der Rijken en Monarchen, niet zijn? Welk eene verandering zou dit niet aan de groote zaak hebben gegeven! Het vijfde bedrijf van het groote treurspel, dat gedurende zoo vele jaren in Europa gespeeld was, zou deszelfs ontknooping door middel van eenen wijnkelder hebben kunnen vinden!’ - Opmerkelijk is ook, nog in onze dagen, wat, Iste D. bl. 170, over de wijze van oorlogvoeren in Spanje gezegd wordt: ‘Geen Land ter wereld is geschikter voor eenen oorlog bij kleine benden. Overal vindt men uitnemende gelegenheden om een militair standpunt te nemen, en wanneer men daarbij de matige leefwijze der bewoners in aanmerking neemt, dan zal men des te gemakkelijker begrijpen, hoe moeijelijk het is, daar eenen opstand in massa te beteugelen. En dus zijn in dat Land de burgeroorlogen altijd oneindig geweest, en te

{==341==} {>>pagina-aanduiding<<}
meer nog, daar de hoofden van alle partijen altijd vreesden hun gezag te verliezen wanneer het vrede wordt,’ enz.
De Schrijver bezit te veel levenswijsheid en gezond verstand om een pogcher te zijn, en den militairen stand, zelfs onder de zegevierende vanen van eenen napoleon, als het hoogste toppunt van geluk voor te stellen. Aan zijne overal ingevlochtene opmerkingen, omtrent militairen roem en rangen, het meestal overdrevene der legerberigten, het berispelijke der tweegevechten, het doorgaans nuttelooze zelfs der bloedigste oorlogen, en andere soortgelijke onderwerpen, zullen velen gewis hun zegel hechten.
De Vertaler, uit zijne naamletters j. de q.... genoegzaam kenbaar, heeft zijne taak met den hem eigenen smaak volvoerd, en in eenige Noten de vereischte opheldering van voor vele Nederlanders minder verstaanbare krijgstermen gegeven. Alleen verwonderde het Rec., in een werk, waarin, door Schrijver en Vertaler als om strijd, zoo sterke jagt op taalfouten van anderen gemaakt wordt, zoo vele correctiefouten (daarvoor toch houdt hij ze liefst) overgebleven te vinden.
Een keurig vignet in koper versiert den titel der beide Deelen.
II. In stede van den luchthartigen, altijd schertsenden, maar ook niet zelden wat al te ligtzinnigen Franschman, spreekt ons, in het tweede der boven aangekondigde werken, de eerlijke, gemoedelijke, tot somberheid gestemde Duitscher toe. Löffler, de oude Sergeant, is eigenlijk niet de Schrijver van deze zijne levensgeschiedenis; want zij is, uit zijne opgaven en verhalen, door den Heer g. rieck, te Breslau, in geregelde orde te boek gesteld; maar deze heeft overal, behalve in het korte naschrift, den hoofdpersoon zelven laten spreken, het verslag van wiens lotgevallen, door menschlievende medewerking van Landgenooten, tot een middel van ondersteuning in den ouderdom voor dezen heeft moeten dienen en welligt nog heden dient.
Löffler, te Zweidnits, in Silezië, in 1785, uit burgerlijke ouders geboren, voldeed, als jongeling, aan eene onwederstaanbare zucht om de wijde wereld in te gaan, en is, na ruim dertig jaren, gelijk het spreekwoord zegt, van eene zeer slechte reis, of liever van een aantal slechte reizen gekomen; want de arme sukkelaar, die het in de militaire loopbaan nooit verder dan tot den rang van Sergeant heeft kun-
{==342==} {>>pagina-aanduiding<<}
nen brengen, is, in Oostenrijksche, Hollandsche en Engelsche dienst, als soldaat, te land of ter zee, en tusschenbeiden als krijgsgevangene, in verscheidene oorden van Duitschland, Turkije, de toenmalige Oostenrijksche Nederlanden, Frankrijk, Holland, Engeland, de Middellandsche Zee, aan de Kaap de Goede Hoop, op Jamaica, in Hanover, en waar al niet, geweest, altijd nagenoeg arm, dikwijls mishandeld of bedrogen, zonder andere naauwe betrekkingen aan te knoopen dan met eene Negerin, die hij op Jamaica tot vrouw nam, en die hij er met twee kinderen heeft achtergelaten, werwaarts hij, toen hij eindelijk vrij man werd, geen' grooten lust gevoelde terug te keeren, om er haar weder te gaan opzoeken, en zulks om zeer billijke redenen, die de Lezer tegen het einde van het IIde Deel vinden zal.
Ofschoon nu onze goede Sergeant, gelijk hij bij herhaling rondborstig zelf betuigt, zich zelden op het ware standpunt geplaatst vond, om de door hem bezochte Landen, en de aldaar bijgewoonde gebeurtenissen, ruim en in bijzonderheden te overzien, zoo deelt hij ons echter, in ongekunstelden toon, zooveel van een en ander mede, als zijn persoonlijke toestand zulks toeliet; en juist het onopgesmukte van zijn verhaal geeft daaraan meerdere waarde, dan dat van den snoever hebben zou, die ons, uit zucht om over alles als ooggetuige mede te praten, onwaarheden op de mouw zou willen spelden. Alleen enkele gevallen uitgezonderd, zoo als, wanneer hij, nog niet ontnuchterd van den roes, door de gulheid van een' zielverkooper aangedronken, voor Rotterdam op stroom liggende, de zon in zee ziet ondergaan, (Iste D. bl. 265) of zich laat vertellen, dat de driehonderd vijfenzestig kinderen ter eener dragt, van margaretha van Holland, te Amsterdam op het stadhuis in eene flesch bewaard worden (!) (IIde D. bl. 174) kan men op zijne verhalen doorgaans vrij wel staat maken; zooveel is althans blijkbaar, dat hij nooit opzettelijk der waarheid te kort doet.
Omtrent den oorlog der Keizerlijken, eerst tegen de Turken, later tegen de Fransche Republikeinen; de leefwijze op Jamaica en aan de Kaap de Goede Hoop; de toenmalige behandeling der militairen, ook op de Engelsche en Hollandsche oorlogsschepen, enz. komen hier zeer lezenswaardige bijzonderheden voor. Bijna het geheele boek door beklagen wij het lot van den armen zwerver; maar evenzeer wekt hij overal onze hartelijke belangstelling op, door zijne godsdienstige on-
{==343==} {>>pagina-aanduiding<<}
derwerping aan de leidingen der Voorzienigheid, zijne erkentelijkheid, ook voor de geringste hem bewezene weldaden en verkwikkingen, zijne edelmoedige vergevensgezindheid, en zijne gehechtheid aan het als jongeling verlaten, als bijna afgeleefd grijsaard eindelijk wedergevonden Vaderland; ofschoon het ons duister blijft, waarom de hem overgebleven eenige broeder, wiens wederontmoeting, IIde D. bl. 304, zoo aandoenlijk verhaald wordt, zich zijner niet verder heeft aangetrokken, en toegelaten, dat hij in een burger-armhuis, bij genade, moest worden opgenomen.
De hulpvaardige rieck schijnt op eene loffelijke wijze de vrijwillig opgenomen taak, om als tolk voor löffler bij het publiek op te treden, ten uitvoer gebragt te hebben. Ook de Vertaler verdient dank, zoo wel voor de goede overzetting, als voor de talrijke historische, biografische en aardrijkskundige Aanteekeningen en Bijlagen, met welke het werk door hem is verrijkt geworden. Tegenover den titel van het Iste Deel vindt men de afbeelding van den held der geschiedenis, die er, dunkt ons, zeer wel dus kan uitzien; en op den titel van elk Deel staat een verschillend steendrukplaatje, van welke vooral het tweede beter geteekend had kunnen wezen.




Luimige en ernstige Tafereelen uit het hedendaagsch Parijs. Te Amsterdam, bij Gebr. Diederichs. In gr. 8vo. 520 Bl. f 3-90.

Wie Parijs en de Parijzenaars in hunne zeden, gewoonten, denk-, spreek- en handelwijze wil leeren kennen, zoo als die vóór weinige jaren (want die protheus neemt telkens eene andere gedaante aan) bestonden, leze Paris, ou le livre des cent-et-un, dat deszelfs geboorte aan de rampen van den bekwamen ladvocat te danken had. Bij de algemeene bekendheid der Fransche taal in ons land, vooronderstellen wij, dat het beschaafde publiek dat reeds lang gedaan heeft, en zouden dus eene vertolking minder noodig gekeurd hebben. De Vertaler dacht er anders over, en vervaardigde alzoo in onze taal eene keurlezing uit dat werk, waarin de bekwaamste Fransche Vernuften van den tegenwoordigen tijd, met meer of minder geluk, hunne schetsen

{==344==} {>>pagina-aanduiding<<}
en bijdragen leverden. Bij goedkeuring van het publiek, zal nog een boekdeel verschijnen.
Eigenlijke beoordeeling van het oorspronkelijke werk komt minder te pas. De schetsen zijn naar de natuur geteekend, en behelzen meestal, en helaas dikwerf maar al te veel, waarheid. De keuring was moeijelijk, en de vertaling van stukjes, waarvan de stijl een groot deel der verdienste uitmaakt, alles behalve gemakkelijk. Onze keuze zou misschien strenger en spaarzamer geweest zijn, en in de vertolking, die er toch altijd bont moest uitzien, zouden wij meerdere levendigheid gewenscht hebben. Ook de juistheid van taal en overgieting laat nu en dan nog al iets te wenschen overig, daar er soms Fransche volzinnen in Hollandsche bewoordingen voorkomen, waardoor sommige gedeelten van het boek niet dan met inspanning gelezen worden. - Frankrijk en de Franschen zal men uit deze schetsen niet volkomen leeren kennen; want wij stemmen het bekende spreekwoord niet toe: Paris c'est la France. Evenwel kan de kennis van de Hoofdstad het negative nut hebben, om ons te leeren wachten voor dwalingen, dwaasheden en vooroordeelen, waarvan die zetel der beschaving overvloeit; hetgeen een middel te meer is, om den schepter te verbreken, dien zij eigenmagtig genomen heeft, om het slaafsche, ontzenuwde Europa met loodzwaarte te regeren.






Gedenkteekenen der Germanen en Romeinen aan den linkeroever van den Nederrijn, ontdekt en opgehelderd door L.J.F. Janssen, Phil. Theor. Mag. Litt. Hum. Doctor, Conservator bij 's Rijks Museum van Oudheden te Leiden, enz. enz. Met 18 Platen en eene Kaart. Te Utrecht, bij R. Natan. In gr. 8vo. 226 Bl. f 4-50.

Oudheden van het Gooregt en Groningen, ontleend uit den Giftbrief van Hendrik III aan de St. Maartenskerk van Utrecht, van den jare 1040, door Prof. A. Ypey en Mr. H.O. Feith. Te Groningen, bij J. Römelingh. In gr. 8vo. 351 Bl. f 3-:

Europa, in drie aardrijks- geschied-staathuishoudkundige en statistieke Tabellen. Te Amsterdam, bij J. Guykens. In 12mo. 16 Bl. f 1-:


{==345==} {>>pagina-aanduiding<<}

Was het werkje van den Heer janssen: Grafheuvelen der oude Germanen, ons welkom, niet minder zal elk beminnaar der geschied- en oudheidkunde, welke studiën moeijelijk kunnen worden vaneengescheiden, met het thans aangekondigd wordende boek zijn ingenomen, beschrijvende en afbeeldende vele Gedenkteekenen der Germanen en Romeinen, aan den linkeroever van den Nederrijn. Met bijzonder veel vlijt en oordeel is de Schrijver te werk gegaan, en niets heeft hij verzuimd, om voor zijne Lezers duidelijk en onderhoudend te wezen. Verrassend en aangenaam is onder anderen des Schrijvers ontmoeting van den kundigen en beschaafden landman röltgen te Rumelen; en de gesprekken, met dien man gehouden, zijn, zelfs uit een wijsgeerig en menschkundig oogpunt, belangrijk.
Wel minder onderhoudend en bevallig, maar niet minder geleerd en oordeelkundig gesteld, is het kritisch verslag der Oudheden van het Gooregt en Groningen, door de Heeren ypey en feith. Met bezadigdheid zijn de verschillende gevoelens en opgaven steeds gewikt en gewogen, en het werk is eene belangrijke aanwinst voor de kennis der Oudheden van Groningen en Ommelanden.
De drie aardrijks-, geschied-, staathuishoudkundige en statistieke Tabellen van Europa, met de daarbij behoorende inlichting, schijnen ons aan het doel der uitgaaf te beantwoorden.




Geschiedenis van het Nederlandsche Zeewezen, door Mr. J.C. de Jonge, Archivarius van het Rijk. IIIden Deels 2de Stuk. Van den Westmunsterschen Vrede, 1674, tot den tweeden Oorlog met Frankrijk, 1688. Te 's Gravenhage enz., bij de Gebr. van Cleef. 1837. In gr. 8vo. XVIII en 500 Bl. f 4-30.

Met dezelfde naauwkeurigheid en onpartijdigheid, waarmede de geachte Schrijver tot dusver zijn belangrijk werk over het Nederlandsche Zeewezen behandeld heeft, wordt die moeijelijke taak hier voortgezet. Dit stuk is, behalve met onderscheidene staten van verschillende uitgeruste vloten, bovendien met eene kaart verrijkt, zijnde eene afbeelding van den aanval der Franschen op het eiland Tabago, den 3 Maart

{==346==} {>>pagina-aanduiding<<}
1677, naar eene schets, door den Nederlandschen Bevelhebber, jacob benckes, aan den Prins van Oranje overgezonden. Wij zullen ons ook thans weder van een verslag des inhouds ontslaan, daar zulks te veel plaats zou vereischen, en in eene eigenlijke beoordeeling treden wij even min, daar ons geene aanmerkingen, der vermelding waardig, zijn voorgekomen. De kritiek zou dus in loutere vitlust ontaarden, waarvoor wij ons altijd hopen te wachten.




Algemeene en bijzondere Technologie. Een Handboek tot eene wetenschappelijke en praktische kennis van Handwerken, Ambachten, Kunsten, Manufacturen en Fabrijken, volgens derzelver tegenwoordigen toestand; door S. Bleekrode, Doctor in de Wis- en Natuurkunde, enz. In II Deelen, met Platen. Te Groningen, bij P.S. Barghoorn. (Aflevering I-IV.) In gr. 8vo. 408 Bl. Bij Inteekening f 4-45; buiten dezelve f 5-95.

Met de beoordeeling van dit werk zijn wij eenigzins verlegen. Wij zouden aan onzen pligt te kort doen, met een oorspronkelijk, wetenschappelijk werk van zoo algemeen nut, een werk van ruimen omvang en eenige kostbaarheid, af te schepen met aankondiging en algemeene uiting van ons oordeel over het reeds in het licht verschenen gedeelte; daarentegen, in bijzonderheden af te dalen, de ontwikkelingen en berekeningen van den Schrijver te toetsen; overal, waar wij in denkbeelden van hem verschillen, in eene wiskundige ontvouwing te treden, formules uit te werken, werktuigen te beschrijven, - dit alles mogt in een Tijdschrift, afzonderlijk gewijd aan Wis- en Natuurkunde, zoo als b.v. dat van Prof. van der boon mesch c.s., aangaan, maar hier ter plaatse zou het ongepast wezen. Hoe dan het juiste midden getroffen, zoodat noch de Schrijver grond hebbe tot de klagt: ‘het ik daarvoor mijn werk aan de Letteroefenaars ter beoordeeling gezonden?’ noch het groote, onmathematische publiek dit Nommer, bij het zien van zulk eenen algebraïschen toestel, misnoegd uit de hand werpe? Doch beproeven wij, onzen Landgenooten in het algemeen te doen kennen, wat zij in dit werk vinden zullen, en wat in de uitgegevene Afleveringen voorhanden is; zeggen wij een paar woorden over het

{==347==} {>>pagina-aanduiding<<}
belang van dit geschrift, en eindigen wij met het geven eener kleine proeve van bewerking. Beter weten wij er niet op.
De titel wijst hoofdzakelijk doel en inhoud van dit werk aan. Het zal bevat zijn in twee Deelen, waarvan het eerste de algemeene, het tweede de bijzondere Technologie zal bevatten. De eerste Afdeeling behelst alzoo de leer der beweegkrachten, beoordeelende, in hoeverre deze voor de bewerkingen geschikt zijn, en de eene boven de andere de voorkeur verdiene; de voor derzelver ontwikkeling noodige werktuigen, met opgave der middelen, om de voortgebragte beweging over te brengen, te regelen, van rigting te doen veranderen enz. Zij moet verder beschouwen de bewerkingen en de voor deze vereischte werktuigen, die bij alle bedrijven in gebruik zijn, meer in het algemeen, volgens den aard der bewerkingen, zoodat die zamengevoegd worden, bij welke eene en dezelfde bewerking plaats heeft. Het doel der tweede Afdeeling moet zijn, elk bedrijf meer in het bijzonder te leeren kennen, en al de tot hetzelve betrekking hebbende omstandigheden afzonderlijk, op theorie en praktijk steunende, te ontwikkelen. Deze bijzondere Technologie wordt door de algemeene opgehelderd, en behoort te behelzen: 1. een kort overzigt der geschiedenis en van den tegenwoordigen staat van het bedrijf; 2. de kennis der grondstoffen; 3. opgaaf van werktuigen, toestellen en gereedschappen; 4. aanwijzing van theorie, gang en opvolging der bewerkingen; 5. beschouwing van de produkten volgens derzelver eigenschappen, deugd en vervalsching.
Het werk wordt voorafgegaan door eene Inleiding, bevattende eene algemeene beschouwing der wetenschap, die de Schrijver zal behandelen; eene aanwijzing van het belang eener gezonde theorie, als ook van de toepassing der natuur-, schei- en werktuigkunde, volgens derzelver tegenwoordige hoogte; eene opsomming van de voordeelen des gebruiks van werktuigen bij de uitoefening der bedrijven, - alles opgehelderd met voorbeelden. Niet ongepast is hierbij gevoegd eene schets van regelen, bij het beschouwen, bezoeken of oprigten eener werkplaats, bijzonder eener fabrijk, in acht te nemen. Vervolgens wordt het eerste Deel geopend met de ontvouwing van de leer der krachten. De Schrijver erkent hier, het Hoogduitsche Technologische werk van poppe in verdeeling (en ten deele ook in denkbeelden) te hebben gevolgd. Hij neemt zich voor, ‘om de verschillende krachten

{==348==} {>>pagina-aanduiding<<}
nader te leeren kennen, de werktuigelijke inrigtingen, waardoor zij hare werking voortbrengen, te omschrijven, en het gebruik bij de verschillende bewerkingen op te helderen, ten einde te kunnen beoordeelen, in hoeverre de eene kracht voor een bepaald doel geschikter en voordeeliger is, dan eene andere.’ De krachten dan worden beschouwd in derzelver werking en grootte; gehandeld over botsing en drukking; over de beweging, en eindelijk over de krachtmeters (dynamometers). De krachten van levende wezens worden eerstelijk in overweging genomen, ten aanzien der verschilende wijzen, waarop die krachten met of zonder werktuigen gebruikt worden; ten aanzien van middelbaar vermogen en hoeveelheid van werking, met beschrijving der werktuigen, door welke menschen of dieren door gewigt (drukking) of spierkracht arbeiden.
Het volgende Hoofdstuk is gewijd aan de ontwikkeling van de kracht des waters. Voor zooverre dit gedeelte het licht ziet, bevat het, na algemeene beschouwingen over de leer van het evenwigt en de beweging des waters, benevens deszelfs botsende en drukkende kracht, inzonderheid eene beschrijving en afbeelding van allerlei waterraderen, zoo wel verticale als horizontale, waarbij wij den Schrijver onmogelijk kunnen volgen, zonder te lang of - onverstaanbaar te worden. De kracht van lucht en stoom zal denkelijk volgen.
Moeijelijk is het te bepalen, hoe breed dit werk zal uitloopen. Schrijver en Uitgever hebben echter zooveel mogelijk getracht te zorgen, dat niet door te groote kosten eene algemeene deelneming verhinderd worde. Daartoe verschijnt de druk zoo, dat om de twee maanden (*) eene Aflevering het licht ziet van 6 vellen druks, kostende bij inteekening 90 cent. De platen zijn groote uitslaande in steendruk (hier

{==349==} {>>pagina-aanduiding<<}
en daar wat onduidelijk), en worden tegen 15 centen berekend; een matige prijs. De letterdruk is zeer digt.
Om het belang van dit werk, dat eene ware behoefte vervult, wenschen wij aan hetzelve een goed vertier toe. Het Technologisch Handboek van uilkens, door de Maatschappij Tot Nut van 't Algemeen uitgegeven, mist, naar deszelfs bijzonder oogmerk, die streng wetenschappelijke ontwikkeling, die, bij de hoogte, waartoe de toepassing der Wis-, Natuur- en Scheikunde opgevoerd is, in onze dagen niet kan gemist worden. Die toepassing heeft in de laatste jaren reuzenschreden gedaan. Men denke alleen eens aan de stoomkracht! Inderdaad, een wetenschappelijk Handboek der Technologie is van de uitgebreidste nuttigheid. Wij noemen alleen fabrikanten (en deze tak van welvaart begint in ons vaderland het hoofd weder op te heffen), vervaardigers van werktuigen, waterbouwkundigen, bouwmeesters, stichters, eigenaars, opzigters van trasijken, kunstenaars, landbouwers, ja allerlei soort van ambachtslieden, die meer willen, dan machinaal werken; gezwegen nu van zoo vele andere standen der maatschappij, staatshuishoudkundigen, bestuurders, kapitalisten. Maar in het algemeen, ‘betaamt het den beschaafden mensch, met den oorsprong der vruchten van de beschaving onbekend te zijn, die hij elk oogenblik geniet? Behoort hij zich niet te schamen, wanneer hij niet weet te beantwoorden: hoe wordt het brood gemaakt, waarmede hij zich voedt? Vanwaar het mes, de schotel en het tafellaken, die hierbij gebezigd worden? Vanwaar het laken en het linnen, waarmede hij zich bedekt? Vanwaar het papier, waarop hij zijne denkbeelden als redelijk wezen ter nederzet, en de pen, die hem hierin behulpzaam is? Vanwaar het werktuig, dat hem den tijd leert meten?’
Als proeve van de manier van behandeling kiezen wij, om onze Lezers nog nader met dit belangrijk werk bekend te maken, kortheidshalve, wat de Schrijver zegt van de aanwending der menschelijke spierkracht, door zittende te werken. ‘Een arbeider kan zittende, zoo hij met zijne voeten tegen ten onbewegelijk punt steunt, onder het vooren achterover bewegen des ligchaams, met de handen trekken en duwen, en onmiddellijk eene heen- en wedergaande beweging voortbrengen, zoo als het bij de gewone steenzaag plaats heeft,’ enz. En van dit zagen heet het verder: ‘Het vermogen, dat middelbaar bij het zagen aange-
{==350==} {>>pagina-aanduiding<<}
wend wordt, bedraagt 14 ℔ gedurende 8 uren. Hoeveel invloed de stof heeft, blijkt reeds daardoor, dat het zagen van droog hout ¼ meer kracht vordert [dan van groen]. Nog meer verschillend is dit bij verschillende steensoorten. Om eene Par. toise in albaster van de Pyreneën door te zagen, verloopen 56 uren; in grijzen graniet van Normandië, 504 uren; in rood en groen porfier, 1177 uren. Later, bij de behandeling van deze bewerking, zullen wij verder hierover uitweiden. Het volgende zij dan voldoende. Men heeft in Engeland waargenomen, dat twee arbeiders in 6 dagen 27870 vierk. palm planken van dennenhout, ter breedte van 6 palm, leverden. Zij ontvingen hiervoor f 72-: arbeidsloon. De zaag met het raam had een gewigt van 20 ℔; zij maakten met dezelve 248,544 loodregt op- en nedergaande bewegingen; dus werd 4,970,880 ℔ in dien tijd bewogen, zonder de inspanning der kracht tot het overwinnen van den zamenhang in aanmerking te nemen. Het getal zaagtrekken elken dag bedroeg voor beiden 41424, dus voor ieder 20712; hetgeen voor een' aanhoudenden arbeid van 8 uren in elk uur
2589 bedraagt, en in elke minuut omstreeks 43. - Eene andere proef leerde, dat een man in 145″ met eene kracht van 12 ℔ 200 zaagtrekken van ongeveer 5 palm lengte maken, doch dit naauwelijks 3′ volhouden kan. Dit geeft 83 trekken in elke minuut, het dubbele van het vorige geval.’
Wij kunnen niet nazien, waar en in hoeverre de Schrijver het werk van poppe, dat wij wel gebruikt hebben, doch niet in eigendom bezitten, gevolgd zij. Toen hij echter bl. 16 van otto von guericke sprak als onzen landgenoot, schijnt hij te hebben vertaald, daar een Nederlander eenen Maagdenburger zijn' landgenoot niet zal noemen. Doch dit is vast eene vergissing. Het spijt ons, dat bleekrode bladz. 226 slechts in het voorbijgaan melding maakt van de hydrostatische pers, dat vermogende werktuig. Misschien echter daarover nader.
Wij hopen, dat het den kundigen vervaardiger niet ontbreke aan lust en opgewektheid, om zijnen belangrijken arbeid voort te zetten en te voltooijen; den Uitgever niet aan aanmoediging, en den Steendrukker niet aan bedachtzaamheid, om een werk van dit belang met goede afbeeldingen te voorzien





{==351==} {>>pagina-aanduiding<<}

Aardrijkskundige Beschrijving van Palestina, door G.H. van Senden; zijnde eene Handleiding bij de door denzelven ontworpene Kaart van dat Land. Te Zwolle, bij R. Boelens, Jr. 1837. In kl. 8vo. 74 Bl. Met de Kaart f 3-:

De geleerde van senden begreep teregt, dat het ons ontbrak aan eene goede, voor Scholen inzonderheid en Katechisatiën geschikte, Kaart van Palestina. Door het voor ons liggende heeft hij getracht in die behoefte te voorzien; niettegenstaande hij ‘veel door ander werk bezwaard en minder opgewekt is, om voor het publiek te schrijven.’ Wij halen deze woorden eeniglijk aan, om bij deze gelegenheid ons verlangen te betuigen naar de voortzetting van 's Mans belangrijke Verdediging van Bijbel en Openbaring.
De onderhavige Beschrijving van Palestina is kort, maar zaakrijk en doelmatig. De eerste Afdeeling: natuurlijke gesteldheid, handelt over de namen, de geographische ligging [waarbij wij de grenzen hadden verwacht], de gedaante (bergen en wateren) en voortbrengselen des lands. De tweede, over de burgerlijke verdeeling, t.w. 1. vóór josua, 2. door dien Veldheer, 3. onder de Rijken van Juda en Israël, en 4. latere verdeelingen, en wel vooral ten tijde van jezus. Deze laatste verdeeling ligt ten grondslag bij de derde Afdeeling, waar plaatsbeschrijving gegeven wordt van Judea, Samaria, Galilea en het Overjordaansche afzonderlijk; wordende alles met een doelmatig Register besloten.
De Kaart heeft eene hoogte van 80, bij eene breedte van 57 Ned. duimen. Door sterk afgezette kleuren, zware letters (anders geene sieraden) en spaarzame namen is zij voor het bedoelde gebruik uitermate geschikt, en de prijs is zeer matig gesteld. Een platte grond van het oude, als vignet, op, en een gezigt van het tegenwoordige Jeruzalem tegenover den titel, beide in steendruk, versieren het boekje.
Wij wenschen den Schrijver opgewektheid, om op deze Kaart te laten volgen het beloofde ‘werk over de Bijbelsche aardrijkskunde, bestaande in eene verzameling van kaarten met bijgevoegde beschrijving, niet alleen van het Joodsche land, zoo als het was in onderscheidene tijdperken, maar ook van andere landen, die voor en na tot tooneel gestrekt hebben van de gebeurtenissen, welke de Bijbel ver-
{==352==} {>>pagina-aanduiding<<}
haalt.’ Zouden de Kaarten ook eene grootte kunnen hebben, die ze geschikt maakte, om in van der palm's Bijbel te binden?




Gedichten van H. van Berkum. Te Sneek, bij F. Holtkamp. 1837. In kl. 8vo. 92 Bl. f 1-25.

Algemeen bevoegd verklaarde regters worden meermalen aangehaald in de voorrede, wanneer jeugdige dichters of rijmelaars hunne verzen in het licht geven. Het is jammer, dat het minder dan middelmatige der stukken meermalen aan de bevoegdheid dier regters doet twijfelen. Dat geldt ook ten aanzien van het bundeltje van den Heer van berkum, die met hetzelve den vloed van onbeduidende verzen, die ons vaderland sedert jaren overstroomt, heeft vermeerderd. Vraagt men, of niet hier en daar goede regels worden gevonden, Rec. zal het niet ontkennen; maar het geheel heeft zoo weinig poëtisch, is zoo alledaagsch, en toont ook zelfs in taal en versbouw zoo weinig uitstekends, dat de Heer van berkum veel beter had gedaan met zijne stukken te huis te behouden. Hoe komt men er toe, om verzen te laten drukken, waarin op het (nooit bezongen!) onderwerp: het Vaderland, regels als deze voorkomen:

Kent gij het land, waar eendragt, vrede 
Het volk regeert, en godsdienst mede, 
Elk hart voor deugd en godsvrucht brandt, enz. 

en waar in vollen ernst aan Staveren wordt toegeroepen:

De zee heeft u uw roem ontsmokkeld (!) 

Ongelukkig zijn vooral de grootere stukken in dit bundeltje uitgevallen, b.v. Elbert en Wyha; men ziet daarin, dat de vervaardiger zich eene zekere gemakkelijkheid om te rijmen heeft eigen gemaakt; maar daarbij vindt men zooveel ongerijmds in de voorstelling, zoo weinig wezenlijk poëtisch, dat het moeijelijk valt, om het stuk ten einde te lezen: b.v. (het is de beschrijving van een paar gelieven; het meisje wil haren minnaar uit den kerker redden.)

{==353==} {>>pagina-aanduiding<<}


Zij nadert en van onder 't kleed 
Haalt zij een lange koord gereed. 
('t Scheen of een Godheid haar behoedde) 
Zij werpt; hij vat het touw meteen, enz. 

Hij laat zich bij het touw afglijden, en nu....

Die zaalgen! - Aan elkanders hart 
Vergaten zij geleden smart, 
Niets denkend, dan in 't zielsverrukken 
Nog nader zich aan 't hart te drukken. 
Wat op dit tijdstip waar' geschied, 
Viel de hemel ook met grof gedonder 
Van uit zijn hoogen stand naar onder, 
Die zaligen!... zij hoorden 't niet. 

En zoo gaat het voort. Wij kunnen den Heere van berkum niet aanraden, om zijnen tijd veel aan het verzenmaken te wijden, of althans niet, om zijne rijmelarij uit te geven. Indien zijne vrienden er prijs op stellen, dat zij zijne verzen dan overschrijven! Voor het publiek moet men niet optreden, vóór dat men beter beslagen ten ijs kan komen.

Zedekundig Leesboek voor Vrouwen, of voorbeelden van vrouwelijke deugden. Grootendeels naar het Hoogduitsch. Te Deventer, bij A.J. van den Sigtenhorst. 1837. In gr. 8vo. 368 Bl. f 3-50.

Den Lezeren, of liever Lezeressen, van dit lijvige boekdeel worden in 111 Vertoogen even zoo vele voorbeelden gegeven van ouderlijke en kinderlijke liefde; liefde van broeders en zusters; huwelijksliefde en trouw; goede gebieders en dienstbaren; pligtmatig gedrag jegens bejaarden en kranken; mededoogen en weldadigheid; dankbaarheid jegens weldoeners; liefde tot vijanden; edelmoedigheid, teederhartigheid, vriendschap; billijkheid, bescheidenheid, minzaamheid; eerlijkheid, gemoedelijkheid, opregtheid; zucht om nuttig te zijn; waardering en goed gebruik van den tijd; zucht naar kennis en wijsheid; moed, tegenwoordigheid en sterkte van geest; godsdienstigheid en vroege godsvrucht; werkdadig geloof en Chris-
{==354==} {>>pagina-aanduiding<<}
telijke deugd [dit laatste is immers de algemeene inhoud?]; vertrouwen op God; lijdzaamheid in tegenspoed, en eindelijk kalmte in de ure des doods.
De Vertaler heeft van eene Hoogduitsche verzameling een vrij gebruik gemaakt, en de daarin voorkomende karakterschetsen met die van eenige voorname Nederlandsche Vrouwen vermeerderd. Hieromtrent hadden wij eenige meerdere uitbreiding niet misprezen, waartegen enkele vertaalde voorvallen gerustelijk hadden kunnen wegblijven. Rec. las de verzameling met genoegen, en zou haar, behoudens enkele aanmerkingen, van ganscher harte aanprijzen, indien de titel anders ware. Als voorbeelden van vrouwelijke deugden willen wij niets van het boek zeggen; maar om een zedekundig Leesboek voor Vrouwen te kunnen heeten, zou het meer moeten bevatten. Daartoe zou niet alleen behooren eene volledige vermelding van alle die deugden, welke het vrouwelijke gemoed versieren in onderscheidene betrekkingen en levensomstandigheden; maar ook in de eerste plaats eene ontwikkeling dier deugden zelve, in haren aard en waarde, met gronden en drangredenen. Daarop moesten dan de voorbeelden worden toegepast, met waarschuwing tegen misbruik en verkeerde toepassing, waartoe dan weder voorbeelden genoeg te vinden waren. Wij kunnen noch behoeven dit hier verder te ontwikkelen. Gelijk gezegd, als voorbeelden van vrouwelijke deugden wenschen wij aan dit geschrift eenen welverdienden opgang; maar een zedekundig Leesboek voor Vrouwen is het niet; tenzij men, maar dat zal de bedoeling wel niet zijn, ieder geschrift, dat de zedelijkheid bevorderen kan, een zedekundig boek gelieve te noemen.
Van de uitvoering is het grove titelvignet verreweg het minste.




De Reiskuur. Uit het Hoogduitsch van Louis Lax, door Steenbergen van Goor. II Deelen. Te Groningen, bij R.J. Schierbeek, Jun. 1837. In gr. 8vo. 685 Bl. f 6-:

Een vreemde titel van een vreemd boek! Maar van een boek, zoo onderhoudend, als wij zelden lazen. Het is noch Roman, noch Reisbeschrijving, noch Verzameling van Ver-
{==355==} {>>pagina-aanduiding<<}
halen; en toch, het is van dit alles wat. Het is ernstig en luimig; het is waar en verdicht. Maar, wat is het dan elgenlijk? Ja, lieve Lezer! hoe zal ik het u zeggen? De inkleeding is deze: Hans van Zwicken doet met eenen vriend, ter genezing van eene slaapziekte, eene reis uit Duitschland door een gedeelte van België, van Frankrijk en Engeland. Dit is geschied vóór weinige jaren, immers reeds na het Koningschap van leopold. Op die reis ontmoeten zij natuurlijk allerlei menschen; van deze hooren zij allerlei vertellingen; zij hebben verschillende ontmoetingen, die tot verschillende episoden aanleiding geven; zij lezen zelfs in een oud handschrift eene - op zichzelve een boekdeeltje beslaande - uitstekend verhaalde geschiedenis, die, grillig genoeg, in het eerste Deel plotselijk afgebroken en in het tweede voortgezet wordt. Ziedaar den ruwen omvang; het bestek, zoo gij wilt; of noem het den tuin, waarin eene menigte fraaije en geurige bloemen en heesters zijn geplant; of den draad, waaraan de parels geregen zijn; of het doek, waarop de schilderij is afgewerkt. Kortom, onderhoudender, aangenamer, voor allerlei Lezers en Leesgezelschappen geschikter boek kan wel naauwelijks uitkomen. Aan het slot beviel ons de hoofdpersoon het minste.
De uitvoering is net, en de prijs buitengewoon goedkoop, daar men ouderwetsch veel letters voor zijn geld krijgt.




Wilhelmina; door T. van Spall. Te Utrecht, bij L.E. Bosch. 1837. In gr. 8vo. 80 Bl. f 1-:

Eene ernstige, in onzen tijd gansch niet overbodige, waarschuwing tegen godsdienstige dweeperij, ingekleed in eene belangrijke, niet overdrevene en aangenaam geschrevene geschiedenis. Zij zal, vreezen wij, niet in de regte handen komen, maar kan toch hier of daar alligt een wankelend of weifelend hart sterk maken tegen de listen der hedendaagsche dweepers. Daartoe wenschen wij het allerkeurigst gedrukte boekje in veler handen.

Keur van belangrijke Tafereelen uit de Lijfstraffelijke Regtspleging in Engeland, uit de achttiende Eeuw. Te Amsterdam, bij N.M. Bergman. 1837. In gr. 8vo. 226 Bl. f 2-60.


{==356==} {>>pagina-aanduiding<<}

Het zeggen van Vader cats, als motto op den titel geplaatst:

Ook van een kleyn begin en van geringe saken, 
Soo kan men tot een val in korten stond geraken. 

wordt, gelijk door verre de meeste merkwaardige gebeurtenissen uit de geschiedenis van het strafregt, zoo ook door de zes in dezen bundel opgenomene bevestigd. Gaarne prezen wij dien onbepaald aan; maar de verhaaltrant staat over het geheel te zeer beneden hetgeen wij in dit vak b.v. van onzen christemeijer bezitten, dan dat wij niet in gemoede zouden moeten zeggen, dat de lezer zich bedrogen zal vinden, wanneer hij hier dien boeijenden, wegslependen stijl, die schitterende inkleeding en die menschkundige opmerkingen verwacht, welke aan soortgelijke lectuur eenen goeden opgang verzekeren. Ook herinneren wij ons het zeggen van schiller: ‘Das blos Abscheuliche hat nichts Unterrichtendes für den Leser.’




Het gebruik en de waarde der Evangelische Gezangen verdedigd, of het Geschrift van H. de Cock, hetwelk getiteld was: ‘De zoogenaamde Evangelische Gezangen, de oogappel der vervoerde en verleide menigte in de Synodaal Hervormde Kerk,’ getoetst, gewogen, en vergeleken met Gods H. Woord en met de zuivere waarheid, maar onwaar, te ligt, en een bloot lasterschrift bevonden. Te Leeuwarden, bij J.W. Brouwer. 1836. In gr. 8vo. 88 Bl. f :-90.

Uit den breedvoerigen titel ziet men genoeg, wat de inhoud van dit stukje is, waarin een ongenoemd Predikant het geschrift van h. de cock op den voet volgt, en aantoont, hoe nietig de redenen zijn, die daarin tot verwerping en verguizing der Evangelische Gezangen ingebragt zijn. Hij brengt hieromtrent verscheidene ware en goede opmerkingen in het midden, welke door hen, die nu nog, na 30 (zegge dertig) jaren sedert de invoering, tegen die Gezangen, als niet kerkelijk-regtzinnig, ingenomen zijn en anderen pogen in te nemen, wel mogen gelezen en behartigd worden. - De wederlegging intusschen van zulke nietige schotschriften, als dat van h. de cock, zou Referent den kostelijken tijd en de ondankbare moeite, die de welmeenende Schrijver daaraan besteed heeft, niet waard zijn, en hij zou de zoodanige met stilzwijgen tot de prullaria verwijzen.





{==357==} {>>pagina-aanduiding<<}

Boekbeschouwing.

Leerredenen, door J.W. Statius Muller, Predikant bij de Evang. Luthersche Gemeente te Amsterdam, enz. IIde Deel. Te Amsterdam, bij C.L. Schleijer. In gr. 8vo. 302 Bl. f 3-50.

Het is ons aangenaam te vernemen, dat de Leerredenen van nu wijlen den Eerw. statius muller bij het Publiek, zoo wel als in de andere recenserende Tijdschriften, zulk eene gunstige en welverdiende ontvangst, als in het onze, gevonden hebben, en de Schrijver aangemoedigd is, om eenen tweeden bundel in het licht te zenden. Gaarne en ten volle geeft Rec. denzelfden lof aan deze Leerredenen, als hij aan de vorige (Letteroef. 1835, No. 3) toegekend heeft, en hij zal ze op dergelijke wijze kortelijk aanmelden. In het door den Schrijver in het Voorberigt gezegde, ten aanzien der lengte van zijne Avondmaalsleerredenen, en van sommige inleidingen, wil hij, die daarenboven het laatste woord niet verlangt te hebben, gaarne berusten.
De eerste Leerrede handelt, naar aanleiding van 1 Cor. X:15, in den zamenhang aldaar beschouwd, over de verwaarloozing van het H. Avondmaal, en de tweede, naar Hebr. X:25, over de verwaarloozing van de openbare Godsdienstoefening in het algemeen. Beide zijn zeer doelmatige en goede preken, eenvoudig en duidelijk, maar zakelijk en hartelijk, tevens waarlijk Christelijk liberaal, en met bescheidenheid vrijmoedig en getrouw: derzelver lezing mag zoo wel aan de waarnemers als aan de verzuimers allezins aanbevolen worden.
In de derde wordt onderzocht, waarom God aan booze en vijandige menschen toelaat, zoo veel kwaad te stichten, en uit den tekst, Gen. XXXVII:18-28, deze drie stellingen gepast afgeleid en ontwikkeld: 1. God laat het toe, in zoo verre het niet verhinderd kan wor-
{==358==} {>>pagina-aanduiding<<}
den, zonder de zedelijke vrijheid van den mensch en de zedelijke orde der dingen te verstoren. 2. God beperkt of verijdelt het, wanneer het met zijne oogmerken strijdt. 3. God weet het ten beste te leiden, en iets goeds daaruit voort te brengen. - Het slot is wat kort; maar misschien is dit veroorzaakt door de weglating van het temporéle, ter gelegenheid van den Belgischen opstand.
De laatste woorden en het uiteinde van david, volgens 2 sam. XXIII:1a, is het onderwerp der vierde, waarbij Rec. vragen zou, of men david's aandoeningen en gezindheden, bij het naderen van zijnen dood, wel zoo onbepaald ‘die zielsgesteldheid’ noemen kan, ‘waarin ook wij moeten wenschen eenmaal deze wereld te verlaten’ (bl. 100, 101, 109): men denke b.v. aan deszelfs beschikking omtrent joab en simeï! Staatkundig moge men dezelve heeten, hoewel ook dit nog te betwijfelen staat, en naar de Moraal van dien tijd moge men ze beoordeelen; maar hoe zij een blijk heeten kan, dat hij stierf ‘met een boetvaardig hart, en met zijnen God verzoend,’ (bl. 119) hiervan vinden wij in zijne woorden tot salomo niets; en hij stierf dan ten minste niet met die menschen verzoend, welke hij te voren, zij het dan al uit staatkunde geweest, ongemoeid gelaten, en aan welker eersten hij zeer veel te danken gehad had. - Over het geheel worden er wel goede en nuttige dingen in deze Leerrede gezegd; maar, in vergelijking met de andere, zou Rec. ze niet bij voorkeur ter uitgave gekozen hebben.
De vijfde, over het schoone en voortreffelijke der algemeene menschenliefde, blijkbaar uit de gelijkenis van den barmhartigen Samaritaan, luc. X:23-37, is eene stichtelijke, nuttige preek, waarin de gelijkenis kort en goed opgehelderd, en elke practische aanmerking kort en goed uit het voorbeeld afgeleid wordt.
Hoogernstig, treffend, hier en daar waarlijk welsprekend, is de zesde Leerrede, voorstellende, naar matth. XXVII:1-10, het berouw en rampzalig uiteinde van judas, als leerrijk en waarschuwend voor ons allen.

{==359==} {>>pagina-aanduiding<<}
De vier waarschuwingen in het tweede stuk: 1. hoe ver het met den mensch komen kan, die zich aan ééne zondige neiging overgeeft; 2. dat hij zijne dwaasheden en verkeerdheden zelden inziet, vóór dat het te laat is; 3. hoe onmogelijk het is, het kwaad, dat men door zijne zonden gesticht heeft, weder goed te maken; 4. dat dit ons toch nimmer tot wanhoop moet voeren; - deze gewigtige lessen maken zamen één goed geheel ter belangrijke leering uit. Twee practische aanmerkingen, naar aanleiding van het gedrag des Joodschen Raads, die aldaar de eenheid te veel zouden geschonden hebben, zijn bij de verklaring van den tekst kort en gepast opgenomen.
De woorden van jezus, matth. XXVII:46, zijn in de zevende Leerrede, naar Recs. oordeel, goed uitgelegd, als zijnde de taal der hevige smart en te gelijk des sterken vertrouwens; en zij leveren, in het tweede stuk, ten hoofdonderwerpe dienende en goed zamenhangende lessen op, met betrekking tot ons klagen, naar het voorbeeld van jezus, in overmaat van smart, of onder langdurig lijden.
Het onderwerp der achtste Leerrede wordt volgens den tekst, jac. I:13, 14, 15, wel te regt genoemd de oorsprong, de voortgang, en de onzalige vrucht der zonde; maar bij de ontwikkeling, die de Redenaar hieraan geeft, zij het Rec. vergund op te merken, dat jacobus hier niet spreekt van den eersten oorsprong der zonde op de wereld, noch van hare doordringing en uitbreiding in dezelve, maar van hare werking bij elk mensch: en of inwendig bederf en verbastering onzer natuur, volgens bl. 226 e.v., jacobus-leer, ja in het algemeen Bijbelleer is, zou hij zeer betwijfelen; doch hij rekent het hier de plaats niet, om hierover uit te weiden. - De korte practische aanmerkingen, waarmede de Leerrede besloten wordt, zijn op zichzelve zeer goed, maar wat verstrooid, en zouden nog meer doel getroffen hebben, indien zij, naar den tekst, meer tot één geheel gebragt waren.

{==360==} {>>pagina-aanduiding<<}

De negende Leerrede, die, naar aanleiding van matth. XXII:23-30, onderzoekt, van welke verbindtenissen en betrekkingen wij, in het andere leven, niet of al eene voortduring te verwachten hebben, wordt geopend met eene doelmatige en treffende inleiding, (of eigenlijk voorafspraak; maar Rec. zou ze nog treffender als eigenlijke inleiding willen gebruiken) over de hooge waardij der leer van jezus omtrent den toekomenden staat. Het onderwerp is niet gemeen, maar moeijelijk; en de behandeling levert niet zoo veel vruchtbaars op, als andere in dezen bundel behandelde onderwerpen. - Meer dan ééne bedenking zou hier in ons kunnen opkomen: b.v. indien men, volgens bl. 255 e.v., tot vorige bijzonder geliefden in geene nadere betrekking zal staan, dan tot alle zaligen, wat is dan het wederzien en deszelfs waarde? Dan zou er wel eene algemeene liefde voor allen, maar geene bijzondere liefde voor dezen of genen zijn. Waarop is het gegrond, dat (bl. 269) ‘de zaligen, als zuivere geesten, zonder invloed van het ligchaam, zonder inmengsel van zinnelijke gewaarwordingen, zullen denken en gevoelen’? Zullen wij ooit ophouden gemengde wezens te zijn? Immers, ook volgens den Bijbel, neen! Men zie 1 Cor. XV.
De tiende Leerrede, eindelijk, heeft ten opschrifte: Over het licht, hetwelk de plegtigheid des Christelijken Waterdoops over den aard en den geest van jezus' Kerk verspreidt. Tekst [volgens plaats hebbende oude gewoonte] Art. IX der onveranderde Augsburgsche Geloofsbelijdenis, verbonden met matth. XXVIII:19. Is het misschien door deze verbinding, dat het geheele onderwerp en deszelfs behandeling Rec. voorkomt iets gedwongens te hebben, en het practische gedeelte wel goede en nuttige dingen op zichzelve te bevatten, maar niet genoeg uit het onderwerp voortkomend en onderling zamenhangend, namelijk eerbied voor den Stichter der Kerk; onderzoek, of wij waardige Leden zijn; ons geloof, eenstemmig met de leer; geest van zachtmoedigheid en broederlijke verdraagzaamheid. - Zou de Eerw.

{==361==} {>>pagina-aanduiding<<}
statius muller het niet wel met anderen gemeen hebben, dat hij (bl. 285 e.v.) te veel emphase zoekt in de woorden: doopende in den naam des Vaders enz., en daaruit niet gegrond genoeg afleidt, dat de leer aangaande Vader, Zoon en H. Geest de hoofdleer is, die in de Christelijke Kerk moet voorgedragen worden, ja (bl. 289) dat ‘zij alleen hoofdleer is in jezus' Kerk’? Waarom vindt men dan in de Schriften der Apostelen en hunner medehelpers niet altijd die formule? Ja, waarom vindt men ze nergens elders, maar of eenvoudig doopen en gedoopt worden, of doopen in den naam van christus, of des Heeren? - Het derde en vierde, dat statius muller uit de plegtigheid des Doops afleidt en nuttig ontwikkelt, namelijk ‘dat de Kerk van jezus eene algemeene Kerk is,’ en ‘dat alle hare leden door den band der liefde met elkander moeten vereenigd zijn,’ komt Rec. voor wel het zekerste en voornaamste te zijn, dat den aard en geest der Kerk van jezus in het licht stelt.
Dat ook deze bundel van zoo goeden inhoud niet minder Christelijk nut stichte, dan de eerste, is de hartelijke wensch, waarmede wij ons verslag besluiten.






Bevestigingsrede over Hebr. XIII, vs. 17, uitgesproken te Gorinchem, den 3 Sept. 1837, door H.J. Hofstede, Predikant aldaar. Uitgegeven ten voordeele van de Familie eens waardigen Leeraars, door diens overlijden in kommervolle omstandigheden verkeerende. Te Leiden, bij C.C. van der Hoek. 1837. In gr. 8vo. 38 Bl. f :-45.

De Menschenliefde van Jezus, als het volmaakte voorbeeld voor alle Christenen, beschouwd in eene Leerrede over Joh. XIII:34, door H.J. Veldwijk, Predikant bij de Hervormde Gemeente te Maastricht. Te Maastricht, bij de Gebr. Ploem. In gr. 8vo. 35 Bl.


{==362==} {>>pagina-aanduiding<<}

Beide deze Leerredenen komen daarin overeen, dat derzelver uitgave een liefdadig oogmerk heeft. Dat van de eerste leest men op den titel; dat van de tweede was oorspronkelijk, bij inteekening, ten voordeele van de Diaconie der Hervormde Gemeente van Maastricht, en nadat hieraan voldaan was, werd het kopijregt door de Uitgevers overgenomen. Beide hebben belangrijke onderwerpen; en ofschoon daarbij, vooral bij de eerste, plaatselijke en tijdelijke omstandigheden moesten onder het oog gehouden worden, zijn zij echter zóó behandeld, dat zij ook elders, als iets algemeen gewigtigs, met nut en genoegen kunnen gelezen worden. Beide, vooral de eerste, ontleenen haar plan uit den tekst, en volgen dit over het algemeen getrouw: van het derde stuk der laatste, de drangredenen tot menschenliefde, ligt de eerste, het toonen van de hooge waarde der menschheid, en de laatste, het zich vormen voor den Hemel, wel het minst in den tekst. Beide nemen wel geen hooge vlugt van welsprekendheid, maar behandelen toch hare onderwerpen in geleidelijke orde, spreken gezonde Christelijke taal, woorden van ernst, liefde en vrede, hier en daar op eenen hartelijken toon. Beide hebben door haar slot, ofschoon zeer verschillend in stof en vorm, Rec. wel het minst bevredigd: dat van de laatste is te veel locus communis en declamatie over het toekomende leven; dat van de eerste daarentegen wel vreemd, maar droog: immers nadat, na de bevestiging, Gez. XCI:3 gezongen was, eindigt de Spreker aldus: ‘Kan ik, geliefde Medebroeder! een belangrijker zegenbede over u uitstorten, dan die in het 20ste en 21ste vers van ons teksthoofddeel vervat is: De God nu des vredes,’ en wat daar meer volgt; en hierop: ‘Toehoorders! ik eindige mijne rede met vs. 22: Ik bidde u, Broeders! verdraagt het woord dezer vermaning! Amen.’ Eilieve! wat heeft die dorre citatie van
hoofddeel en vers met het plegtige slot van eene treffende kerkelijke plegtigheid te maken? en welk goed Redenaar kan dit aldaar goed uitspreken? - Voor het overige hebben wij

{==363==} {>>pagina-aanduiding<<}
met deze zamenvoeging dier beide Leerredenen geen parallel tusschen dezelve willen trekken: suum cuique! ieders goed in eere! Maar de ruimte verbiedt ons, meer van deze gelegenheidsstukken te zeggen, die wij ook om haar liefdadig doel aanprijzen.

Troostbijbel, of Verzameling van Spreuken en Leeringen uit de heilige Schriften des Ouden en Nieuwen Testaments; tot onderwijzing en vertroosting van kranken, en van dezulken, die zich in doodsgevaar bevinden, alsmede van hen, die geliefde personen door den dood verloren hebben. Te Leeuwarden, bij J.W. Brouwer. 1837. In kl. 8vo. XX, 244 Bl. f 1-25.

Wij schreven den breedvoerigen titel geheel af, omdat die genoegzaam het doel en den inhoud van dit, meest voor min beschaafde en min vermogende Christenen geschrevene, werkje aanwijst. Hadde Rec. de verzameling moeten maken, hij zou sommige hier gegevene Bijbelplaatsen weggelaten, andere daarentegen, die voorbijgegaan zijn, opgenomen hebben. Doch dat zou zich van elke verzameling laten zeggen; waarom wij het ook niet als eene aanmerking op dezen, zoo wij hartelijk wenschen, nuttigen arbeid willen laten gelden. Ten volle vereenigen wij ons met den wensch van den Eerw. van der tuuk, Pred. te Berlikum, die zich onder het Voorberigt als Schrijver doet kennen: ‘God, die ons zoo genadig zijn woord gegeven heeft, make hetzelve krachtig en gezegend aan menig lijdend en naar troost smachtend gemoed! Daartoe doe hij ook dit geringe middel dienen!’

Waarom heb ik den Priesterlijken stand verlaten en mij in het huwelijk begeven? Door J.Th. Spaan, voorheen Roomsch-Catholijk Priester en Kapelaan in

{==364==} {>>pagina-aanduiding<<}
de Kerk op het Begijnhof te Haarlem. Te Amsterdam, bij J.Th. Spaan, Zeedijk No. 103. 1838. In gr. 8vo. 52 Bl. f :-60.

Het is een zeldzaam verschijnsel, dat een Roomschkatholiek Priester zijnen stand verlaat; nog zeldzamer, dat hij in het huwelijk treedt: het is dus niet vreemd, dat men hierover groote oogen van verwondering opzet; ja niet vreemd ook, dat er zijn, die hierover de lip van afkeuring uitsteken. Ofschoon het tot die teedere gewetensvragen behoort, die men niet altijd voor het Publiek beantwoorden kan, en waarover alleen God en ons geweten kunnen rigten, zoo is het nogtans niet kwaad, dat men, vooral zoo de zaak veel gerucht gemaakt heeft, en indien men het zonder kwetsing der kieschheid of van andere pligten doen kan, openlijk rekenschap geve van dien gewigtigen stap zijns levens. - Dit nu heeft de Heer spaan, in het bovenstaande stukje, naar Recs. oordeel, op eene loffelijke wijze gedaan. Hij verhaalt daarin eerst, hoe hij, van der jeugd af, eenen overheerschenden lust tot den geestelijken stand gehad heeft; hoe hij daartoe voorbereid en daarin getreden is, maar, ten gevolge van de kloosterlijke opleiding der Roomsch-katholieke Geestelijken, met zichzelven en met de wereld onbekend. Zijne eerste bestemming was tot Kapellaan van zijnen Oom, Pastoor op het Begijnhof te Haarlem; zijn eerste werk, waartoe hij dringend aangezocht werd, toen hij daar naauwelijks aangekomen was, een jong meisje uit een huisgezin, met welk Oom zeer bevriend was, op eenen Driekoningen-avond de biecht af te nemen, hetwelk, zoo als hij later vernam, door zijnen Oom zelven voorbedachtelijk alzoo beschikt was geworden. [Was dit menschkundig? Dacht Oom toen wel om hetgene, dat hij zoo dikwijls voor het altaar gebeden had: ‘Et ne inducas nos in tentationem (En leid ons niet in verzoeking)?] En ziet! zij wordt het voorwerp zijner liefde, zijner vurige en besliste liefde, die door den omgang met haar huisgezin niet weinig aan-

{==365==} {>>pagina-aanduiding<<}
gekweekt werd; maar ziet! zij werd ook, helaas! de oorzaak van zijnen val, en wel die zulk een gevolg had, dat hetzelve voor een eerlijk hart niet anders dan op eene eerlijke wijze te herstellen was. Hier streed nu de eisch der Kerk met die der Natuur; en zijne geliefde zelve wilde (en dit doet haar hart eer aan) alléén schande en gebrek verduren, indien hij maar met een goed geweten, als een eerlijk man, in zijnen stand kon blijven; maar hij verfoeide (en dit doet ook zijn hart eer aan) alle zoogenaamde middelen van vereerlijking, die hem door anderen voorgeslagen werden, maar die hem met pligt en geweten voorkwamen te strijden. Weldra werd hij verplaatst aan den Rijndijk bij Leiden, doch waar hem de gedienstige kwaadsprekendheid reeds vooruitgevlogen was; en deze rustte ook niet, om hem den weg der toegenegenheid en des vertrouwens toe te sluiten, toen hij kort daarop naar ter Veere bestemd werd, zoodat men aldaar, reeds vóór zijne aankomst, zoo zeer tegen hem vooringenomen was, dat men der Geestelijke Overheid verzocht, zijne zending weder in te trekken: en nu ziende, dat zijne bediening, overal, waar hij komen mogt, op die wijze nutteloos zou gemaakt worden, nam hij het besluit, om dezelve neder te leggen, en, na rijpen en godsdienstigen berade, ‘volgens het woord Gods, in de H. Schrift en in het hart der menschen opgeteekend,’ (bl. 44) met zijne cornelia in een wettig huwelijk te treden; na welken volvoerden stap hij, zoo al niet van de goedkeuring, althans van de achting en welwillendheid van eenige achtingwaardige Geestelijken verzekerd geworden is, maar ook, helaas! de liefdelooze beoordeeling en behandeling van anderen, tegen hem en zelfs tegen zijne bloedverwanten op de hatelijkste wijze betoond, ondervonden heeft.
Dit is de hoofdzakelijke inhoud van dit welgeschreven boeksken, dat Rec. met belangstelling en genoegen gelezen heeft, en waarvan hij zich niet verwondert, dat reeds een tweede druk aangekondigd is. Er blijkt ook uit, dat de Schrijver zich in goeden stijl en zelfs met

{==366==} {>>pagina-aanduiding<<}
warmte van welsprekendheid weet uit te drukken: hier en daar heeft de wijze van voorstelling wel iets hoog opgewondens; maar men mag daarvan welligt iets op rekening van de buitengewone omstandigheden stellen; en het is niet van dien aard, dat het de historische waarheid der daadzaken benadeelen kan. Het slot, behelzende eene dichterlijke sictie, betrekkelijk op de daar vermelde onbeschofte beoordeeling van zekeren Hoogwaardigen man, is voor een prozaïsch historisch verhaal misschien te poëtisch, maar op zichzelf en in de gegevene tegenstelling treffend en scherp gepunt. - Wat de zaak zelve betreft, Rec. kan voor zichzelven niet anders dan 's mans handelwijze in de omstandigheden, waarin hij zich bevond, billijken; en hoe men ook als Katholiek, of als Protestant, daarover oordeelen moge, dit zal toch, meent hij, ieder vriend van Godsdienst en Christelijke zeden moeten toestemmen, dat de Heer spaan eerlijker, betamelijker, pligtmatiger gehandeld heeft, dan de zoodanigen, als wij vreezen dat er wel zijn, die in dergelijk geval zich met eene zoogenaamde vereerlijking van het onteerde voorwerp hunner louter zinnelijke liefde vergenoegen, en hetzelve aan al de smarten van zelfverwijt en schande ter prooije laten, terwijl zij zelve in vrede op hunne pastorij blijven zitten, en het goede en vette der aarde genieten; of ook dan dezulken, die zich aldaar in sombere stilte aan geheime zonden overgeven, welke wel voor het oog der wereld verborgen blijven, of ten minste kunstig verborgen gehouden worden, en hun, zelfs bij liefdelooze veroordeeling huns uiterlijk zwakkeren broeders, den naam van heilig en eerwaardig laten, maar die desniettemin naakt en geopend liggen voor de oogen desgenen, aan wien allen rekenschap verschuldigd zijn. Treurige gevolgen (men ziet het op nieuw uit dit voorbeeld) van het heillooze Coelibaat der Geestelijken, dat van den beginne des Christendoms alzoo niet geweest is; waartegen, toen men het allengs als
een' hooger' trap van heiligheid aanprees, zich ten allen tijde vele stemmen verheven hebben; dat eindelijk door het

{==367==} {>>pagina-aanduiding<<}
hiërarchisch gezag van Paus gregorius VII meer en meer doorgedreven, en door het Concilie van Trente tot eene kerkwet verheven is; maar dat ook zoo menige anders brave Geestelijken in den ongelukkigen tweestrijd gebragt heeft, of om openlijk of heimelijk zondig, ja misdadig te worden, of om de magtige stem der Natuur in hun binnenste te smoren, maar ook door beide zoo vele zonden en jammeren over de Roomschkatholieke Geestelijkheid en Christenheid gebragt heeft. En is het dan wonder, dat een man, als de Heer spaan, in de boven beschrevene omstandigheden schrijft: ‘Er is een Regt, zoo heilig en zoo Goddelijk, dat alle menschelijke wetten daarvoor verstommen moeten; en dat regt heb ik geraadpleegd. Er is een Band, zoo innig en zoo krachtig, dat niemand zijn hart daaruit kan losmaken, zonder de levensader van zijn bestaan, ja van de gansche schepping door te scheuren; en die band hield mij gebonden. Er is eene Stem, die sterker spreekt, dan het wild geschreeuw der onverstandigen, of het aanmatigend gezag van gewetensdwingelanden; en naar die stem heb ik geluisterd. Er is een Regter, wiens uitspraak meer moet gelden, dan de duizende rampen, waarmede ons de dweeperij of de onregtvaardigheid bedreigt; en die Regter sprak mij vrij.’? Moge hij die goedkeuring zijns gewetens en de genoegens van eenen gelukkigen echt bestendig blijven genieten, en in zijnen nieuwen stand den zegen van den barmhartigen Kenner en Regter der harten ondervinden!

Handboek der bijzondere Pathologie en Therapie, van Dr. J.W.H. Conradi, Hoogleeraar enz. Vertaald door J.B. Stokvis, Jr. M.D. IIden Deels 3de Stuk; bevattende het Leerstuk der Kramp-, Zenuw- en Zielsziekten. Te Amsterdam, bij S. de Grebber. 1837. In gr. 8vo. Bl. 503-774. f 2-70.


{==368==} {>>pagina-aanduiding<<}

Met dit gedeelte heeft de werkzame Vertaler de opgenomene taak gelukkig ten einde mogen brengen. In dit derde Stuk worden de volgende Afdeelingen gevonden, beginnende met de zesde, van de pijnlijke en krampachtige ziekten van bijzondere deelen, welke in een eerste en tweede gedeelte wordt gesplitst; van de pijnlijke ziekten, en van de krampachtige ziekten van enkele werktuigen des vormenden levens. Deze Afdeeling bevat elf Hoofdstukken, in welke, volgens des Schrijvers verdeeing, ziekten zamengevoegd worden, die, wat aard, oorzaak en verschijnsels betreft, verre van elkander behoorden te staan, b.v. het herkaauwen en de hartklopping. In de zevende Afdeeling worden de meer algemeene zenuwziekten behandeld, die zich door verhooging, verkeerdheid of onderdrukking der gewaarwordingen en krampen of stuipen openbaren. De achtste beschrijft, in vier Hoofdstukken, de zenuwziekten, die met onderdrukking of zwakte der krachten van het werktuig des gevoels en der zenuwen gepaard gaan. In de drie Hoofdstukken der negende Afdeeling vindt men de ziekten, die zich door verhoogde of verzwakte gewaarwordingen der uiterlijke zintuigen openbaren. In de vier Hoofdstukken der tiende Afdeeling worden de ziekten der ziel beschouwd; terwijl in een aanhangsel tot dezelve nog van het slaapwandelen en van de nachtmerrie gesproken wordt.
Het zijn dus voor een groot gedeelte, zoo als men haar noemt, slepende ziekten, waarmede de Schrijver zich hier bezig houdt. Het is vooral moeijelijk, deze behoorlijk te rangschikken, dewijl vele te zeer met de voorafgegane ziekten zamenhangen, om ze als zelfstandige gebreken te kunnen beschouwen. Dit bezwaar zal echter van minder belang wezen, indien slechts elke ziekte op haarzelve wél en duidelijk geschetst is. Het zoude echter te verre heenleiden, indien men, uit dit oogpunt, elke der hier voorkomende ziekten aan een afzonderlijk onderzoek wilde onderwerpen en beoordeelen. Deze aanmerkingen zouden ook meer te-
{==369==} {>>pagina-aanduiding<<}
gen het oorspronkelijke werk, dan tegen de vertaling, gerigt moeten zijn. Wij zullen ons derhalve slechts tot eene en andere bijzonderheid bepalen.
Daar de Vertaler bij het Hoofdstuk over de aangezigtspijn ook van de aanwending der veratrine gewag maakt, had hij wel naar de Verhandeling van turnbull kunnen wijzen. Ook behoeft de veratrine niet altijd in den vorm van zalf aangewend te worden.
Bij de vermelding van het kreosotum tegen de tandpijn had tevens voorzigtigheid bij het aanwenden van dit middel moeten aanbevolen worden.
Wat den hartvang betreft, is den eerstbeginnenden vooral omzigtigheid aan te bevelen in het aanwenden van prikkelende middelen, die onder anderen opgegeven worden § 1378, zoo als dit ook door den Schrijver geschiedt. Uit de beschrijving der ziekte blijkt reeds, dat gebreken van het hart meestal ten grond liggen, ook waar jicht schijnt in het spel te wezen. De dikwijls gelijktijdige aandoeningen van het hart en hartezakje, door bouillaud opgemerkt bij jichtachtige gewrichtsaandoeningen, verdienen ook bij den slependen vorm bijzondere aandacht.
Het wekt verwondering, bij de watervrees volstrekt geen gewag gemaakt te zien van de belangrijke Verhandeling van Dr. hertwig; (zie Journ. der pr. Heilk. 1828. Supplement-Heft.)
Op het Hoofdstuk der beroerte en der verlamming zoude, uit het gezigtpunt der ontleedkundige ziektekunde, nog al een en ander aan te merken en bij te voegen vallen. Het wekt verwondering, hier geen der nieuwere werken vermeld te vinden, zoo als onder anderen van lallemand. Hetzelfde zoude ook van de zielsziekten gezegd kunnen worden. Daar echter deze tak der Geneeskunde, ook die der ooggebreken, tegenwoordig zulk eene uitgebreidheid heeft gekregen, dat zij als geheel op zichzelve staande gedeelten behandeld worden, kan men, in een werk als het onderhavige, naauwelijks iets meer dan eene enkele aanwijzing verwachten.

{==370==} {>>pagina-aanduiding<<}

En hiermede heeft de vlijtige Vertaler zijne taak afgewerkt. De vertaling is over het algemeen wél uitgevallen, en door dezelve eene dienst bewezen, vooral aan die kunstoefenaren, welke, door gebrek aan taalkennis, buiten staat zijn, nuttige werken van dien aard, buitenslands geschreven, te lezen, en ook geen toegang kunnen vinden tot die, welke in ons land uitkomen, maar in eene voor hen onverstaanbare taal geschreven zijn. In eenen geheel practischen geest geschreven, en vooral niet eenzijdig, kan dit werk in vele gevallen tot eene veilige vraagbaak verstrekken. Het stichte nut, en ook daarin vinde de Vertaler zijne belooning!





Geschiedenis des Vaderlands, door Mr. W. Bilderdijk; uitgegeven door Prof. H.W. Tijdeman. XIde Deel. Te Amsterdam, bij P. Meijer Warnars. 1837. In gr. 8vo. 295 Bl. f 3-:.

Het elfde deel van bilderdijk's Geschiedenis loopt van den jare 1702 tot den jare 1751, of van den dood van willem III tot den dood van willem IV. Het omvat alzoo het langdurig tijdvak van Stadhouderloos bewind sedert den dood van willem III (1702) tot op de verheffing van willem IV (1747), en voorts de vierjarige regering van dien Vorst. Bij den aanvang ontmoeten wij den Raadpensionaris heinsius, die toen reeds dertien jaren dat gewigtig ambt bekleed had, en het nog achttien jaren lang bekleed heeft. Bilderdijk noemt hem (bl. 47) den nietigen heinsius; doch de geleerde Uitgever merkt te regt aan, (bl. 219) ‘dat hij zóó nietig niet voorkomt noch in de Gedenkschriften van torçy noch in die van marlborough, die geen van beiden reden hadden om hem te vleijen.’ Neen voorwaar! de man, van wien anquetil zegt: Il fut l'ennemi le plus redoutable de louis XIV, was dan wel zoo geheel nietig niet. - Erger is het, dat bilderdijk zijne

{==371==} {>>pagina-aanduiding<<}
lezers wil geloofbaar maken, dat bij het verdrinken van Prins johan willem friso, bij den overtogt van den Moerdijk in 1713, ook al staatslist en menschelijke boosheid is in het spel geweest, (bl. 45-47). De Uitgever zelf maakt hierop (bl. 218) de zeer eenvoudige en juiste aanmerking: Men kon toch den storm en het noodweer, waarin de Prins verging, niet wel vooruit bestellen. Deze eenvoudige opmerking, waarvan een kind al het afdoende gevoelen kan, maakt dan ook alle verdere redenering overtollig. - Heinsius werd in 1720 door izaak van hoornbeek opgevolgd, en deze in 1727 door simon van slingeland. Van hoornbeek wordt noch ten goede noch ten kwade gesproken; maar op den roem van slingeland heeft bilderdijk nog al wat af te dingen. Van hem zegt hij, bl. 78: ‘In December van dit jaar 1736 overleed de Raadpensionaris slingeland, wien mede de tijdsomstandigheden dienden om een zekeren naam na te laten. Hij had verstand, zag zeer wel in, dat de Nederlandsche Staat niet bestaan kon zonder een hooger gezag; maar hij had dit hooger gezag liever aan zijn Raadpensionaat verknocht gezien, dan aan een Stadhouder opgedragen. De werkjens, die hij over de staatsgesteltenis in ms. naliet, zijn zeer geacht geweest, tot zij in 1782 (of daaromtrent) gedrukt en algemeen wierden. Hij eindigde met zijn Dienstmeid te trouwen.’ Wanneer men met deze zonderlinge schets siegenbeek's bekroonde Verhandeling over dezen zoo te regt beroemden Staatsman vergelijkt, zal men de gemakkelijkheid bewonderen, waarmede bilderdijk met Diplomaten weet om te springen. - ‘Op hem (vervolgt bilderdijk) volgde van der heim, meer naar het Stadhouderschap hellende dan
slingeland, doch geen overvlieger in verstand,’ (bl. 78). Hij overleed in 1746, en werd opgevolgd door jacob gillis. - Het volgende jaar zag de verheffing van willem IV, die, gelijk bekend is, den 25 April 1747 te Veere, en kort daarop bijna al-
{==372==} {>>pagina-aanduiding<<}
omme, als Stadhouder uitgeroepen werd. - In het daarop volgende jaar leide de Raadpensionaris gillis zijnen post neder, en stein werd zijn opvolger. Bilderdijk noemt dezen (bl. 150) ‘een man van verstand en bedaardheid,’ doch voegt er onmiddellijk, ten aanzien van deszelfs opvolgers, en dus bij anticipatie op het geregte deel, 't welk hun nader te wachten staat, het volgende bij: ‘Op hem heb ik bleiswijk, en op dezen den Zeeuwschen van de spiegel (proh dolor!) [helaas] zien volgen, die van alle de on-Hollandsche Staatsministers van Holland (altijd noodlottig voor ons) de allernoodlottigste was.’ De gebeurtenissen gedurende de Regering van willem IV worden door bilderdijk al zeer beknopt voorgesteld, gelijk trouwens dit geheele Deel slechts uit 160 bladzijden tekst bestaat, hetgeen voor eene Geschiedenis van het geheele zoo woelige tijdvak van 1702-1751 zeker geene evenredige ruimte oplevert. Wagenaar heeft er bijna vier Deelen over, en, men moge dit wat al te uitgebreid vinden, niemand kan beweren, dat hij zich met beuzelingen heeft opgehouden. De Prins overleed den 22 October 1751. Omtrent zijnen dood zegt bilderdijk het volgende: ‘Wij hebben gesproken van een ziekte die hem in 1748 trof, toen de troubles tusschen de Burgerijen en Regenten op 't hevigst waren. Uit deze ziekte, die een gevolg van overspanning was, bleef hem eene zwakheid bij, waarbij zijn
gewone kwaal van kortademigheid (gevolg van een val van zijn paard, dien hij nog zeer jong zijnde gedaan had, en waardoor hem de thorax eenigermate was misvormd geworden) toenam, en waartegen men hem in 1751 het gebruik der wateren van Aken aanprees. Hij vond, na dit vier weken lang beproefd te hebben, daar geen baat bij. Naauwlijks teruggekeerd, raakt hij in 't bed, en ongelukkig was Prof. winter (de oorspronk der specifique methode) zijn vertrouwde Lijfarts, die hem overeenkomstig zijn theorie behandelde. Een tot dien tijd ongehoorde dosis

{==373==} {>>pagina-aanduiding<<}
van Laudanum sloeg de heilzame natuurwerking ter genezing geheel ter neder, en hij bleef er in,’ (bl. 159.) Bilderdijk geeft dus te kennen, dat hij eigenlijk onder eene ongehoorde dosis laudanum gebleven is. Zijne opmerking in het IXde Deel, bl. 28, ‘dat het wonderlijk is, dat willem I, willem II, joan willem friso, en zelfs willem IV, juist in die praecise oogenblikken omkwamen, dat het behoud der Aristocratische factie aan hun dood hing,’ zou den schijn kunnen geven, alsof hij den Lijfarts van iets meer dan bloote onvoorzigtigheid verdacht hield. Doch het verslag van de lijkopening, waarvan de slotsom door den Uitgever op bl. 252 wordt aangehaald, bewijst ook hier het tegendeel. - Eindelijk wordt dit Deel met eene vurige lofspraak op willem IV besloten. Met dezelve verdient vergeleken te worden de meer uitvoerige karakterschets van dien Vorst bij wagenaar, wiens Vaderlandsche Historie daarmede eindigt. Ook wagenaar dacht hoogst gunstig over dezen Vorst. En zoo zijn bilderdijk en wagenaar het dan ten minste bij het afscheidnemen met elkander eens!
Tot dusverre hebben wij een' vlugtigen blik geworpen op de wijze, waarop bilderdijk zijne hoofdpersonen voorstelt. Maar wat moeten wij nu zeggen of zwijgen van zijne oordeelvellingen over de verschillende staatspartijen, en van den historischen stijl, die daarbij ten toon wordt gespreid? Zullen wij voor onze Lezers het deksel van den Aristocratischen addrenpot (bl. 73) opligten? Of zullen wij hun de Regenten uit den Stadhouderloozen tijd voorstellen als Varkens, (bl. 158) die de overige Inwoonders vertrapten en ten koste van hun zweet en blooed gemest werden? Of willen wij liever zien, met welke klem van taal en met welke ongehoorde dosis van welsprekendheid hij de vreemde Kabinetten hunne trouweloosheid verwijt? Wij bepalen ons tot dit laatste, en kiezen daartoe de twee volgende plaatsen:

{==374==} {>>pagina-aanduiding<<}

Bl. 38. ‘Het duurde nu niet lang, of marlborough werd genoegzaam eensklaps van de Afgod der domme Engelsche natie, de paal waar elke schurfde hond zich aan wreef. Hij moest teruggeroepen. Een Fransch Generaal in zijn plaats gezonden; en de vrede met Frankrijk moest gesloten, en Holland, het hatelijk Holland, dat Engeland van het juk der stuarts bevrijd, en 't een Koning gegeven had, moest trouwloos verlaten en opgeofferd. Met één woord Engeland moest zich Engeland toonen, dat is de vloek van God en de menschelijkheid, met wien het vloek is vereenigd te zijn, en den Zeedraak der Apocalypsis, gelijk Frankrijk de Landdraak is, beide even Godslasterlijk en doemwaardig in alle betrekkingen en aanzichten!’
Bl. 83. ‘'t Kwam nu ook voor den dag, dat de fraaije Kardinaal de fleury de handhaving der pragmatique Sanctie niet aangenomen had dan om ze te breken, en 't ab initio met Beijeren eens was geweest. En thans teekende men in May 1741 een Verbond tusschen Frankrijk en Beijeren. En schoon dit Verbond bekend en in afschrift in elks handen was, lochende Frankrijk het met die onbeschaamdheid die de Duivel niet kennen zou, had een Franschman ze hem niet geleerd.’
‘Wat moet men nu van Koningen en Mogendheden, van Kabinetten en Staatkunde zeggen, als men die opeenstapeling van trouwloosheden beschouwt? Moet men niet van alle Gouvernementen gruwen, en met zielszucht uitschreeuwen: Kom Heere Jesus, kom haastelijk en verdelg ze die uw naam en gezag zoo Godslasterlijk misbruiken!’
‘Men ziet dus, dat het thands geene questie meer was over recht, dat misschien tusschen maria theresia en den Beijerschen Keurvorst twijfelachtig was; maar dat het een openbaar Rooverencomplot was van degenen die zich door Gods Genade Koningen en Vorsten noemden, maar inderdaad door

{==375==} {>>pagina-aanduiding<<}

den hellevloek op hun zetels gezet bleken te zijn om hun meester den Duivel (wien zij 't hart overgegeven hadden) met rooven, plunderen en menschenmoorden te dienen.’
Zoo nu eens een vreemdeling vroeg: Houden de Hollanders dit dan inderdaad voor Geschiedenis? wat zouden dan de voorstanders van dit werk toch wel antwoorden?
Het overige van dit Deel bevat 1. het begin of inleiding van eigene Levensgeschiedenis van Mr. willem bilderdijk (naar zijn eigenhandig opstel onder zijne nagelatene papieren gevonden) (bl. 161-198); 2. Ophelderingen en Bijvoegselen, voornamelijk van den geleerden Uitgever, (onder welke zeer belangrijke over het beleg en de verrassing van Bergen op Zoom in 1748) (bl. 243-249), en 3. Nalezingen op de vorige Deelen.




Verkort Tafereel van het Heelal, volgens de Beschrijving van J.G. Sommer, Hoogleeraar te Praag. Te Amsterdam, bij Gebr. Diederichs. In gr. 8vo. XXXII, 394 Bl. f 4-80.

Hun, wien het klassieke werk van Prof. sommer te uitgebreid en te kostbaar is, zal deze verkorting ongetwijfeld een aangenaam geschenk zijn. Het is waar, veel belangrijks moest worden weggelaten, zou men de zes Deelen tot één inkorten; maar het hoofdzakelijke is toch behouden, en de verkorting doorgaans met oordeel gedaan. Jammer is het echter, dat nu en dan misstellingen van het grootere werk hier zijn overgenomen; b.v. bladz. 358, waar de zonsafstand van Juno, even als D. I, bladz. 297, op 2 1/10 mijlen, lees: millioenen mijlen, opgegeven wordt.
Zeer oordeelkundig heeft de bewerker de orde van het groote werk niet op den voet gevolgd. Hij heeft het geheel in zes Hoofdstukken verdeeld, te weten: 1. van de oorspronkelijke en inwendige gesteldheid der aarde, zijnde alzoo een gedeelte van het tweede, benevens het vijfde Deel van het Tafereel; 2. van de gedaante der aarde, hare grootte en vaste oppervlakte (gedeelte van D. I en II); 3. van de vloeibare oppervlakte der aarde (D. III); 4. van de bewerktuigde lig-
{==376==} {>>pagina-aanduiding<<}
chamen op den aardbol (D. VI); 5. van den dampkring (D. IV); 6. van het wereldstelsel (D. I grootendeels). Deze verandering, ook in de onderdeelen, keuren wij volkomen goed; terwijl een uitvoerige inhoud de uitstekende orde, hier gevolgd, nog beter doet uitkomen. Wij stieten op weinige misstellingen. De voornaamste zijn, dat bladz. 306 aan Saturnus vier, in plaats van zeven manen worden toegeschreven (op bladz. 362 staat het goed); dat bladz. 359 bij Jupiter de massa wordt opgegeven, staande tot die der aarde = 309: 1, hetgeen niet kwaad is, maar dan ook bij de andere planeten had moeten geschieden, terwijl ook bij genoemde dwaalster de grootte, even als bij de anderen, had moeten vermeld zijn; dat bl. 377 gesproken wordt van de ware gedaante eener komeet, lees komeetbaan (*).
Overigens, het boek is allerkeurigst uitgevoerd. De kosten zouden denkelijk niet veel hooger geloopen zijn, indien de Uitgever besloten had, enkele zoo goed als onmisbare platen, (b.v. D. I. pl. 1, D. II. pl. I, D. IV. pl. 2, 3, D. V. pl. 1, 6, 7) uit het groote, bij dit werk te voegen. De bijgevoegde verwijzingen naar het laatste hinderen dien, die het niet bezit; voor de anderen zijn zij overtollig; en op sommige punten, men neme de verklaring van eb en vloed, hadden wij eenige meerdere uitbreiding verlangd. De keus was echter moeijelijk, en is, als gezegd, doorgaans gelukkig gedaan.

Werken der Hollandsche Maatschappij van fraaije Kunsten en Wetenschappen. Xde Deel.

(Vervolg en slot van bl. 338.)

Zoo zijn wij dan genaderd tot het laatste stuk in dit Deel, het boven onzen lof verheven Dichtstuk van Mr. a. bogaers, den Togt van heemskerk naar Gibraltar, Rec.

{==377==} {>>pagina-aanduiding<<}
betuigt, dat hij in langen tijd geen dichtstuk gelezen heeft, dat met hetzelve kan worden vergeleken. In plan en aanleg, in voorstelling van détails, in versbouw en keus van woorden, in beschrijving van natuur en handeling, in zoetvloeijendheid en kracht verdient het hoogen lof, en verzekert den Dichter van jochébet eene eerste plaats onder onze Dichters. Men sta den Rec. toe het stuk te doorloopen en door eenige proeven zijn allergunstigst oordeel te staven. Wordt daardoor deze aankondiging langer dan gewoonlijk, het werk is zeker niet in aller handen, en de, ook door deze aankondiging, gelijk wij vertrouwen, opgewekte, begeerte van het algemeen doe de Hollandsche Maatschappij spoedig besluiten, om eene afzonderlijke uitgave van dit gedicht te geven, gelijk dit ook met de Overwintering op Nova-Zembla van tollens is geschied.
Na eene korte, maar fraaije beschrijving van eenen avondstond aan de Portugesche kust, waar zich de Hollandsche vloot vertoont, en waar

Het is, alsof aan Cintraas voet 
Een eiland opsteeg uit den vloed, 
Dat tenten draagt en strijdbanieren, (*) 

keert de Dichter op zijne schreden terug, om oorzaak, doel, uitrusting en togt van de vloot te verhalen. De aanvang daarvan behelst in korte en krachtige trekken den toestand van Neêrlands zaak:

Reeds veertig jaar had Neêrlands moed 
Den stouten vrijheidskamp gevochten. 
............. 
Vergeefs had Spanje list en lagen, 
Verraad beproefd en vorstenmoord; 
Was willem's lijk naar 't graf gedragen, 
Zijn geest leefde in held maurits voort. 

Maar derde flips bleef nog dreigen, en, was hij verwonnen,

Dan, uitgeput, ter neêrgeslagen, 
Dan repte hij van vreêverdragen, 

{==378==} {>>pagina-aanduiding<<}

Maar 't bleef bij 't vlugtig stemgeluid: 
Want - de eisch van Neêrlands dappre zwaarden - 
De woorden, die hen vrij verklaarden, 
Zij wilden hem de keel niet uit. 

Het besluit wordt genomen, om den Spanjaard in zijne eigene havens te bestoken en tot vrijverklaring te dwingen, en op den wapenkreet des vaderlands

Kwam, met het vuur des moeds in de oogen, 
Een breede schaar, in zeemanskleed, 
Uit stad en dorpen aangevlogen. 
........... 
.... een forsche stoet, 
Schier allen, bij 't gebrul der baren, 
Op 't hobblend scheepsdek opgevoed, 
En spelen ziende in zeegevaren. 
............ 
Hun taal was ruw, hun uitzigt zwart; 
Maar trouw woonde in het heldenhart 
En godsvrucht in het vrij geweten. 

Van al de scheepsvoogden is er een, tot de eer bevoegd van 't hoogst gezag, heemskerk,

wiens grootsche daden 
Euroop in haar historiebladen 
Met goud alreê geboekstaafd had. 

Met siksche trekken, waarbij slechts het onhollandsche woord gram (als substantivum) had behooren te worden vermeden, teekent de Dichter de togten van heemskerk naar de Noordpool en naar het Oosten. Wilt gij den man kennen, hoort slechts:

Wien heeft de ervaring - wien de kaart 
Meer raadsels van de zee verklaard? 
Wat vuist droeg ooit geduchter degen? 
En toch (die lof zij niet verzwegen) 
Al dekt geen harnas stouter hart, 
Dat hart lijdt meê, als menschen lijden; 
Zijn oog, dat niet verblikt in 't strijden, 
Heeft tranen toch voor 's naasten smart; 

{==379==} {>>pagina-aanduiding<<}

En boog voor 's vijands oorlogstuigen 
Geen schrikgevoel zijn kruin ooit neêr, 
Ootmoedig buigt hij voor den Heer, 
En roemt er in, voor Dien te buigen. 

Een uitnemend en treffend gebruik heeft de Dichter gemaakt van de eenige bekende bijzonderheid uit heemskerk's huiselijke leven, en hem voorgesteld als treurende over het verlies van vrouw en kind; en ofschoon Rec. de te dikwijls gebruikte beeldspraak van de schichten des doods hier liever door eenvoudiger regels had vervangen gezien, de schildering van zijne droefheid doet het vorige geheel vergeten:

De rouw viel loodzwaar op zijn harte. 
Hij voelde niet, of voelde smarte. 
Was 't niet een droom, dat zoet voorheen? 
Zoo dacht hij vaak, maar 't graf zeî: Neen! 
Hij staarde er op in somber treuren; 
Zijn grijze moeder, droef als hij, 
Zocht woorden, om hem op te beuren, 
En kon slechts weenen aan zijn zij'. 

De roep des vaderlands wekt hem uit zijne droefheid op:

Hier, riep hij, Neêrland, is uw zoon; 
Gij zult hem dood of levend danken! 

Wij mogen, om niet al te uitvoerig te worden, de vloot niet volgen in haren togt van Texel naar Portugal, hoezeer ook des Dichters beschrijving uitlokt, om proeven te geven. Als men het doel van den togt is genaderd, ontvangt de vlootvoogd door zijnen spie berigt, dat de Spaansche schepen niet te Lissabon, maar in Gibraltar zijn. De episode van dezen spion, een Jood, wien de Spaansche priesterdwingelandij genoodzaakt heeft zijn geloof te verloochenen, en aan wien men zijne dochter heeft ontroofd, om haar in een klooster te steken, geeft afwisseling aan het verhaal, en zijne mededeeling doet den bevelhebber besluiten, om oogenblikkelijk verder te stevenen. De vurige, maar teleurgestelde strijdlust der schepelingen is in de volgende regels treffelijk geteekend:

Er werd een dof rumoer gehoord, 
Alsof een bijenzwerm, verstoord, 

{==380==} {>>pagina-aanduiding<<}

Uit de omgeworpen korven snorde; 
't Was 't morren der bedrogen hoop, 
Die 't schot weêr aftrok van de loop 
En 't slagree strijdrapier ontgordde. 

Met deze voortzetting van den togt eindigt de eerste Zang.
De tweede Zang opent met een der schoonste passages uit het geheele dichtstuk, eene beschrijving van Spanje, waarin de schildering der natuur met het leven der menschen en historische herinnering zoo eenvoudig en ongekunsteld is vermengd, dat het geheel als een meesterstuk mag genoemd worden. Het is te lang, om hier te worden uitgeschreven; maar enkele regels mogen toch eene plaats hier vinden, ofschoon Rec. verlegen is, wat hij zal kiezen:

Hoe lieflijk menglen, in uw bosschen, 
Granaat, olijfboom en limoen 
De kleurschakering van hun groen, 
Den wasem van hun bloementrossen! 
Waar bloost de druif met hooger gloed, 
Dan in 't gebladert van den wingerd, 
Wiens wortel door uw klipgrond wroet, 
Wiens rank zich om uwe olmen slingert? 
Ontsteekt het zwerk in zomervuur, 
Uw boomgaard weeft u loofgordijnen; 
Gij sluimert, tot in 't golfazuur 
De sterren van den avond schijnen. 
Dan komt het koeltjen aangezweefd, 
En waait uw' boezem met zijn wieken, 
Die nog naar 't frissche zeevocht rieken, 
Waarin hij ze eerst gedompeld heeft. 

Geen wonder, dat de Moor daar een nieuw vaderland vond, en, toen hij weder verdreven werd,

Met oogen, die van weedom schreiden, 
Terugzag naar het zoet weleer, 
En hen, die in de slagting bleven, 
Gelukkig sprak, dewijl uw schoot 
(Het laatst, dat gij den Moor kondt geven!) 
Hun kil gebeente een rustplaats bood. 

Treffend volgt op deze schildering de beschrijving van den

{==381==} {>>pagina-aanduiding<<}
rampzaligen toestand, waartoe bijgeloof en priesterheerschappij het ongelukkige Spanje hebben gebragt. Enkele regels tot proeve:

Het lommer van uwe eikenstammen 
Verkwikk' des pelgrims matte leên, 
Toch groeit het niet zoo digt ineen, 
Of 't licht der Inquisitie-vlammen 
Blinkt aaklig door de twijgen heen. 
............. 
Een zacht akkoord ontzweeft uw woud, 
Als de avondkoeltjens 't loover schudden, 
En zoet is 't belgeklink der kudden, 
Wen 't bergpad gloeit van 't avondgoud; 
Maar vrolijk klapp' de wind zijn veder, 
Muziek stroom' van de hoogten neder, 
Waar 't geitje hupt door 't malsche kruid, 
Helaas! de snik, de klagt, de kreten 
Der onschuld, in de vlam gesmeten,... 
Zij krijschen boven alles uit. 

Rec. moet zich bedwingen en bekorten; hij volgde anders den Dichter op Neêrlands vloot bij de toebereidselen tot den strijd, bij het uitvaardigen van heemskerk's bevelen en zijne krachtige toespraak, eindigende met de herinnering van claassens en zijne heldendaad:

Dáár is hij, de eer van Neêrlands braven, 
Voor 't oog van Spanjes woeste slaven, 
Die sidderden bij 't noodgegons, 
Met vuurge lauwers om de haren 
In pulverwolken opgevaren... 
Zijn heldenschim blooz' niet om ons! 

Rec. heeft slechts plaats, om met een enkel woord te zeggen, dat de Dichter en in de beschrijving van Gibraltar, en in die van de Spaansche vloot, en in die van den hevigen strijd zelven eenen rijkdom en eene verscheidenheid van talent heeft geopenbaard, die den lezer met klimmende belangstelling vervullen, en die het bijna onmogelijk maken, om enkele regels als bij uitsluiting tot proeve te kiezen. Maar gelukkig is vooral, na de schildering van al de pracht der Spaansche vloot en schepelingen, en na de door religiehaat

{==382==} {>>pagina-aanduiding<<}
bezielde taal van den dapperen alvarez, de beschrijving van het oogenblik vóór den strijd op de Hollandsche vloot.

Zij zwijgen; naauwlijks halen ze aàm. 
Die handen, die bij 't zwaardverheffen 
Vernieling spreiden, waar ze treffen... 
Zij vouwen zich deemoedig zaam, 
Naast 's roeijers zeemuts ligt de veder 
Van 's hopmans koopren stormhelmet: 
De kruin ontbloot, knielt ieder neder, 
En heel de vloot is één gebed. 

In de beschrijving van den strijd zelven munten vooral de aanval op het Spaansche admiraalschip en de dood van alvarez uit, benevens het verbranden en springen van het tweede schip der vijandelijke vloot. Het eenige, wat hier den Rec. eenigzins onvoldaan liet, was de weinige partij, die er, in den strijd, van heemskerk is getrokken. Misschien heeft de Dichter het belang niet al te veel op hem willen vestigen en van de zegepraal zelve aftrekken; maar heemskerk is toch de held, en wij zouden zoo gaarne ook hem hebben zien strijden en vallen. Eenigzins wordt onze teleurstelling vergoed door den weemoedigen toon, dien de vermelding van zijnen dood ademt.

Treed binnen in die scheepskajuit; 
Dáár rust de zegevierder uit; 
Ziedaar zijn spond; voor sprei en laken 
Is 't Spanjes vlag, die haar omspant. 
Hij rust; - maar om niet meer te ontwaken! 
Hij sneuvelde voor 't vaderland. 

of door de beschrijving van zijn lijk, zoo als de hand des doods het heeft gelaten; b.v.:

Alleen den rimpel, 't stille teeken 
Van heimlijk wee, in 't hart bewaard, 
Dien rimpel heeft ze glad gestreken; 
Het merk der smarten is geweken, 
En om den mond des krijgsmans speelt 
De kalme glimlach van 't genoegen; 
't Is of hij sluimert, na het zwoegen, 
En hem een droom van glorie streelt. 


{==383==} {>>pagina-aanduiding<<}

De vermelding van het heilrijke gevolg der overwinning besluit dit schoone dichtstuk.
Recensent is meer referent dan beoordeelaar geweest; maar het stuk was reeds door bevoegde regters het goud waardig gekeurd. Het is meer waardig; het verdient in aller handen te zijn. Het leere onze jeugdige Dichters, die zich zelve op zulk eene verbazende hoogte plaatsen, wat ware poëzij is, wat onze taal in de handen des meesters worden kan, hoe zoetvloeijendheid en kracht, zuiverheid en waarachtige dichterlijkheid zich kunnen vereenigen, en hoe natuurlijkheid gezochtheid en gemanierdheid verre overtreft!

De Fransche Krijgsgevangenen in Rusland; Gedenkschriften en Herinneringen van den Markies De Serang, verzameld en uitgegeven door M. De Puybesque, Oud-Commissaris van Oorlog bij het groote Leger, Militair Onder-Intendant. Uit het Fransch vertaald. II Deelen. Te Amsterdam, bij J.C. van Kesteren. 1837. In gr. 8vo. 562 Bl. f 5-50.

Letterlijk onmogelijk is wel niets, wat in deze twee Deeltjes wordt verhaald; maar het voor zuivere waarheid aan te nemen - zoo ver kunnen wij het, in vertrouwen op de geloofwaardigheid van den Markies, niet brengen. Het Handelsblad prees het oorspronkelijke, als ‘een hoogst gewigtig werk, dat vele lezers zal vinden; het is rijk in krachtig geschilderde tafereelen, in belangrijke anecdoten, in onbekende bijzonderheden, in waarnemingen betreffende de zeden en gewoonten, in portretten van groote personaadjen; hetzelve geeft eene getrouwe voorstelling van een rampzalig tijdsgewricht en van het leven der Fransche krijgsgevangenen in Rusland; met één woord, het bezit al de waarborgen tot een' volkomen' en algemeenen bijval.’ Zoo hoog slaan wij nu juist het werkje niet aan. Als eene onderhoudende lectuur, zoo wat half en half als Roman en Geschiedenis te beschouwen, zouden wij het, met echt Franschen wind aangekondigd, geschrift laten gelden, indien ons niet op ontelbare plaatsen gehinderd hadden de onbeschaamdste partijdigheden tegen de Russen. Volgens den Markies, is het ‘van geestdrift blakende leger door de onvoorzigtigheid van deszelfs bevelhebber in de noordelijke ijszeeën (?) ver-
{==384==} {>>pagina-aanduiding<<}
zwolgen,’ dan op eene onmenschelijke wijze door de barbaarsche Russen behandeld. Deze hebben alle menschelijkheid uitgeschud; maar de Fransche wellevendheid, die zich ook bij den krijgsgevangene niet verloochende, heeft hen, met wie zij eenigzins in aanraking kwamen, tot menschen gevormd, enz. enz.
Een der weinige Hollanders, die, door den ijzeren wil van napoleon naar Rusland medegesleept, hun vaderland hebben wedergezien, door Rec. naar de waarde dezer Gedenkschriften gevraagd, had er ‘veel overdrevens’ in gevonden. De man is altijd zeer zacht in zijn oordeel, en wij, die de zaak alleen uit Couranten en boeken kennen, willen niet strenger zijn.




Nieuwe Herinneringen uit het gebied der Geschiedenis, betrekkelijk de Nederlanden. Door A.J. van der Aa. Te Amsterdam, bij J.C. van Kesteren. 1837. In gr. 8vo. 372 Bl. f 3-60.

In dit Tijdschrift (1836, No. 1) werd de bundel aangekondigd, waarop de onderhavige ten vervolge strekt. Den daar, door eenen anderen beoordeelaar, gegeven' raad, om meerdere orde in het oog te houden, hetzij historische, hetzij zedekundige, (om het zoo te noemen) heeft de Schrijver met opzet niet opgevolgd. Rec. wil geene partij kiezen tusschen ‘het groot aantal lezers en een paar Leesgezelschappen,’ die hem dit af- en de ‘twee of drie’ die het hem aanraadden. Een ‘beroemd geleerde’ raadde hem tot eene andere orde; maar toen was het te laat. Misschien vindt zich de Schrijver wel opgewekt, om nog eenen volgenden bundel naar dat plan het licht te doen zien. Gaarne moedigen wij hem daartoe aan; terwijl wij aan dit boek - een geschikt werk voor allerlei Leesgezelschappen - een ruim vertier welmeenend toewenschen.




De Jenever erger dan de Cholera. Een Volksboek, in voorbeelden en cijfers, voor arm en rijk, oud en jong, door O.G. Heldring. Te Arnhem, bij I.A. Nijhoff. 1838. In 8vo. 56 Bl. f :-50.


{==385==} {>>pagina-aanduiding<<}

Slechts zelden kwam ons eenig uitkomend geschrift in handen, waarvan doel en strekking zoo blijkbaar op de bevordering van het algemeen nutte en goede onder onze Landgenooten gerigt is, als dit allerbelangrijkst stukje; en wanneer wij ons bevlijtigen, om van hetzelve al aanstonds verslag te geven, zoo geschiedt zulks eeniglijk, om, door deze bespoedigde aankondiging, de belangstelling onzer Landgenooten, van alle rangen en standen, sekse en jaren, des te eerder op dezen arbeid van den Eerwaarden en onder ons met lof bekenden Schrijver te bepalen.
De gekozen titel moge eenigzins zonderling luiden; dan, na de voltooide lektuur van het boekje, zal elk onbevooroordeelde dien titel als zeer wel gekozen beschouwen, en het den Schrijver toestemmen, dat de Jenever, door de rampzalige gevolgen, die deze drank noodzakelijk veroorzaken moet, veel meer te vreezen zij dan de Cholera, wier ontzettende verschijning ons, vóór weinige jaren, met bangen schrik vervulde.
De Schrijver noemt dit stukje een Volksboek; en, waarlijk! het ware te wenschen - om den wille des Vaderlands en der Menschheid te wenschen - dat de verspreiding van hetzelve, bij duizenden en tienduizenden afdrukken, onder alle standen en klassen der maatschappij, kon worden bevorderd. Immers hebben die allen bij de zaak, hier behandeld, het grootste belang; en onberekenbaar zijn de gevolgen, die de verdere voortgang der kwaal kan naar zich slepen.
Het is zoo: op voorgang van Amerikanen en Engelschen, was men, sedert eenigen tijd, ook hier te lande, op het vestigen van dusgenoemde Matigheidsvereenigingen bedacht, en zij, die hiertoe de hand leenden, hebben alle regt van aanspraak op de erkentenis hunner medeburgers; dan de bemoeijingen te dezen aanzien werden, tot heden, geenszins algemeen gevolgd; terwijl de zaak zelve, van wege haren moeijelijken aard, in de werkelijke toepassing velerlei bedenkelijke zijden bleef vertoonen, en welligt hierom nog weinig van zich hooren liet. Men hoede zich evenwel voor het verkeerde denkbeeld, als waren de bedoelingen van de voorstanders der Matigheidsgenootschappen onder de droombeelden te rangschikken! Want, behalve dat elke nieuwe, in zichzelve nuttige, onderneming doorgaans met bezwaren te worstelen heeft; zoo zou men, omtrent de bemoeijingen, waarvan wij spreken, de vraag kunnen opperen: ‘of de kwaal, waarop men het be-
{==386==} {>>pagina-aanduiding<<}
doelde geneesmiddel zou wenschen toe te passen, niet reeds zoodanig is toegenomen, dat het gekozen middel, ongelukkigerwijze, onvermogend is, om de gehoopte herstelling te bevorderen?’
Dan, thans niet willende onderzoeken, wat daarvan zij, niemand zal het bestaan en den verbazenden voortgang der kwaal kunnen ontkennen; en, indien iemand desaangaande eenigen twijfel voeden mogt, het geschrift des Heeren heldring zal denzelven geheel doen verdwijnen, en den afgrond doen kennen, aan wiens rand zoo vele duizenden onzer Landgenooten gedachteloos rondwandelen, zonder op het schrikkelijk lot, dat hen bedreigt, één oogenblik na te denken. Mogten deze gedachteloozen uit hunnen ongelukkigen toestand gered worden, en de stem, die, in dit geschrift, tot hen spreekt, niet die eens roependen in de woestijne zijn!
Door de lektuur van een berigt in het Frankfürter Conversationsblatt, 1837, betrekkelijk het, in het Oosten in gebruik zijnde, bedwelmende vocht, Hrachich geheeten, werd de bijzondere aandacht des geachten Schrijvers inzonderheid bepaald bij het misbruik der verderselijke, ligchaam en ziel verpestende dranken. De Schwäbischen Merkur gaf hem onrustwekkende berigten wegens Duitschland. Van daar sloeg hij het oog op Frankrijk en den treurigen toestand aldaar; terwijl de Christelijke Volksbode uit Bern hem den voortgang des kwaads in Zwitserland deed kennen. De inzage van een klein vertoog, over den nadeeligen invloed der sterke dranken, wekte des Schrijvers belangstelling, later versterkt door het bekende en beroemde werkje van zschokke, die Brantweinpest, waarvan een en ander uittreksel, in het belang der zaak, den Lezer wordt medegedeeld.
Op bl. 28 vangt de Heer heldring aan, om meer bepaaldelijk over het gebruik en misbruik der sterke dranken in ons Vaderland te gewagen. Geenszins geneigd, om op onzekere gronden en wankele redeneringen af te gaan, strekten de pogingen des achtingwaardigen Schrijvers zich uit, om eenen zekeren en onbedriegelijken maatstaf te vinden, waarnaar men de diepte van den afgrond zou kunnen peilen, waarin het thans levende geslacht al dieper en dieper wegzinkt. Deze maatstaf, aanvankelijk bepaald tot eenige Gemeenten in de Provincie Gelderland, werd allengs meer volledig, en strekte zich, ten slotte, tot 118 Steden en Dorpen, in genoemde Provincie gelegen, uit. Bij denzelven vindt

{==387==} {>>pagina-aanduiding<<}
men, in tabellarische opgaven, over de jaren 1828, 1830, 1832, 1834 en 1836, de vermelding: 1o. der betaalde Gemeente-opcenten, op de belasting van de sterke dranken geheven wordende; en 2o. opgave der bevolking van de onderscheidene Gemeenten, om tot onderlinge en wederkeerige vergelijking te verstrekken. Omtrent deze Tabellen merkt de Schrijver, bl. 36, te regt aan: ‘Genoeg: de cijfers zelve mogen spreken, daar toch hunne welsprekendheid in deze grooter moet zijn, dan de krachtigste taal.’
Wij zien uit deze opgaven, waaromtrent wij, wegens de beperkte ruimte van deze aankondiging, in geene détails kunnen treden: 1o. Dat het gebruik van sterke dranken in de meergenoemde Provincie steeds is toegenomen; en 2o. dat er, in den jare 1836, in Gelderland alleen, voor ongeveer twee millioenen Nederlandsche guldens aan sterken drank is verbruikt!
Tegen deze berekening kan niets worden overgesteld, om dezelve te verzwakken; maar veeleer wordt dezelve versterkt door de opmerking, dat er van den gesloken Jenever geene opcenten kunnen geheven worden, en dat alzoo de geleverde Tabellen wel het minimum, maar in geen geval het maximum van den verbruikten sterken drank kunnen aanwijzen.
Dan, dit minimum is reeds allerontzettendst! Immers volgt, uit de geleverde opgaven, vergelijkenderwijze, dat er in 1836, in ons Vaderland, voor eene geldswaarde van vijftien millioenen Nederlandsche guldens aan Jenever is verbruikt!!! Men zou dit voor onmogelijk houden, indien de geleverde cijfers niet elken redelijken twijfel deden vervallen. Te regt zegt daarom de Heer heldring, na het verkrijgen dezer rampzalige resultaten: ‘Toen was ik in staat, om, langs den weg van cijfers, niet alleen mijzelven te overtuigen, maar ook anderen te vergewissen, hoe hoog de nood geklommen was; een nood, te grooter, omdat zij zoo ontzaggelijk stijgt. Toen zag ik, wat wij te wachten hebben bij zulk een' razenden voortgang - hoe steden, dorpen, huizen dagelijks verpest worden door de treurigste uitvinding der menschheid, en wij allen misschien binnen weinige jaren onze natie zullen zien wegzinken tot op den trap van loszinnigheid en armoede, waarop thans de Ieren en andere diepgezonken volken staan.’
Vervolgens berekent de Schrijver de sommen, die in 1828 en in 1836 door personen en gezinnen in de Jenever-Con-
{==388==} {>>pagina-aanduiding<<}
sumptie zijn betaald, en waaruit het toenemen der kwaal, door vergelijking, onwederlegbaar wordt aangewezen. Dit gedeelte is vooral van belang voor Armbesturen en Diakoniën, aangezien daarbij wordt aangewezen, dat deze, door derzelver winteröndersteuningen, de Jenever-kosten betalen, die de dusgenoemde arme man, bij 5, 10 en 15 centen of meerder, aan zijn gezin ontrooft. - Verder wordt over de sluikerij en het marktreizen gesproken; dan wij kunnen den Schrijver hier niet volgen.
Krachtig en met warmte betoogt de Heer heldring ten slotte, dat de Jenever erger dan de Cholera is; en hij vergezelt daartoe zijne Lezers naar de krankzinnigenhuizen, de hospitalen, de gevangenissen, de burgerwoningen, en eindelijk naar het kerkhof. Ontzettend aan schrikwekkende resultaten is deze wandeling, die wij gaarne in derzelver bijzonderheden zouden mededeelen; dan men koope het nuttig en belangvol boeksken, waarbij, als toegift, gevoegd is eene naauwkeurige berekening der sommen, die er verkwist worden door hen, die slechts ½ stuiver, 1, 2 en 3 stuivers 's daags aan eenen drank besteden, die tot niets nut is, maar veeleer als allernadeeligst voor lijf en ziel moet beschouwd worden; en waaruit overtuigend blijkt, dat hij, die elken dag voor 3 stuivers aan Jenever uitgeeft, na verloop van 30 jaren, aan kapitaal en intrest, een nadeelig saldo van ruim f 2800 zal verkrijgen. Zulk eene tabel behoorde in elke vergaderzaal van Armbesturen en Diakoniën voorhanden te wezen, en niemand een' halven cent van Diakoniën trekken, die een vriend was van sterken drank. Te regt roept de Schrijver daarom uit: ‘O onbegrijpelijke dwaasheid! Dat geld, hetwelk met zoo veel roerende toespraken aan de milddadige harten ontnomen wordt, hetwelk ten dage des oogstes gezegd wordt in de toekomst met barmhartigheid beloond te zullen worden, wordt hier beneden gebezigd, om huisgezinnen tot verkwisting - wat meer is, tot Jenever-zuipen - te voeren.’ (*)

{==389==} {>>pagina-aanduiding<<}

Wij moeten eindigen; en doen dit met den welgemeenden wensch, in het belang der Menschheid en des Vaderlands, dat allen, die, door hunnen stand, rang of betrekking, invloed op anderen, vooral ook op de lagere standen der maatschappij, kunnen in het werk stellen, door woord en daad, raadgeving en voorbeeld, het hunne mogen toebrengen, om, voor 't minst, den verderen voortgang der schrikkelijke Jeneverpest, door bedachtzaam overlegde en met bezadigden ernst uitgevoerde middelen, te stuiten! Veel kunnen de voornamen en aanzienlijken in den Lande hiertoe bijdragen, door zich openlijk als vijanden van den Jenever te doen kennen, door denzelven nimmer te gebruiken, of aan hunne minderen en onderhoorigen toe te staan. Reeds hiermede zou men eene aanzienlijke schrede voorwaarts gedaan hebben. Dat, overigens, de bemoeijingen der Maatschappij: Tot Nut van 't Algemeen, der Geestelijken van alle Gezindten, en vooral der Armbesturen, hier met vrucht zouden kunnen worden aangewend, zal wel geen betoog behoeven.

Vertaalde romans.

Dezelfde redenen, die ons vroeger (*) noopten, eenige vertaalde Romans in ééne Recensie zamen te vatten, doen het ook nu Hopende, dat alle de belanghebbenden onze gedwongene kortheid zullen billijken, treden wij terstond ter zake. Honneur aux Dames. Wij beginnen dus met:

De Graaf van Foix, of de aangenomen Zoon. Een geschiedkundige Roman uit de veertiende Eeuw, door Mrs. A.E. Bray, Schrijfster van den Protestant, Ines de Castro enz.

{==390==} {>>pagina-aanduiding<<}
Uit het Engelsch. III Deelen. Te Amsterdam, bij J.F. Schleijer. 1837. In gr. 8vo. Te zamen 669 Bl. f 7-20.

Blijkens het zeer lezenswaardige Voorberigt, is deze de eerste Roman der begaafde Schrijfster. Hij staat dan ook beneden den later geschreven', maar vroeger, meenen wij, vertaalden, ines de castro, dat meesterstuk in dit vak. Men treft hier echter dezelfde onderhoudende voordragt, dezelfde juistheid van schildering, maar ook dezelfde uitvoerigheid van beschrijvingen aan. Om de Schrijfster met onverdeelde toejuiching te lezen, beginne men met den Graaf en eindige met ines. Omgekeerd, valt het onderhavige af, schoon, als gezegd, op zichzelf een fraai boek.
Eene andere Schrijfster, maar ouder en nog algemeener bekend, dan even genoemde Engelsche, treffen wij aan in:

De Herovering van Ofen, geschiedkundige Roman, door Carolina Pichler. Naar het Hoogduitsch. II Deelen. Te Deventer, bij A. ter Gunne. 1837. In gr. 8vo. Te zamen 490 Bl. f 5-20.

Wij schatten dit siksch geschreven werk niet minder, dan het bekende, en ook in dit Tijdschrift door eene andere hand (*) naar verdienste geprezene Beleg van Weenen door dezelfde Schrijfster. De stijl is in de vertaling uitmuntend, en in dit opzigt een waar model.
Aan belegering en overgave, maar van eene oneindig belangrijker stad, dan Ofen, knoopt zich vast de volgende Roman:

De Verovering van Jeruzalem. Een geschiedkundig Verhaal; naar het Hoogduitsch van W.R. Heller. Te Groningen, bij R.J. Schierbeek, Jun. In gr. 8vo. 340 Bl. f 3-:

Indien de keuze van een belangrijk tijdvak een vereischte is van den Historischen Roman, dan mag deze wel in de eerste plaats genoemd worden. De val van Jeruzalem voor de wapenen van titus, zoo meesterlijk door josephus beschreven, is eene dier partijen in de Geschiedenis, waarop zich de aandacht niet ten onregte vestigt. Voor den Chris-
{==391==} {>>pagina-aanduiding<<}
ten, die het ijselijk lot van stad en tempel in zijne heilige oorkonden zoo aandoenlijk voorspeld vindt, en die er de geduchte katastrophe der geschiedenis van het merkwaardigste aller volken in opmerkt, bestaat bijkans geen meer lichtend punt in de geschiedenis des menschdoms. De Schrijver had dus met zijn onderwerp reeds veel voor. De bewerking heeft ons over het algemeen niet te leur gesteld. Het zware beleg der Romeinen; de ellende in de stad, verhoogd door het woeden der razende Zeloten; de worsteling der partijen in de veege vest; de storm, die haar deed bezwijken; de wanhoop der inwoners; de brand van den heerlijken tempel: dit alles vindt hier gepastelijk zijne plaats. Wij bevelen dit zeer fraai geschreven werkje, dat eene allergunstigste uitzondering maakt op zoo ontelbaar vele ‘geschiedkundige verhalen,’ ruimschoots aan; niet alleen aan gewone Romanlezers, maar ook aan den beminnaar van meer solide lectuur. Mogen wij ons eene aanmerking veroorloven, het is, dat van den ouden man, die op den heuvel Golgotha het uiteinde van den Heiland verhaalt, meer partij ware te trekken geweest; en dat het ons gevoel meer bevredigd zoude hebben, indien aemilius en judith beide ten slotte het Christendom omhelsd hadden.
Herinnering aan Rome en de Romeinen brengt ons tot:

De Carbonari in Rome. Uit het Fransch van Charles Didier. III Deelen. Te Leeuwarden, bij L. Schierbeek. 1837. In gr. 8vo. Te zamen 808 Bl. f 8-30.

Toevallig kwam de bekwame Vertaler steenbergen van goor aan dit werk. Het draagt in het oorspronkelijke den naam van Rome souterraine. Op dien titel afgaande, schafte hij het zich aan, denkende, zoo als ook wij zouden gedacht hebben, dat het tot de oudheidkunde van Rome betrekking had. Als Roman kunnen wij niet instemmen met den hoogen lof des Vertalers; doch de herinneringen, die Rome als van zelf aanbiedt in tallooze bouwvallen, gedenkteekenen en derg., maken de lezing uiterst onderhoudend voor elk, die in de Romeinsche Geschiedenis geen vreemdeling is. In dit opzigt - gelijk ook in staatkundige denkbeelden - sluit zich dit werk naast aan bulwer's Rienzi, van welks hoofdpersoon hier en daar melding wordt gemaakt.
Dezelfde hand vertaalde:


{==392==} {>>pagina-aanduiding<<}

Maria van Bourgondië, of het Oproer van Gend. Uit het Engelsch van George Paine Rainsfort James, Esq. II Deelen. Te Amsterdam, bij G. Portielje. 1837. In gr. 8vo. 761 Bl. f 7-80.

De uiterst interessante Voorrede van den bekwamen Overzetter verheft den Schrijver, die hier voor het eerst, zooveel wij weten, aan onze landgenooten bekend wordt, hoog; schoon, naar het ons voorkomt, niet boven verdienste. Het is een geschiedkundige Roman, en toch noch in de manier van scott, noch in die van bulwer, om alleen Engelschen te noemen. Zulke Romans mag men onzentwege gerustelijk vertalen. Ze zullen ons niet spoedig vervelen. De karakters zijn uitstekend geteekend en meesterlijk volgehouden. In albert maurice b.v., die, in spijt van den titel, de eigenlijke hoofdpersoon is, ziet men den trapswijzen overgang van demagogie en democratie tot het gruwzaamste despotismus met diepe menschkunde geschilderd. De droogist ganay is een afschuwelijk karakter; maar om het te teekenen, en wel zoo, als hier geschiedt, moet men een menschenkenner zijn in den volsten zin des woords. Wij zwijgen nu nog van de fraaije ontwikkeling der hofïntrigues; van de getrouwheid aan geschiedenis en zeden van het tijdvak; van levendige beschrijvingen, gelijk onder anderen van de groene jagers in het bosch van Hannut; van het onweder, dat maria van bourgondië in levensgevaar bragt; van het geheim verhoor van albert bij maria; van den maaltijd op het stadhuis, met de daarbij plaats hebbende poging tot vergiftiging - en verklaren ronduit, in langen tijd zulk een uitstekend voortbrengsel der Engelsche letterkunde niet onder de oogen te hebben gehad. De vertaling is, zoo als men die van den smaakvollen steenbergen van goor verwachten kan, en de uitvoering keurig. Een paar door ons aangeteekende onnaauwkeurigheden en drukfouten willen wij niet eens opgeven.
Zoo onbekend als ons de Esq. was, waren het de Schrijvers der beide volgende boeken:

De Kozak. Geschiedkundige Roman, door J. Czynski. Uit het Fransch. II Deelen. Te Zaltbommel, bij J. Noman en Zoon. 1837. In gr. 8vo. 489 Bl. f 5-80.


{==393==} {>>pagina-aanduiding<<}

Uit het Fransch moge al dan niet uit het oorspronkelijke zijn; onze Letterkunde is met dezen Roman niet bijzonder verrijkt. Wij hadden dien liever onvertaald gelaten. Doch het is met het vertalen, naar het schijnt, zoo ver gekomen, dat het eene uitzondering is, wanneer een buitenlandsch Romannetje niet ‘in een Nederduitsch gewaad’ gestoken wordt. Als dat zoo is, behoefde dan ook deze Kozak niet uitgezonderd te worden.
Van geheel andere soort is:

Picciola, door X. Boniface Saintine. Uit het Fransch. Te Dordrecht, bij P. Los, Gz. 1837. In gr. 8vo. 309 Bl. f 2-90.

‘De geschiedenis,’ zoo berigt de Schrijver in eenen brief aan Mevrouw virginie ancelot, ‘de geschiedenis, die ik verhaal, is eenvoudig, zoo eenvoudig, dat misschien nooit eene pen ondernomen heeft, om enger beperkt onderwerp op het papier te brengen.’ Zij laat zich met weinige woorden verhalen. Het is de gehechtheid eens gevangenen voor eene plant, die tusschen de vloersteenen op de binnenplaats zijner gevangenis opgeschoten was. Eenvoudiger kan het nu wel niet. Maar het boek is daarom niet langdradig. Integendeel, het is hoogst onderhoudend. De geschiedenis en liefdesintrigue, die zich aan dit eenvoudig onderwerp verbindt, laten wij nu eens daar; maar uiterst leerzaam is het, te lezen, wat de zucht tot gezelligheid, diep ingedreven in het menschelijke gemoed, vermag, en hoe de eenzame gevangene behoefte heeft, om zich met eenig voorwerp, al is het eene plant, bezig te houden. In dit opzigt herinnerde ons dit boek gedurig een klein, maar gulden boeksken: de Melaatsche van Aosta. Bovendien: de plant Picciola werd door den gevangen Graaf van Charney in hare zamenstelling bestudeerd; en die studie, vereenigd met het opvolgend gesprek eens medegevangenen, hergaf hem zielrust, want zij hergaf hem het geloof in God en zijne voorzienigheid. Een geschrift als dit verzoent ons met de nieuwste letterkunde van Frankrijk, zoo jammerlijk ontsierd door de ellendige misgeboorten van eenen victor hugo, jules janin, sue en anderen. Het overdrevene zien wij over het hoofd, want het is vol waarheid en gevoel. Kortom, het is geen gewone Roman, maar een diep

{==394==} {>>pagina-aanduiding<<}
gedacht geschrift, dat ook als Roman de aandacht genoegzaam opwekt en levendig houdt.
Weder van een' gansch anderen stempel - maar onze Recensie is toch een bont allerlei - is:

De Jagtstrooper; door L. Rellstab. Naar het Hoogduitsch. Te Haarlem, bij de Wed. A. Loosjes, Pz. In gr. 8vo. 262 Bl. f 2-50.

Een Romannetje vol onwaarschijnlijkheden, doch, hoe luchtig opgeslagen, in stijl en voordragt den meester verradende. Het is echter het minste, wat wij van dezen Schrijver lazen, en wordt ver overtroffen door - ook van eenen bekenden Romanschrijver -:

Het Waterspook, of de Nederlanders in Amerika. Een Tafereel uit het begin der achttiende Eeuw. Door J.F. Cooper. Naar het Engelsch. II Deelen. Te Amsterdam, bij J.F. Schleijer. 1837. 631 Bl. f 6-60.

Men kent den trant van den bekwamen Amerikaanschen Schrijver. Ook dit werk is even opgevuld met scheepstermen en scheepsbeschrijvingen, als men dit van hem gewoon is. Twee- en driemalen bevalt - maar eindelijk verveelt het. Hoe kunstig ook opgezet, moet de Roman uit den aard der zaak goeddeels onverstaanbaar zijn voor elk, die een schip in al zijne bijzonderheden niet naauwkeurig kent. In dezen trant is ook geschreven:

De Tweelingbroeders; een Verhaal van een oud Zeeman. Naar het Engelsch. Te Amsterdam, bij J.F. Schleijer. In gr. 8vo. 295 Bl. f 2-90.

De Schrijver heeft zich niet genoemd. Misschien is het Kapt. marryat. Rec. is geen zeeman, en heeft daarom deze beide boeken, gelijk ook het volgende, ter lezing gegeven aan eenen zijner vrienden, een' Zeeöfficier, die verklaarde geene noemenswaardige misslagen in de zeetermen gevonden te hebben, hetgeen de geschiktheid der Vertalers voor hunne taak bewijst.
Wij eindigen ditmaal met


{==395==} {>>pagina-aanduiding<<}

Drie Verhalen uit het Zeemansleven. Vertaald. Te Medemblik, bij L.C. Vermande. 1837. In gr. 8vo. f 3-:

die wij gelooven, dat heel mooi zijn voor de zonen van neptunus, maar ons niets bevielen, eenigzins uitgezonderd het derde - omdat het het kortste is.

Zes maanden in een Klooster. Verhaal van het lijden en de lotgevallen van Rebecca Theresia Reed, gedurende haar verblijf in het Urseliner-klooster op den Benedictusberg, nabij Charlestown. Uit het Engelsch vertaald. Te Amsterdam, bij J.C. van Kesteren. 1837. In gr. 8vo. 168 Bl. f 1-80.

Een der middelen, waarvan zich de R.C. Kerk in Amerika tot uitbreiding bediende, was de inrigting der kloosterscholen. Dochters van fatsoenlijken huize, Protestanten zoo wel als Roomschkatholijken, ontvingen er onderwijs en opvoeding, en zogen er natuurlijk veel van den geest der Kerke in. Zoo had zich ook een vijftienjarig Protestantsch meisje, niet van verstand ontbloot, maar door eene romaneske zucht tot afzondering, ijverig aangestookt door verleidelijke gesprekken van Roomsche vriendinnen, tot de zusters der Urseliner-orde begeven. In den aanvang stelde men haar alles voor van de schoonste zijde. Doch aldra zag zij zich door de hoogst onkiesche redenen van eenen zedeloozen Bisschop vervolgd, door eene listige en wreede Abdis geplaagd, van hare betrekkingen door allerlei bedriegerijen verwijderd gehouden, brieven niet bezorgd; eindelijk hare oogen geopend, zoodat zij door eene snelle vlugt, met Gods zigtbare hulp, aan de kluisters ontkwam. Meer dan twee jaren waren er noodig, om haar hare vorige gezondheid te doen herkrijgen. Hare zaak, ruchtbaar geworden, ontstak het volk in woede; het klooster werd op den 11 Augustus 1834 in brand gestoken en tot den grond toe vernield. De Abdis en hare nonnen ontkwamen door de vlugt aan het vergramde gemeen. Niet minder dan 23000 exemplaren van dit verhaal der jonge Jufvrouw reed werden binnen weinige maanden in Amerika verkocht.

{==396==} {>>pagina-aanduiding<<}

Wij achten de vertaling van dit werkje een woord op zijn tijd. De Roomsche Hierarchie steekt op nieuw het hoofd op, en onzes inziens kunnen de krachtigste maatregelen der Regeringen niets baten, wanneer niet het Publiek den veroveringsgeest en de listen van Rome leert kennen. Rec. is niet onverdraagzaam. Hij verheugt zich over den vrede tusschen de Roomsche en Protestantsche Kerkgenootschappen, in ons Vaderland heerschende; en leed zou hem elke poging doen, die de strekking had, om dien vrede te verstoren, of achterdocht te zaaijen. Maar men late zich niet in slaap wiegen. Men wachte zich, die lagen en listen tot het winnen van zielen voor de zich noemende alleen zaligmakende Kerk als uitzonderingen op den regel te beschouwen. Wij hebben dat wel eens hooren beweren, en ze hooren vergelijken bij de tegenwoordige woelingen in de Hervormde Kerk, die ook uitzonderingen op den algemeenen geest van verlichting en verdraagzaamheid zijn. Dat is onwaar. Integendeel: rustig verdragen der begrippen van andersdenkenden; tevredenheid met gelijke regten als anderen; onderlinge toenadering; dit, hoe hoog ook bij verre de meesten der Nederlandsche Katholijken te roemen, dit is uitzondering op den geest van Romanisme en Jezuitisme, die zelfs de honigzoete Romans der beroemde carolina pichler (getuige haar Vrouwenwaarde en Verovering van Praag) ten dienste heeft. Hartelijk wenscht Rec. voortduring van het in ons gezegend Vaderland bestaande; maar ernstig raadt hij toch tot waakzaamheid, ook daarom, dewijl in den boezem van het in Nederland talrijkste der Protestantsche Kerkgenootschappen eene factie op veroveringen uitgaat, die nader, dan zij in hare domheid begrijpt, komt aan en
leidt tot Rome's grondregel: blinde onderwerping aan een Kerkgeloof. Wij hebben gezegd, en prijzen het met waardigheid en ernst, doch niet hatelijk, geschreven werkje ten slotte aan.




Bouwkundig Woordenboek, of Verzameling van verklaringen van bouwkundige benamingen. Alphabetisch gerangschikt, ten dienste van eerstbeginnenden in de Bouwkunst, door W.C. Timmerman. Met 4 uitslaande Platen. Te Breda, bij Broese en Comp. In gr. 8vo. 80 Bl. f 1-40.

{==397==} {>>pagina-aanduiding<<}


Nederlandsch bouwkunstig Magazijn, enz. VIde tot XIde Stuk ingesloten. Te Amsterdam, bij M. Schooneveld en Zoon. In gr. 8vo. f 7-50.

Supplement op het algemeen aardrijkskundig Woordenboek van J. van Wijk, Roelandsz., door den Schrijver van hetzelve. Afleveringen No. IV tot X ingesloten. Te Amsterdam, bij C.L. Schleijer. In gr. 8vo. f 7-35.

Het bouwkundig Woordenboek van den Heer timmerman beantwoordt grootendeels aan deszelfs oogmerk, als bestemd voor eerstbeginnenden in de Bouwkunst. Wij zijn het daarover eens met den Recensent in het 6de Stuk van het Bouwkunstig Magazijn. Immers ook deze ontkent het nut en de verdienstelijkheid des arbeids niet, maar hij bespeurt een gebrek aan volledigheid, hetwelk evenwel in zulk een beknopt Woordenboek onmogelijk kon vermeden worden.
De boven aangekondigde Stukken van gemeld Magazijn bewijzen weder, met hoe veel vlijt en oordeelkunde de verzamelaars hunne onderneming voortzetten. Het blijft niet alleen belangrijk voor de mannen van het vak, maar levert ook dikwerf voor den onderzoeklievenden vreemdeling in het ware wezen der kunst eene aangename en onderrigtende lectuur. Dit geldt inzonderheid omtrent de Verhandeling van den Heer w.c. timmerman, te Elburg, over de Bouwkunst der Middeleeuwen; welk stuk door ieder' beminnaar van geschiedenis, kunst en oudheden gaarne zal worden gelezen,
Eveneens beijvert zich de kundige en werkzame van wijk, om zijn uitgegeven aardrijkskundig Woordenboek nader aan de volkomenheid te brengen. De hier aangekondigde Afleveringen toonen op nieuw, dat geene moeite den Schrijver te veel is, om zijn werk zoo naauwkeurig en volledig te maken, als zulks met mogelijkheid kan geschieden, en hoe gaarne hij geschonkene mededeelingen en teregtwijzingen zich benuttigt. Eere hebbe hij voor zoo veel nederigheid bij zoo veel ijver en kennis!


{==398==} {>>pagina-aanduiding<<}

Brief aan den redacteur van dit tijdschrift.

Aan den Heer Redacteur der Vaderlandsche Letteroefeningen. (*)

Weledel Heer!

In de recensie van zeker nameloos vlugschrift, getiteld: Merkwaardigheden, enz. te Utrecht, bij l.e. bosch, 1836, voorkomende in het Tijdschrift de Recensent ook der Recensenten, No. 3 dezes jaars, bl. 124-125, las ik: ‘Deze bijdrage tot de Geschiedenis van den Oorlog met de Opstandelingen, welligt voor een of ander punt niet geheel onbelangrijk, mist het eenige, dat haar gezag zou kunnen geven, den naam des Schrijvers; een gemis, dat wij te meer afkeuren, wijl de eer van dezen en genen daarin op eenen vrij beslissenden toon wordt aangetast,’ enz. De steller dier beoordeeling was blijkbaar nog onbekend met hetgeen omtrent het bedoelde vlugschrift heeft plaats gehad; en ik acht het dus, ter liefde van de waarheid, en om tijdgenoot en nakomeling tegen dwaling in de Geschiedenis te hoeden, van belang, te dezer zake het navolgende, mij van zeer goede hand bekend, (en van welks echtheid, trouwens, ieder zich ligtelijk kan overtuigen) mede te deelen: Dat de Markies g.a.c.w. de thouars, vroeger Officier bij de Infanterie, doch uit de dienst ontslagen, geregtelijk bewezen is schrijver van het bedoelde vlugschrift te zijn; en dat hij, eerst door de Regtbank te Utrecht, daarna, in appél, door die te Amsterdam, in Junij 1837, veroordeeld is geworden tot eene maand gevangenzetting in een Huis van Correctie; tot betaling eener boete van f 25-: en der Proceskosten, en tot gemis der Burgerlijke Regten gedurende vijf jaren; en zulks ter zake van laster, in voormeld geschrift, tegen den Heer Kapitein Ingenieur pauw.
Ik verzoek UEd., om, in het belang van het Publiek, deze bijdrage tot de bedoelde beoordeeling in het eerstvolgend Nommer van uw alom gelezen wordend Tijdschrift te plaatsen, en heb de eer met de meeste achting te zijn
Uw Weled. dienstw. Dienaar
X.





{==399==} {>>pagina-aanduiding<<}

Antikritiek van den heer mr. A.F. Sifflé.

Verdediging van de Antigone, Treurspel, naar sophocles vrij gevolgd door Mr. a.f. sifflé, tegen de zoogenaamde Beoordeeling in den Gids No. 5 voor 1838. (*)
De eerste aanmerking van den Recensent in den Gids betreft den titel, als zijnde te onbepaald; terwijl er zoo veel is bijgevoegd, weggelaten en veranderd, dat vrij gevolgd naar sophocles veeleer zou behooren te worden uitgewischt. Maar, gesteld dat de Schrijver het stuk eenvoudig als het zijne betiteld had, zou men dan niet met regt hem van letterdieverij hebben beschuldigd? Zou men hem niet verweten hebben, dat hij grootendeels het plan van sophocles had overgenomen, ja zelfs onderscheidene plaatsen, somtijds bijna geheele gesprekken, aan dezen had ontleend? Kon dus de Schrijver met meerder zedigheid te werk gaan, dan nu hij erkent, den Griekschen meester slechts van verre te hebben gevolgd, en den aard dier navolging in zijn Voorberigt omschrijft, als slechts strekkende om een antiek meesterstuk op een hedendaagsch tooneel gangbaar te maken? - Dat de Schrijver in het algemeen geslaagd is, blijkt daaruit, dat niet alleen het stuk bij Commissarissen van den Schouwburg te Amsterdam is aangenomen, maar dat het ook, wel verre van bij de eerste vertooning te vallen, integendeel onderscheidene keeren, onder toejuiching van het Publiek, gespeeld is. Wanneer dus de Recensent beweert, dat de daarin voorkomende karakters zelfs voor parodiën te slecht zijn; dat hemon las, antigone belagchelijk, ismene neuswijs, en creon mislukt is, dan toont hij zelf zijne verwaandheid, daar hij alleen beter dan zoo vele anderen, waaronder toch ook vele deskundigen, vooral vele kenners van het tooneel, meent te kunnen oordeelen.
Dat de verzen zoo slecht zouden wezen, wordt althans door de regels, in den Gids tot bewijs daarvan aangehaald, niet gestaafd, daar juist die verzen, als zoodanig, onberispelijk zijn. Men ziet er uit, hoe die Recensent, die zeker zwakkere plaatsen had kunnen uitzoeken, in het blinde geschermd, en uit nijd of partijdigheid slechts heeft zoeken te lasteren en te smalen, zonder zelfs over de keus van woorden en voorbeelden eenigzins na te denken. - Met eenigen schijn van reden werpt hij tegen, dat vele heerlijke plaatsen, die in de Koren voorkomen, bij de navolging zijn verloren gegaan. Doch men begrijpe slechts, dat het Koor, als zoodanig, niet kon behouden worden; dat slechts datgene kon

{==400==} {>>pagina-aanduiding<<}
dienen, hetwelk in den zamenhang van het stuk, gelijk het in de bewerking voor een hedendaagsch tooneel wezen moest, te pas kwam; en dat ook de heerlijkste plaats, wanneer het non erat his locus daarop toepasselijk is, liever moet worden onderdrukt, of het wordt een purpureus pannus, niet tot opsiering, maar tot ontsiering van het geheel.
Als men nu vraagt, waarom er niet meer en waarom er niet minder bij de omwerking van het oorspronkelijke veranderd is, dan is het eenvoudige antwoord gereed, dat de Schrijver het alzoo tot zijn oogmerk geschikt rekende, en het hem aangenaam zal wezen, indien zijn Recensent in den Gids eene betere bewerking der Antigone levert en slagen doet.
Dat het eene zonde tegen alle menschelijk gevoel zou zijn, hemon met antigone in gesprek te brengen, verklaart de Schrijver niet te begrijpen. Even min kan hij vatten, hoe zijn Recensent op het denkbeeld komt van eene behoudende en eene revolutionaire partij, aan welke de Schrijver volstrekt niet gedacht heeft. Nopens creon verwijst hij zijnen Recensent tot de verschillende beoordeelingen, onder anderen van limburg brouwer, over de zedelijke schoonheid der Poëzij van sophocles, bl. 102-107, waar creon als een dwingeland en huichelaar is afgeschilderd, en elink sterk, de Labdocidarum historia, a tragicis in scena proposita, bl. 129-136, benevens laatstgemelden over den schrik en het medelijden in het Grieksche Treurspel, bl. 96-104, in welke beide geschriften van den Heer sterk creon als een voorbeeld van vorstendeugd en regtvaardigheid wordt afgemaald. Bij den Schrijver is creon regtvaardig, maar zonder eenig inmengsel van goedertierenheid, en daardoor vervalt hij onwillekeurig, daar hij tevens, tot handhaving zijner vorstelijke waardigheid, zich gelijk wil blijven, tot wreedheid en hatelijke beoordeeling van anderen. Hij verdient dus berisping en is de oorzaak van zijn ongeluk, dat hem met alle regt door het Noodlot beschikt wordt; maar tevens behoudt hij aanspraak op het medelijden der toeschouwers, omdat hij dwaalde door eenzijdige wijze van zien en overdrijving van een oorspronkelijk goed beginsel; terwijl hij verder, in het vijfde Bedrijf, geenszins in flaauwte valt, maar wel in razernij. Ook hemon en antigone, schoon niet vrij van overdrijving en voorbarigheid, hebben
regt op hoogachting en mededoogen. Lysippus zelfs, hoe snood, is niet geheel der ontferminge onwaardig, daar hij, teleurgesteld in zijne liefde, tot wanhoop, en van wanhoop tot misdaad oversloeg. - Gemakkelijk zou het den Schrijver vallen, in breedere ontleding en verdediging van elk karakter, en der geheele oeconomia carminis, in zijn Treurspel te treden, indien hij zijnen tijd niet te dierbaar achtte, om dien aan de verdere wederlegging van een ter kwader trouwe opgesteld schotschrift te verkwisten.

No. VII. Boekbesch. bl. 294. reg. 2. leze men: et ament.





{==401==} {>>pagina-aanduiding<<}

Boekbeschouwing.

Disquisitio, de Dei erga homines Amore, principe religionis Christianae loco, quam - pro gradu Doctoratus - publico ac solenni examini submittit J.H. Scholten. Traj. ad Rhen. apud R. Natan. 8vo. pp. 225.

Specimen hermeneutico theologicum inaugurale, de Parallelismo membrorum, in dictis Jesu Christi observando, quod - pro gradu Doctoratus - publico ac solenni examini submittit J.J. Snouck Hurgronje. Traj. ad Rhen. ex offic. Paddenburgii et Soc. 8vo. pp. 224.

Beide deze stukken zijn geschreven ter verkrijging van de Doctorale waardigheid more majorum, bij gelegenheid van het gevierde tweede Eeuwfeest der Utrechtsche Hoogeschool. Voor die gelegenheid zijn beide zeer geschikt, en strekken den Schrijvers tot groote eer. Reeds hebben deze Doctoren de Evangeliebediening aanvaard, de eerste te Meerkerk, in Zuidholland, de tweede te Gapinge, in Zeeland. Indien spoedige plaatsing, bij het groot aantal Candidaten, gevolg is ook van het schrijven dezer belangrijke Verhandelingen, dan is het loon van welbesteden tijd niet lang uitgebleven. Hartelijk wenschen wij, dat ook dit de Schrijvers aanmoedige, more majorum, het hunne bij te dragen, om tot iets hoogers te geraken. Van beide deze Proeven zullen wij een beknopt verslag geven.
De Heer j.h. scholten, Zoon van den Predikant bij de Gasthuiskerk te Delft, w. scholten, is reeds, door zijne Disputatio de Demostheneae eloquentiae charactere, in en buiten ons Vaderland gunstig bekend. In de letteren met den hoogsten lof tot Doctor bevorderd, schreef en verdedigde hij de bovengenoemde

{==402==} {>>pagina-aanduiding<<}
Disputatio over Gods liefde jegens de menschen, als hoofdleer van de Christelijke Godsdienst. Uitvoerig verslag vindt men van deze gewigtige Dissertatie gegeven in het Groningsch Tijdschrift Waarheid in Liefde, 1837, St. 1, bl. 171-212.
De Inleiding beantwoordt de vraag, ‘waarom de Christelijke Godsdienst zich boven andere Godsdiensten en boven de oude Wijsbegeerte aan het menschelijk geslacht heeft aanbevolen.’ Hiervan ligt de oorzaak niet in de uitmuntendheid der leer aangaande God en het eeuwige leven, maar zulks is toe te schrijven aan Gods welbehagen in menschen getoond en in het Evangelie geopenbaard. Dit leidt gereedelijk tot de behandeling van het onderwerp. In twee Afdeelingen splitst zich de Verhandeling als van zelve. Afd. I. handelt, in twee Hoofdstukken, 1o over het beginsel en den aard der Goddelijke liefde jegens de menschen, 2o over de blijken dier liefde jegens den mensch. Het beginsel dier liefde is in Gods volmaakte natuur te zoeken. Die liefde is gunst, genade, in elk opzigt volmaakt, bevat alle weldaden, en strekt zich uit tot alle menschen. Onder het beeld van een' vader wordt die liefde Gods jegens de menschen uitmuntend voorgesteld. De blijken van Goddelijke liefde zijn, de zaligheid aan menschen, op bepaalde voorwaarde, beloofd; Jezus Christus, het zekerste onderpand van Gods menschenliefde, en het volmaaktste beeld der Goddelijke liefde jegens den mensch. - Afd. II handelt over den invloed en de uitwerking van die liefde op den mensch. Hoofdst. I stelt voor, wat God door het openbaren zijner liefde in den mensch wil uitwerken, en hoe God wil, dat aan dit zijn doel worde beantwoordt. Hoofdst. II wijst aan, hoe geschikt en krachtig het geloof is, om menschen te verbeteren en gelukkig te maken. Uitvoeriger kunnen wij dit alles niet uiteenzetten. De behandeling, door den Schrijver gevolgd, is op zichzelve, door de menigte van zaken, zoo beknopt, dat, wilden wij niet alles afschrijven, waartoe ons de ruimte ontbreekt, altijd ons verslag verre beneden het werk

{==403==} {>>pagina-aanduiding<<}
van den jongen Doctor zoude moeten blijven. Dit is geene geringe aanbeveling van deze belangrijke Verhandeling. Het slot behelst nog drie opmerkingen, welke wij mededeelen: 1o. De leer aangaande Gods liefde jegens de menschen sluit tevens in de voornaamste hoofdstukken van de Christelijke Godsdienst. 2o. Van die hoofdleer hangt al het belang der Christelijke leer voor stervelingen af. 3o. In deze, alleen door de Christelijke Godsdienst ten toon gespreide, liefde van God is hare voortreffelijkheid boven elke andere Godsdienst en Wijsbegeerte gelegen.
Doctor j.j. snouck hurgronje, Zoon van Dr. snouck hurgronje te Middelburg, heeft uit een ander vak der Godgeleerdheid een onderwerp voor zijn Proefschrift ontleend; de Parallelismus of evenredigheid der leden, zoo als deze in de redenen van Jezus behoort opgemerkt te worden. Dit onderwerp is vooral voor de Uitlegkunde ook des N.V. niet zonder belang.
In de Inleiding, bl. 1-53, wordt de Parallelismus membrorum, vooral zoo als deze in het O.V. voorkomt, uitvoerig behandeld. Zoo natuurlijk deze uitvoerigheid daar is, zoo geschikt komt het ook ons voor, op die Inleiding bij ons verslag vooral te letten. Ten opzigte van het N.V. is door dezen en genen Uitlegkundige nu en dan wel gelet op den Parallelismus, doch niet zoo doorloopend en opzettelijk, als dit wel wenschelijk is. Onze Schrijver las met oogmerk om genoegzaam zekere bewijzen van dien Parallelismus te ontdekken, hetzij dezelve al of niet door anderen waren aangewezen, en hij vond in de Schriften der Apostelen en Evangelisten zoo vele, dat dezelve wel niet in ééne Verhandeling konden opgenomen worden. Hij koos daarom alleen de woorden des Heeren, om daarin den Parallelismus, als middel ter verklaring, op te merken. Daartoe handelt hij eerst over dien Parallelismus zoo wel in het algemeen als in het bijzonder, zoo als dezelve voorkomt in de Boeken des O.V., § § 2-8, pag. 6-30.

{==404==} {>>pagina-aanduiding<<}
Vervolgens wordt het gebruik aangewezen, dat voor Oordeelkunde en Uitlegkunde kan gemaakt worden van dezen Parallelismus, § § 9-13, pag. 31-47. Eindelijk zal de oorzaak opgegeven worden, waarom zoo wel anderen in het N.V. als Jezus Christus zich van den Parallelismus in het spreken bediend hebben, pag. 61. Hetgeen hiertoe behoort, vindt men § 14, pag. 47-52. Na de optelling van eenige bewijzen hiervan in de Evangeliën, wordt dit bezigen van den Parallelismus daaruit verklaard, dat de Joden door het gebruik van de H. Schriften hieraan waren gewoon geworden; dat vooral Jezus en zijne Apostelen deze Schriften boven alle anderen vereerden, derzelver lezing aanbevalen, en, over Goddelijke dingen sprekende of schrijvende, niet zelden spreekwijzen en woorden uit dezelve overnamen, waardoor zij te gemakkelijker door volksgenooten werden begrepen en bij hen voor hunne leer ingang verkregen. Dit geldt bijzonder Jezus, pag. 51, 52. Zou niet het gezag, met hetwelk Jezus sprak, ook aan zijne woorden en uitdrukkingen die profetische kleur hebben gegeven, dat zelfs zijn proza den dichterlijken Parallelismus overnam? Wij zeggen dit niet zoo zeer om eene aanmerking te maken, als om een' wenk te geven, dat bij de aanwijzing van den Parallelismus in de Schriften der Apostelen vooral dient gelet te worden op hetgeen zij uit het O.V., en wel deszelfs dichterlijk gedeelte, ontleenen, in onderscheiding van hetgeen zij als eigene uitdrukking hunner meening nederschreven. Bij verzuim van dit wezenlijk onderscheid, zal de opeenstapeling van bewijzen van den Parallelismus de gewenschte uitkomst niet opleveren. Na deze Inleiding worden naauwkeurig de plaatsen uit de Evangeliën aangevoerd, waar zich die Parallelismus in meer dan éénen vorm vertoont. In twee Hoofdstukken vindt men dit alles bijeenverzameld. De
aard van het onderwerp en de wijze van behandeling gedoogen niet, dat hier iets verder worde medegedeeld, dan de opschriften dezer beide Hoofdstukken. Caput I: de Parallelismo membrorum synonymo, p. 54-133. Ca-
{==405==} {>>pagina-aanduiding<<}
put II: de Parallelismo membrorum antithetico, p. 134-197. Met de meestmogelijke naauwkeurigheid is alles, wat hier behoort, bijeengebragt, en de bladwijzer p. 198-205 is vooral een nuttig toevoegsel tot deze niet onbelangrijke Verhandeling.





Gods mededoogen jegens den onbekeerden Christen, twee Leerreden (*) over Ezech. XXXIII:11, gehouden te Mens, den 4 en 5 Mei 1834, door Adolphe Monod, Leeraar bij de Evangelische Kerk te Lyon, thans Hoogleeraar in de H. Godgeleerdheid aan de Hoogeschool te Montauban. Uit het Fransch vertaald. Te Utrecht, bij J.G. van Terveen en Zoon. 1837. In gr. 8vo. 80 Bl. f :-80.

‘Zegt tot hen: Zoo waarachtig als ik leve, spreekt de Heere, Heere, zoo ik lust hebbe in den dood des goddeloozen! Maar daarin hebbe ik lust, dat de goddelooze zich bekeere van zijnen weg, en leve. Bekeert u, bekeert u van uwe booze wegen; want waarom zoudt gij sterven, o Huize (†) Israëls?’ Schoone voor-Evangelische tekst! heerlijke lichtstraal in den donkeren nacht der Babylonische ballingschap! wat kan er van deze Bijbelplaats niet worden onder de behandeling van eenen welsprekenden Bedienaar van het Evangelie, dat in den grond dezelfde, maar nog grootere en algemeenere genade aanbiedt! Doch wat is er nu van geworden onder de handen van den Evangelischen Leeraar (nu Hoog-
{==406==} {>>pagina-aanduiding<<}
leeraar) monod? Ja, Leerredenen van zeer hoogen ernst en van blijkbare belangstelling in der menschen verbetering en zaligheid, en in zooverre te prijzen, maar waarin de strengheid van dien ernst hier en daar zoo overdreven en overspannen wordt, dat letter en geest van den tekst, aan welker verklaring ook niet gedacht wordt, bijkans verloren gaan. In de eerste toont hij aan, ‘hoe ellendig de onbekeerde Christen in het oog van God is;’ in de tweede, ‘hoezeer God hem tot zijne bekeering genegen is.’ De ellende der zonde wordt wel in den tekst voorondersteld, maar maakt er noch geheel noch gedeeltelijk het thema van uit. Had monod volstrekt van elkander willen scheiden, wat onmiddellijk zamen behoort, dan had hij ten minste in de eene kunnen
betoogen, dat God het ongeluk des zondaars niet wil, en in de andere, dat God deszelfs waarachtig geluk langs den weg van verbetering waarlijk wil; en dan zou het ook nog beter met den algemeenen titel, dien hij voor beiden gekozen heeft, overeenkomen. Nu daarentegen schildert hij in de eerste de ellende der zonde, vooral in den toekomenden staat, met zulke verschrikkelijk harde kleuren, en hij stelt daartoe zoo zeer al zijne redenaarskunst in het werk, dat hij de grenzen van enkele onbepaalde uitdrukkingen, die het Evangelie wijs en spaarzaam voor den grooten hoop der menschen daarvan gebruikt, terwijl het voor den nadenkenden nog ruimte genoeg overlaat, verre overschrijdt: het is dus zeer wel mogelijk, dat hij door zijne redenaarsbekwaamheid, die hier doorstraalt, vooral wanneer zij door eene schoone uiterlijke voordragt ondersteund wordt, voor het oogenblik sterken indruk en groote aandoenlijkheid veroorzaken kan, maar die het gevoel meer overspant, dan het hart waarlijk roert en verstandig werkzaam maakt. - De hoofdzaak der tweede Leerrede is niet, gelijk het bij den Profeet is, vermaning tot waarachtige verbetering, aangedrongen door den heiligen lust van God in des menschen geluk; maar dat de mensch die bekeering niet kan bewerkstelligen, en zulks alleen maar geschieden kan

{==407==} {>>pagina-aanduiding<<}
door den wil van God, en dat dit zelfs gelukkiger is; hoewel zelfs van des menschen afhankelijkheid in deze van God, en van den Goddelijken invloed hierop, (welke beide, mits wél verstaan, Rec. hiermede geenszins ontkennen wil) bij den Profeet te dezer plaatse geen woord gesproken wordt: en ofschoon er nu hier wel eenige goede voorstelling van Gods toegenegenheid tot 's menschen heil en eenige opwekking tot Christelijke verbetering voorkomt, zoo blijft het nogtans te zeer in het algemeene en onbepaalde hangen, en wat bij den Israëlitischen Godstolk reeds hoofdthema was wordt door den Evangelischen Leeraar te veel uit het oog verloren. - Ten slotte dus, naar Rec. 's oordeel, hooren wij zoo goede en helder Evangelisch klinkende stemmen in Nederland, dat er geen behoefte is, om ons deze stem uit Frankrijk te laten hooren.

Christelijke Zedeleer, door J.F. von Flatt, Prelaat en Hoogleeraar te Tubingen. IIIde Stuk. Uit het Hoogduitsch vertaald. Te Groningen, bij W. Zuidema. 1838. In gr. 8vo. 331 Bl. f 2-50.

De lezing van dit laatste deel van von flatt's werk over de Christelijke Zedeleer heeft Rec. versterkt in het oordeel, dat hij over hetzelve, in dit Tijdschrift voor 1837, No. III, bl. 109-112, geveld heeft; en hij zal dus kort kunnen zijn in hetgene, dat hij daarover thans te zeggen vindt. Men treft hier insgelijks vele blijken aan, dat dit werk goede hoedanigheden bezit, maar ook, dat het zeer veel te wenschen overlaat.
Men ziet dan hier, naar de orde, die de Schrijver volgt, de pligten jegens onszelven behandeld. Hoe hij eene definitie van de Christelijke zelfliefde als de vorgende: ‘Zij is zoodanig eene, welke door liefde jegens God en onze medemenschen aan den eenen kant beperkt, en aan den anderen kant veredeld wordt,’ (bl. 1) goedkeuren, en hoe hij in de ontwikkeling daar-
{==408==} {>>pagina-aanduiding<<}
van met den ootmoed beginnen kan, is Rec. niet duidelijk: op zichzelf zijn daarover wel goede dingen gezegd, maar hoe het hier reeds te pas komt, blijkt niet; en er zou nog veel over te zeggen zijn, b.v. over de eerzucht in eenen goeden zin, over den hoogmoed in zijne verschillende wijzigingen, enz. - Over den zelfmoord, gelijk ook over arbeidzaamheid en kuischheid, vindt men hier zeer veel goeds, hoewel niet zonder herhalingen: daarentegen hebben wij vruchteloos gezocht naar iets over zelfbeheersching en zelfverloochening, over het genot van andere levensgenoegens, behalve die van spijs en drank, over tevredenheid en vergenoegzaamheid. - De grond, voor het geduld in tegenspoeden bl. 98, 99 aangevoerd, komt ons vrij wankelbaar voor; want dezelve onderstelt de mogelijkheid eener wonderdadige Goddelijke werking ten opzigte onzer lotgevallen, waarvoor wij in den Bijbel geen bewijs vinden, in welke Gods wonderdadige tusschenkomst altijd alleen in verband staat met de handhaving van de Goddelijkheid der Bijbelsche Openbaring. Om dezelfde reden kan Rec. zich ook niet met den Schrijver vereenigen, wanneer hij, bl. 197 en elders, bovennatuurlijke werkingen tot 's menschen verbetering en, bl. 253, tot de gebedsverhooring aanneemt.
De derde afdeeling van het eerste deel dezes werks handelt over de met de deugd strijdige gezindheid, maar zou, naar Recs. inzien, doelmatiger bij de vorige behandeld zijn geworden; want, gelijk de Schrijver zelf zegt, bl. 103, daar ‘de meeste stellingen bloote tegenstellingen zijn,’ moet men hier in herhalingen vallen. Anders bevat ook dit gedeelte belangrijke dingen, b.v. bl. 108 env., over de uitwerkselen der verdorvenheid op het ken- en gevoel-vermogen.
Het tweede deel van dit werk bevat de leer der Christelijke verbetering, of algemeene beoefeningsleer, d.i. 1. over den aanvang en voortgang, en 2. over de middelen der Christelijke verbetering. - Bl. 141, 2 wordt teregt aangemerkt, dat door de woorden van wederge-
{==409==} {>>pagina-aanduiding<<}
boorte en dergelijke, in de Schriften des N. Verbonds, somtijds aangeduid wordt de overgang van het Jodendom of Heidendom tot het Christendom; maar dit had wel mogen vooraanstaan, en alzoo deze en dergelijke spreekwijzen nog meer grammatisch-historisch kunnen verklaard worden. - Zoo is ook, meent Rec., het doel der gelijkenis, luc. XV:11 env., althans niet, aan te wijzen, wat er tot bekeering of verbetering in het algemeen vereischt wordt, maar dat God ook den grootsten, maar opregt berouw hebbenden en betoonenden zondaar kan en wil genadig zijn: dit wordt door de bepaalde aanleiding, waarbij jezus deze gelijkenis aanvoerde, gevorderd; ook is ieder niet zulk een zondaar, als die bedorven en verre afgedwaalde zoon; en er wordt daar gewis niet gesproken van het geloof aan jezus, dat de Schrijver vervolgens (op twee verschillende plaatsen bij herhaling) betoogt tot de Christelijke zinsverandering vereischt te worden. Het is over het geheel onmenschkundig en onevangelisch, zulke vaste formen van Christelijke verbetering voor te schrijven: men zie, wat von flatt zelf over de verscheidenheid in deze teregt aanmerkt, bl. 176 en 182; en wij hadden dus ook wel gewenscht, dat hij aanmerking genomen had op degenen, in welke, door Christelijke opvoeding enz., van der jeugd af aan een Christelijke zin gevormd is.
In de leer der Christelijke verbeteringsmiddelen vinden wij hier vele en belangrijke aanmerkingen over het afzonderlijke gebed, waarbij Rec. nog wel iets verlangd zou hebben over den tijd derzelven, over formulier- en tafel-gebeden, en zoo ook over huiselijke Godsdienstoefening, insgelijks meer over de openbare, die hier kort en schraal behandeld is, alsmede over lectuur, en bijzonder over godsdienstige lectuur, als zedelijk hulpmiddel, - Men ziet dus ook hier, dat dit werk, ofschoon hier en daar voor inkorting, nogtans ook aan andere zijden voor uitbreiding zeer vatbaar is.
Eindelijk volgt nog eene toegift, behelzende ‘nog eenige aanmerkingen, grootendeels als resultaat van

{==410==} {>>pagina-aanduiding<<}
het ontvouwde,’ en wel 1. over het doel der Christelijke Zedeleer; 2. over den vorm van hare voorstelling; 3. over de vergelijking derzelve met de bloote Zedeleer der Rede. Veel bijzonders heeft Rec. er niet in gevonden, en het had, naar zijn inzien, liever vooraan in het werk ter behoorlijker plaatse moeten ingevoegd zijn, en althans voor een Akademisch onderwijs grondiger behandeld worden. - Het schetswijze gegeven Overzigt van het geheele werk, waarmede alles besloten wordt, is goed en nuttig voor het gebruik. Moge hetzelve, met meer andere, dienen tot bouwstoffen voor eene wetenschap, die in haren grooten en belangrijken omtrek nog veel ter bearbeiding over heeft!




Regtsgeleerde Verhandelingen en losse Geschriften, door Mr. M.C. van Hall, Staatsraad in buitengewone dienst en President van de Regtbank van eersten aanleg, zitting houdende te Amsterdam. Te Amsterdam, bij J. van der Hey en Zoon en ten Brink en de Vries. 1838. In gr. 8vo. 414 Bl. f 3-90.

Onder onze Geleerden, vooral Regtsgeleerden, Prozaschrijvers en Dichters, is zekerlijk de Auteur van het voor ons liggende boek een der oudsten en waardigsten. Na eene lange, eervolle loopbaan staat hij nog onvermoeid daar, met frissche krachten in een' vergevorderden ouderdom, gelijk een eerwaardige oude, maar nog groenende eik, omringd door frissche looten, die nevens den hoofdstam verkwikkenden lommer in 't rond verspreiden. Nog heeft zijne Muze niet opgehouden, hem van tijd tot tijd te bezielen; nog bekleedt hij met eere en jeugdige werkzaamheid het voorzitterschap van eene der aanzienlijkste regtbanken onzes lands; en in dezen bundel toont hij aan het groote Publiek, hoe krachtig, nadrukkelijk, edel en somwijlen sierlijk hij de pen weet te voeren. - Het werk, opgedragen aan zijnen ouden vriend, den Minister van maanen, bevat een zevental Verhan-
{==411==} {>>pagina-aanduiding<<}
delingen en Redevoeringen, alle tot de Regtsgeleerdheid betrekkelijk. De eerste is een Onderzoek, of in de Nederlanden, vóór, in en na den tijd van de groot, de gewoonte heeft plaats gehad, om wanschapen geborenen (Monstra) te smoren? De groot had namelijk, in zijne beroemde Inleiding tot de Hollandsche Regtsgeleerdheid, gezegd, ‘dat men gewoon was, zulke misgeboorten te smoren, omdat men dezelve voor geene menschen hield.’ De Schrijver doet door eene menigte voorbeelden zien, dat zulks vroeger slechts moest hebben plaats gehad, of liever, dat het nimmer in regten bepaald en nooit als een regel ter uitvoering was vastgesteld; zoodat de groote man hier, op Loevestein, van alle hulpmiddelen beroofd, het Romeinsche met het in zwang zijnde hedendaagsche Regt had verward. - Zou men niet mogen denken, dat het door
de groot vermelde waarschijnlijk slechts eene onbeschrevene gewoonte geweest is, zeer zelden, en alleen bij geheel monsterachtige geboorten, (geene aaneengegroeide of dubbele ligchamen) toegepast, gelijk op bl. 10 door mattheus omschreven worden, zoo gedrogtelijk, dat zij tot een ander geslacht of een dier schijnen te behooren, en waarvan leyser een voorbeeld heeft aangevoerd, (bl. 16) wezens met ganzensnebben en ganzenvleugels, zonder armen. Het bijgevoegde van den Kronijkschrijver, wente malckem gruwede darvore, vatten wij op van de ijzing, die het gezigt van zulke schepsels baarde, en uithoofde waarvan men die uit den weg ruimde, (want velen gruwden daarvan) niet van meêwarigheid omtrent het smoren van misgeboorten, die juist niet zeer in den geest der elfde Eeuw viel. Dat er zoo weinig voorbeelden in regten van voorkomen, schijnt men aan de ongemeene zeldzaamheid van zulke geheel misvormde wezens te moeten toeschrijven; want waar nog eenige menschelijke gedaante te herkennen was, werd de gewoonte niet toegepast, waarvan te vele regtsgeleerde Schrijvers spreken, (zie bl. 31-40) om het gezegde als eenen misslag van de groot aan te merken. De voorbeelden van

{==412==} {>>pagina-aanduiding<<}
gedoopte misgeboorten zien alleen op wezens met dubbele of aaneengegroeide ligchamen of ligchaamsdeelen, (bl. 25-29.) De beteekenis van het woord mond voor voogdijschap. (zie bl. 12) kan ook uit het Hoogduitsche Vormund voor voogd worden opgehelderd.
De tweede Verhandeling, van meer uitgebreidheid, beschouwt den verlichten geest en strekking der Criminéle Ordonnantiën, op den naam van filips II, als Graaf van Holland, op den 5 en 9 Julij 1570 uitgevaardigd en ingevoerd. Merkwaardig en zeer verschillend van de harde en wreede maatregelen, die filips omtrent zijne Nederlandsche onderdanen doorgaans nam, zijn de Criminéle Ordonnantiën en die op den stijl van Procedéren, beide door Hollands laatsten Graaf, en wel in het heetst van alva's tirannij, toen deze Nederland zoo wel met den tienden penning als met de vervolging door den Bloedraad plaagde, ingevoerd. De Heer van hall toont in zeer vele gevallen den verlichten, zelfs menschlievenden en echt liberalen geest dier verordeningen aan, waarbij de Regter niet alleen tot een gemoedelijk en onpartijdig onderzoek, maar ook, zoo veel doenlijk, tot verschooning van den beschuldigde, waar de aard der zake zulks toeliet, gehouden was; terwijl er de gulden spreuken (destijds vooral van hoog belang) in voorkwamen, ‘dat het een abuis was, zich te laten dunken, dat de eer der Justitie daarin gelegen was, dat men niemand vrijliet,’ (bl. 69) en ‘dat de straf de hoedanigheid der misdaad niet mogt te boven gaan, maar tevens, dat de misdaad niet ongestraft bleve, (bl. 70.)’ Men mogt de gevangenis van ongevonnisde personen niet verlengen, maar moest althans jaarlijks de gevangenissen ontledigen. (Die gevangenissen waren destijds nog zeer slecht ingerigt.) Het afkoopen van misdaden bij den Hoofdofficier of openbaren aanklager werd verboden.
(Maar al te dikwerf nogtans heeft, zelfs nog tot het laatst der achttiende Eeuw, dit misbruik, vooral ter zake van overspel, in het Gemeenebest plaats gehad.) Het in hechtenis nemen door den Officier werd zeer beperkt,

{==413==} {>>pagina-aanduiding<<}
en niet vergund dan na voorafgegaan regterlijk onderzoek, slechts met uitzondering van verdachte landloopers. Het vonnis moest met opene deuren in de vierschaar en naderhand op de strafplaats openlijk worden voorgelezen en spoedig ten uitvoer worden gelegd. Bij verzachtende omstandigheden wordt het regt van Gratie den Souverein toegekend. Vrijplaatsen voor de misdaad, zelfs in kerken of heiligdommen, werden afgeschaft. Maar hiertegen stond over, dat de beschuldigden zich van geenen geregtelijken voorspraak (Advocaat) mogten bedienen; (dit is onder de Republiek gelukkig veranderd.) Men verloor echter alle deze menschlievende bepalingen juist bij de hersenschimmige misdaden van tooverij en ketterij uit het oog, wier straf zelfs gescherpt werd, en men behield de pijnbank. Doch hier moet men den toenmaligen geest des tijds en het karakter van filips en alle zijne Raden in het oog houden. Het zou ons zelfs niet verwonderen, indien de edele viglius, dien de Heer van hall, met de grootste waarschijnlijkheid, voor den hoofdontwerper der Ordonnantiën houdt, van het toepassen der doodstraf op ketterij geheel niet vreemd was geweest. Men weet, dat hij het ketterbranden even min afkeurde als de vriend van erasmus, de geleerde en overigens brave thomas morus. Het was eene jammerlijke ziekte dier Eeuw. En al was viglius de leerling van alciatus, daarom behoefde hij juist niet over de tooverij te denken als deze, (zie bl. 95, 96) waarvan hoegenaamd geene sporen voorhanden zijn. De pijnbank is zelfs nog tot 1811 hier te lande in stand gebleven, hoewel dan ook in den jongsten tijd merkelijk verzacht!
Het derde stuk is eene doorwrochte en allerbelangrijkste Verhandeling over het zinnebeeldige in de oude Nederlandsche Regten, in twee hoofddeelen gesplitst, de symbolen der burgerlijke handelingen en verbindtenissen, en die der Lijfstraffelijke Regtspleging. Met onbegrijpelijk veel belezenheid heeft de geachte Schrijver bij de bronnen, die hem grimm en reyscher daartoe

{==414==} {>>pagina-aanduiding<<}
voor het Oud-Duitsche Regt hebben geopend, ook het Oud-Nederlandsche geraadpleegd, en ons daaruit vele zeer merkwaardige bijzonderheden medegedeeld. Op bl. 126 zou men, uit de werken van alkemade, de zinnebeeldige trouwplegtigheden der Friezen, hier opgegeven, nog met verscheidene andere kunnnen vermeerderen. Wij mogen in de vele hier voorkomende bijzonderheden niet treden, en veroorloven ons dus slechts eenige kleine aanmerkingen.
Bij de vermelding der zinnebeeldige plegtigheid, dat, bij de overdragt van onroerend goed, kinderen, daarbij tegenwoordig, bij de ooren werden getrokken, oppert de geëerde Schrijver de vraag, of men aan deze zinnebeeldige gewoonte ook het thans nog gebruikte woord oorkonde kan verschuldigd zijn; doch dit woord komt, dunkt ons, niet van oor (auris), maar van het grondwoord oir, zamengesteld met kunde, en beteekent dus oorspronkelijke, echte kunde (kennisbron), even als oorzaak, oorsprong, oerös (oorsprong van het rundergeslacht.) Zoo hebben ook de Duitschers hun Ur in Urwelt, Urwald. - Op bl. 184 wordt de aanleiding tot de Goddelijke verordening, waarbij de stier, die eenen man of eene vrouw doodelijk gekwetst had, ook veroordeeld was te sterven, daarin gezocht, dat zij de gedachtenis aan het ongeluk, door de verdelging van het dier, 't welk daarvan de oorzaak was, heeft willen vernietigen. Wij vinden de reden hiervan veel gemakkelijker in het verlangen, om een tweede ongeluk van dien aard te voorkomen, en dus een dier aan de veiligheid der menschen op te offeren; iets, waarin wij niet vinden, dat eenige schande gelegen is. (Zie bl. 183, reg. 10 van ond.) - Op bl. 221 staat, ‘dat men na de Kerkhervorming had behooren overtuigd te zijn, dat de schending van Godsdienst en zeden niet strafbaar was, ten zij dezelve den Staat en de zekerheid der burgers beleedigde.’ Is dit niet wat sterk uitgedrukt? Zouden er niet openlijke Godslasteringen en tergende misdrijven tegen de goede zeden kunnen zijn, die wel de veiligheid

{==415==} {>>pagina-aanduiding<<}
der burgers, en nog meer den Staat ongemoeid lieten, maar wier voorbeeld nogtans verpestend was? (b.v. het crimen nefandum.) Moeten die dan geheel ongestraft blijven? Zelfs de Fransche wet, die deze misdaad ongestraft laat, heeft toch bepalingen tegen de overtredingen des bonnes moeurs. - De Schrijver wil het woord zelfdooding voor dat van zelfmoord in de plaats gesteld hebben. Wij zien geene reden, om den afkeer tegen deze meer en meer overhand nemende misdaad, die bijkans een spel wordt, door verzachtende woorden te verminderen. De gewoonte onzer Vaderen, om hen, die de handen aan zichzelven geslagen hadden, op eene horde ter strafplaats te slepen, en hen aan de galg te hangen of verachtelijk te begraven, moge te streng geweest zijn, men kan ook aan den anderen kant te ver gaan. - Op bl. 232 lezen wij, op het gezag van gabbema, in de Voorrede voor gijsbert japiks, dat de oude Friezen gewoon waren, de vreemdelingen, en diegenen, welke de bewoordingen hunner taal niet wisten uit te spreken, niet alleen in het water te dompelen, maar zelfs te doen verdrinken. Van zulk eenen ultra-barbaarschen vreemdelingshaat, die onze oude landgenooten beneden de Taurische Scythen zou gesteld hebben, wenschten wij wel iets meer, en op stelliger gezag, vernomen te hebben. - Bij de beschrijving der zinnebeeldige plegtigheden, bij het ontpoorteren of de ontneming der regten van burger in gebruik, wordt gezegd, dat de Schout van Leyden onder anderen zulks verrigtte op den blaauwen steen, liggende op het middelpunt der stad, tusschen de Pieter-, Koor- en de Maarmansteeg, lees
St. Pieters Choor- en Maasmansteeg. Dat die gewoonte aldaar nog tot in het jaar 1314 gevolgd werd, zal wel 1714 moeten zijn, daar de Schout de Roede van Justitie, volgens het Privilegie van Hertog filips van bourgondië, die in het midden der vijftiende Eeuw leefde, in de hand had.
De Redevoering over Mr. h. noordkerk, beschouwd als Nederduitsch Redenaar en Letterkun-
{==416==} {>>pagina-aanduiding<<}
dige, bezit meer eigenlijke sieraden van welsprekendheid, dan bij eene der vroegere kon te pas komen. Zij is eene omwerking en uitbreiding van dit zelfde onderwerp in het door den Heer van kampen in der tijd uitgegevene Magazijn, en bevat vooral meer uittreksels van dien begaafden Redenaar, onder anderen de aanhaling van een belangrijk schrijven onzer Staten-Generaal in 1710 aan het Kanton Bern, om eene vervolging der Doopsgezinden te weren, en een geschrift tegen het oproer, waarin ons vooral deze plaats trof: ‘Nooit heeft een Vorst, die eenig denkbeeld vormde, wat zijn eigen belang, de zekerheid zijner Regering en de vaste opvolging van zijn Huis en Erven vorderden, weêrspannigen bemind, of de oorzaken van het oproer, schoon hij daardoor ten troon mogt zijn gebragt, na verrigte zaken aangehouden.’ Wij dachten hier onwillekeurig aan lodewijk filips van Frankrijk, op wien het bijkans eene voorspelling is. Treffelijk is ook de taal in eene andere redevoering van noordkerk: ‘Heerlijk blinkt de Vorstenkroon, maar vinnig prangt zij het hoofd; schoon zwiert de tabberd, maar is een ondragelijk juk voor de schouders. De Vorst is voor den Staat, en zijn geheele leven ten dienste van denzelven gewijd; maar de slaaf dient slechts éénen Heer; hij is die van alle zijne onderdanen. Denkt hij anders, dan is hij een dwingeland.’
Op minder hoogen toon gestemd, maar vol blijken van de hartelijke vriendschap, die den overledenen Vriend hier een Monument wilde stichten, is het stuk ter Nagedachtenis van Mr. a.j. cuperus. Deze beroemde Advocaat, sedert 1789 de ambtgenoot en wel eens, zonder eenige krenking hunner vriendschap, de wederpartij van van hall voor de balie, heeft zich weinig door geschriften, meer door zaakrijke pleidooijen doen kennen; nogtans was zijne Dissertatie over het regt van bezit een meesterstuk, hetwelk, in Duitschland herdrukt, aldaar ongewonen opgang maakte, en zelfs den hoogsten lof verwierf van den zoo beroemden regtsken-
{==417==} {>>pagina-aanduiding<<}
ner savigny, die echter den Schrijver in Holland niet opsporen kon, omdat niemand in Doctor cuper, naar wien hij vroeg, den Advocaat cuperus herkende (bl. 308.) Hier wordt ook iets uit eene redevoering van cuperus in Doctrina et Amicitia medegedeeld.
De Verhandeling over de Pleitrede, door den jongeren plinius voor accia variola gehouden, is korter dan een der vorige stukken, en geeft eenig denkbeeld van die thans verlorene pleitrede, waarmede de Auteur zelf niet weinig was ingenomen, en die tot handhaving diende der regten van een, ten behoeve eener stiefmoeder en haars zoons, door een' suffen tachtigjarigen vader onterfd meisje.
Hooger rijst de toon van van hall weder in het laatste stuk, bij de Inwijding van het Paleis van Justitie te Amsterdam, op den 4 October 1836, uitgesproken. Krachtig, den vrijen Nederlander waardig, is zijne taal, waar hij de verandering der bestemming van dat Burgerpaleis, het Stadhuis van Amsterdam, waaraan zich zoo vele herinneringen van oude grootheid hechten, in een Koningshof, slechts acht dagen in een geheel jaar bewoond, met volle regt betreurt. Welk een geest was er toch in de Amsterdamsche Regenten van 1813 gevaren, dat zij den Souvereinen Vorst, die hun zekerlijk zeer gaarne te wille zou geweest zijn, en die zijne eerste Proclamatie uit het Stadhuis van Amsterdam dagteekende, niet weder om hun, der stad ontroofde, eigendom vroegen? - Op bl. 402 vinden wij eene uitmuntende schildering van de pligten des Advocaats.
Uit dit alles zal onzen Lezeren blijken, welk een' schat van belangrijke zaken deze bundel oplevert. Wij kunnen hun dien met alle ruimte aanbevelen.




Over de overeenkomst en het verschil tusschen de Jicht en de Scrophulosis, vooral met betrekking tot de Longtering; eene Voorlezing, door A.A. Sebastian, Hoogleeraar in de Geneeskunde te Groningen. Te

{==418==} {>>pagina-aanduiding<<}
Groningen, bij M. Smit. 1838. In gr. 8vo. 102 Bl. f 1-40.

De verdienstelijke Schrijver der Observationes anatomicae de origine, incremento et exitu phthisis pulmonum gaat voort, zijne nasporingen, over dit gewigtig onderwerp, echter langs eenen anderen weg, te vervolgen. Door zijne roeping, of liever door de taak, welke hij opgenomen heeft, meer bij ontleedkundig onderzoek bepaald, wordt deze tak der wetenschap door den Hoogleeraar evenwel niet geheel in het afgetrokkene behandeld. Hij schijnt zijne nasporingen op het lijk verder te willen uitstrekken, dan alleen tot het verkrijgen van ontleedkundige kennis. Hij tracht zelfs te waarschuwen tegen de thans zich, naar het schijnt, te zeer uitbreidende overhelling tot ziektekundig-ontleedkundige nasporingen, in zoo verre zij mogten afleiden van het groote doel, alles dienstbaar te maken ter herstelling van de gezondheid, waar en wanneer deze gekrenkt is. Uit de Voorrede, die deze Voorlezing vergezelt, blijkt, dat de Schrijver indachtig maakt, vooral bij belangrijke ziekten, niet slechts bij het tegenwoordige te blijven stilstaan, maar zoo verre dit mogelijk is terug te zien. Wat aanleiding tot eene ziekte geeft, mag door den Arts niet over het hoofd gezien worden. - De waardij der oorzaken werd misschien te zeer uit het oog verloren, omdat de stelling niet altijd doorgaat: de oorzaak weggenomen zijnde, houdt de ziekte op. Indien ook bij gekende en duidelijke oorzaak de tegenwoordige ziekte niet kan verholpen - door hare opsporing kan toch groot voordeel verworven worden. Dit zal het geval kunnen zijn, wanneer ziekten eenen algemeenen invloed beginnen uit te oefenen, derhalve van algemeene oorzaken schijnen af te hangen, of derzelver ontstaan door deze bevorderd wordt.
De Artsen zijn vrij eenstemmig van gevoelen, dat de verwoestingen, door de Tering aangeregt, schrikbarend toenemen. Sommigen begrooten het getal der door tering weggerukten op een vierde der algemeene sterfte.

{==419==} {>>pagina-aanduiding<<}
De gevolgen dezer kwaal zijn meestal de bevordering van eenen ontijdigen dood; - en welke zijn de hulpmiddelen, die de kunst tot dusverre aanbiedt, om deze vreeselijke ziekte, eens ontwikkeld, te genezen? Wij blijven liefst het antwoord op deze vraag schuldig. Het grootste, echter door de menschen het meest miskende, doel der Geneeskunde, ziekten te voorkomen, zoude in deze kwaal nog het meest kunnen beloven. Dit doel kan echter niet bereikt worden dan door eene naauwkeurige kennis der ziekte zelve; hierin zijn groote vorderingen gemaakt; deze wetenschap blijft echter dor en onvruchtbaar, zoo lang zij niet tot de kennis van betere hulpmiddelen tegen eene ziekte leidt. Het vinden van zulke hulpmiddelen schijnt hier vooral af te hangen van de kennis der veranderingen, in de bewerktuiging ontstaan, vooral van de oorzaken, die dezelve opwekken. Aan de eene zijde moet men dus in het lijk trachten op te sporen, welke de gevolgen der ziekte zijn, en aan de andere moet men bij het leven onvermoeid werkzaam wezen, om uit te vorschen, welken invloed het den mensch omringende op hem uitoefent, dat zijn ligchaam daaronder zoo ontaarden kan. Het is slechts op deze wijze, dat er mogelijkheid bestaat, eene gunstige uitkomst te verkrijgen. Die langs eenen anderen weg, alleen door de aanwending van middelen, nu op het gezag van dezen, dan wederom op dat van eenen anderen, te zoeken, heeft vele overeenkomst met den in het duister rondtastenden, die toevallig grijpt, waarnaar hij tast. De Hoogleeraar meent de aandacht der Geneeskundigen te mogen bepalen bij de klierachtige, kropzeerige ligchaamsgesteldheid, (Scrophulosis) echter niet alleen bij deze, maar in verband met eene, althans in sommige landen, desgelijks vrij algemeen zich uitbreidende ziekelijke gesteldheid, de Jicht namelijk. Zijne Voorlezing heeft alzoo de strekking, een onderzoek te
bewerkstelligen over de overeenkomst en het verschil tusschen de Jicht en de Scrophulosis, vooral met betrekking tot de Longtering.
Verder wordt dit onderzoek ook uitgestrekt tot de

{==420==} {>>pagina-aanduiding<<}
overeenkomst tusschen Longaandoening, Nierziekten, in het geheel die der Piswerktuigen. Longtering en steen in de blaas, longtering en aarsfistels, longtering en suikerachtige pisvloed, - welke gevaarlijke ziekten, reeds op zichzelve zorgelijk, hoe onoverkomelijk in zulk een verband! Welk eenen zamenhang, of liever welk eene uitgebreidheid, kan de Longtering op zichzelve niet verkrijgen door de uitgestrektheid van het slijmvlies, in hetwelk zij zetelt, en langs hetwelk zij, als in een uitgebreid domein, over het ligchaam tot in afgelegene deelen heerschappij voert! De slijmvliezen leveren niet slechts eenen gereeden toegang aan de oorzaken, die nadeelig op het ligchaam werken; zij zijn ook, waar zij zich bevinden, zoo vele oppervlakten, die den invloed der Longtering met doodelijk gevolg terugkaatsen. Uit dezen zamenhang, en verder uit het verband, waarin het slijmweefsel ook tot andere weefsels staat, moet het onderwerp veel licht ontvangen. Op zulk eene wijze van beschouwing van het ligchaam, zoo wel in den gezonden als ziekelijken toestand, rust die des Schrijvers. Dit is de ware betoogtrant. Langs dezen weg, met eene den natuuronderzoeker gepaste omzigtigheid, moet de Geneeskunde hare eigenlijke vorderingen maken. Door zulk eene behandeling der wetenschap moet zij hare ondervinding meer en meer aan de rede toetsen, en metderdaad empiria rationalis worden. De overeenkomst tusschen Jicht en Scrophulosis, met betrekking tot de Longtering, wordt door een gedeelte der Verhandeling betoogd op scheikundige en ziektekundige gronden, waarbij doorgaans scherpzinnig geredeneerd en een goed gebruik van de redeneringen van anderen gemaakt wordt. Vervolgens tracht de Schrijver door eigene ondervinding, vereenigd met die van anderen,
en niet zonder goed gevolg, aan zijn betoog de noodige klem te geven. Bij het onderzoek naar de oorzaken toont hij met eigen voorbeeld, hoe hetzelve behoort te worden bewerkstelligd. Het moet tot in de kleinste bijzonderheden vervolgd worden: men moet zich hier niet alleen bij de

{==421==} {>>pagina-aanduiding<<}
ouders bepalen; ook de gezondheid der grootouders dient in overweging te komen. De Schrijver bepaalt hier de aandacht bij menige gewigtige bijzonderheid, die tot de opvoeding behoort, en op welke wezenlijk niet genoeg gelet wordt. Het ware te wenschen, dat, hetgeen hier over de ligchamelijke opvoeding wordt gezegd, ook over de ontwikkeling van den geest, afzonderlijk en meer uitgebreid, voor ouders en opvoeders, door denzelfden Schrijver bearbeid wierd. Zoo als de Verhandeling nu is, kan zij door de leeken, tot dit einde, niet met vrucht gelezen worden; zij vereischt zelfs onder de Geneeskundigen zulken, die iets verder gaan, dan de ziekten slechts door probatum-middelen te willen genezen, zonder te denken, hoe de bewerktuiging kan gekrenkt wezen, noch zich om de oorzaken te bekommeren. Ofschoon de Schrijver hier over de geneeswijze niet behoefde te spreken, ontbreekt het niet aan wenken. Jammer over het geheel, dat men hier en daar opmerkt, hoe hij zich te zeer heeft moeten bekorten. Hij heeft echter wél gedaan, deze Verhandeling niet binnen den kring te laten rusten, voor welken zij oorspronkelijk bestemd was. Zij stichte buiten denzelven een uitgebreid nut!




Volks-Natuurkunde van den Mensch; zijnde eene gemeenzame uitlegging der belangrijkste daadzaken betreffende het maaksel en de verrigtingen der Dieren, en bijzonder van den Mensch. Voor alle klassen van Lezers. Door Perceval B. lord, M.D. enz. Met eene Voorrede van den Hoogg. Heer W. Vrolik, Gz., M.D., Hoogleeraar enz. te Amsterdam. Uit het Engelsch door H.B. van Horstok, M. et Art. Obst. Dr. enz. Met een aantal Houtsneêplaten. Iste Deel. Te Amsterdam, bij de Gebr. Diederichs. 1837. In gr. 8vo. XVI, 309 Bl. f 3-60.

Bernard nieuwentijt gaf in zijn Regt Ge-
{==422==} {>>pagina-aanduiding<<}
bruik der Wereltbeschouwingen (van de derde tot de zeventiende Beschouwing) eene populaire physiologie, welke, voor zoo ver wij ons herinneren, de eenige is, die in onze taal tot nog toe bestond. Na ruim honderd jaren tijdsverloop is intusschen de toestand der wetenschap zeer veranderd, en nieuwentijt's arbeid, hoe verdienstelijk ook voor die dagen en hoe veel goeds hij ook thans nog bevat, kan aan den weetlust van het tegenwoordige geslacht niet voldoen, zal men met het ware ook niet veel verkeerds, en het ware ook niet onvollediger dan het thans gekend wordt, willen aanleeren. Het was derhalve geene onbelangrijke onderneming, om, bij gebrek aan een oorspronkelijk Nederduitsch werk, uit eene vreemde taal het een of ander nieuwer populair geschrift aangaande de physiologie in de onze over te brengen. Er zijn thans vele dergelijke boeken, zoo als v. baer's Vorlesungen über Anthropologie (Königsberg 1824), k.f. burdach, der Mensch nach der verschiedenen Seiten seiner Natur, Anthropologie für das gebildete Publikum (Stuttgart 1837) enz. Wij ontvangen hier eene vertaling uit het Engelsch, waarvan wij het oorspronkelijk werk niet kennen, zoodat wij geene vergelijking met hetzelve en deszelfs overzetting maken kunnen. Het kwam ons echter bij de lezing voor, dat dezelve wél gelukt was; terwijl de aanleg van het werk over het geheel te prijzen is. De Schrijver heeft bij deszelfs zamenstelling blijkbaar vooral van Engelsche en Fransche werken gebruik gemaakt; met de Hoogduitsche litteratuur schijnt hij weinig of niet bekend te zijn. Het is te prijzen, dat overal eenige geschiedkundige bijzonderheden zijn ingelascht, bijzonder bij de behandeling van den bloedsomloop, waar de Schrijver zijnen
onsterfelijken landgenoot harvey naar waarde prijst. Ook gaat eene geschiedkundige Inleiding vooraf, waarin haller's verdiensten met warmte worden vermeld; terwijl misschien onze groote landgenoot boerhaave niet onpartijdig genoeg behandeld wordt, hetgeen de Vertaler op eene andere plaats (bl. 132) niet onopgemerkt laat,

{==423==} {>>pagina-aanduiding<<}
hoezeer hij deze opmerking veelligt meer gepast bij de beoordeeling des Schrijvers had kunnen bijbrengen. - De bijgevoegde houtsneêfiguren zijn grootendeels middelmatig. Sommige, op vergelijkende ontleedkunde betrekking hebbende, figuren zijn uit de werken van home en cuvier overgenomen.
Dit deel behelst alleen het organische leven. Wij verwachten dus nog de behandeling der zintuigen en der bewegingswerktuigen. De beschouwing der verrigtingen, waardoor de soort wordt voortgeplant en in stand gehouden, is uit het plan der behandeling met opzet door den Schrijver weggelaten.
Daar de Vertaler vóór eenigen tijd, zoo als wij vernamen, overleden is, zal veelligt de voortzetting achterblijven, tenzij dezelve reeds geheel afgewerkt was. Op zijne vertaling hebben wij alleen deze aanmerking, dat hij de gewoonte van Engelsche Schrijvers, om sommige plaatsen uit hunne algemeen bekende Auteurs aan te halen, niet regt begrepen heeft. Die plaatsen zijn in Engeland gangbare munt; elk verstaat ze en weet ze toe te passen. In 't Nederduitsch bleven ze best of onvertaald, of men behoorde er althans voor den lezer de oorspronkelijke bronnen van aan te wijzen. Zoo lezen wij b.v. bl. 24: ‘Ook heeft de gewoonte, om vooraf eene ontleedkundige kennis te vooronderstellen, die men van lezers in het algemeen niet verwachten kan, de hinderpalen vermeerderd, die in den weg lagen aan deze ‘eigene beschouwing van het menschdom.’ Wat is deze ‘eigene beschouwing van het menschdom’? Wij zijn overtuigd, dat er in het oorspronkelijke staan zal ‘proper study of mankind,’ de bekende woorden van pope. Ook heeft de Vertaler somtijds eenige dichtregels vertolkt, 't geen hem niet goed gelukt is. B.v. op bl. 197 lezen wij:

‘Worth all the dead creation, in that hour, 
To me appear'd this lonely nautilus.’ 

dus overgebragt:

{==424==} {>>pagina-aanduiding<<}


‘Der doode schepping 't waardst, scheen me op dit nachtlijk uur 
Deez' stille(!) Nautilus, de pronkschelp des Alwijzen.’ 

Worth all the dead creation beteekent (om van den versbouw niets te zeggen) niet: der doode schepping 't waardst, maar: alleen even veel waardig als de geheele doode (levenlooze) natuur.
De Hoogleeraar w. vrolik heeft voor deze vertaling eene Voorrede geschreven, welke zich door buitengewone voorzigtigheid onderscheidt, ons in het onzekere latende, of hij de onderneming goed- of afkeurt. Alleenlijk zouden wij betwijfelen, of de daarin gebragte tegenstelling van ouden en nieuwen tijd, en de vermelding der tegenwoordige zucht, om geleerdheid op eene populaire wijze in te kleeden, wel geheel gegrond is. Wij hebben reeds in den aanvang dezer Recensie aan nieuwentijt's werk herinnerd, 't geen toch niet voor geleerden bestemd was; en zulke werken bestaan er in allerlei vakken. Maar de dikke kwartijnen zijn verdwenen. Alleen de zucht, om alles in Penny-Magazine's, in kortbegrippen, in blaadjes te brengen, is voor onze eeuw kenschetsend. Wij zoeken minima; de gansche geleerdheid, kon het zijn eene geheele Encyclopedie, op een cent en niet meer kostende dan een cent.




De Stoomwegen, door A.F. Bouricius, Koninklijk Pruissisch Agent der Postwagens en titulair Postmeester te Arnhem. Te Arnhem, bij W.J. Kruyt. 1837. In gr. 8vo. 123 Bl. f 1-20.

Aanmerkingen op het iets over het nut der ijzeren wegen, van Mr. D. Donker Curtius, door den Schrijver van de Stoomwegen. Te Arnhem, bij W.J. Kruyt. 1837. In gr. 8vo. 27 Bl. f :-30.

De verhevene uitvinding, - eene der merkwaardigste van onzen in uitvindingen zoo rijken tijd, - het middel tot spoedige gemeenschap der Volken en der burgers van denzelfden

{==425==} {>>pagina-aanduiding<<}
Staat, die de handelsgemeenschap bevorderen, volksvooroordeelen uit den weg ruimen, en veel moet bijdragen, om de elkander in snelle vaart bezoekende Natiën te verbroederen, en de pest der menschheid, den Oorlog, te bannen, - de Spoorwegen, in één woord, hebben bij onze hoogstvoorzigtige en langzame Natie het lot, dat de straatwegen en kanalen voor groote schepen tot in den aanvang dezer Eeuw hadden, ondergaan. Terwijl Engeland zijne bewonderenswaardige Liverpool-Manchester ijzerbaan heeft, en nog zoo vele andere reeds heeft gemaakt of nog maakt; terwijl geheel Duitschland zich voorbereidt, om van de Noordzee tot de Maas en den Donau zulke wegen te scheppen, en ook Frankrijk algemeen daarnaar verlangt; (reeds bezit het de voorproef in den weg van St. Etienne naar Lyon) terwijl België, tot onze verbazing en beschaming, zich met een net van ijzerwegen bedekt, daardoor reeds zijne welvaart in het verschiet ziet herleven, en eerlang Antwerpen met Keulen in tien uren zal verbonden zien, hebben wij nog letterlijk niets van dien aard. Een uitmuntend Plan van eenen spoorweg tusschen Amsterdam en Keulen, in 1834 door den kundigen bake na lange voorbereiding voorgesteld, werd verworpen. Het ter uitvoering gereede ontwerp leed schipbreuk door gebrek aan deelnemers. Sedert heeft de Koning, wien niets, wat het welzijn des lands door groote ondernemingen aangaat, vreemd is, de taak opgevat. Hij wilde tevens den waterwolf, die aan Hollands levensdeelen knaagt, - het Haarlemmermeer - breidelen, en den handel onzer beide groote koopsteden door eenen spoorweg bevleugelen, ten einde de dreigende mededinging van België
onschadelijk te maken. Beide voorstellen zijn door de Staten-generaal verworpen. De Koning, hierdoor niet afgeschrikt, heeft voor de aandeelen aan den Arnhemschen spoorweg de renten verzekerd, het groote struikelblok in 1834, toen men, in spijt aller waarschuwingen, den spoorweg nog niet als een onmisbaar reddingsmiddel voor Nederlands handel, maar als eene geldbelegging beschouwde.
Maar nog eer het zoo verre was, toen men nog slechts wist, dat de Commissie, door Z.M. voor het werk van den spoorweg benoemd, een gunstig verslag daarover uitgebragt had, verhief zich uit Gelderland (uit Arnhem!) eene stem tegen den spoorweg. Maar het was de stem van een' Postmeester, van den Heer bouricius, door zijne onderne-
{==426==} {>>pagina-aanduiding<<}
ming van snelwagens genoegzaam bekend. Nu der Natie ten laatste de oogen opengaan, en iedereen, reeds vóór de aanbieding der beide wetten aan de Staten-generaal, 's Konings bekend gewordene gunstige denkwijze over den spoorweg toejuicht, komt de Heer bouricius ter bane met twee brochures, de eene de zaak in 't algemeen beschouwende, de andere bepaaldelijk tegen den Heer donker curtius, wiens hartig, vrijmoedig en van geestdrift voor het welzijn des Vaderlands gloeijend betoog voor de spoorwegen hij tracht te weêrleggen.
Het eerste stuk, de Stoomwegen genoemd, verklaart zich niet regtstreeks en openlijk tegen dezelve. Daartoe kende de Schrijver de stemming der eindelijk ingelichte Natie te wél. O neen! veelmeer bejammert hij (bl. 12 Noot) de onverschilligheid der Natie omtrent het Plan van den Heer bake, en zegt daarvan met zoo vele woorden: Deze onverschilligheid grenst zoo na aan het ongeloofelijke, dat wij te vergeefs naar grondige redenen zochten om haar op te sporen (te begrijpen). Maar vooreerst verzet hij zich, met de schranderheid van eenen Veldheer, die zijnen tegenstander op het zwakste punt aanvalt, ten einde hem geheel te doen zwichten, tegen de inderdaad volstrekt onnoodige en louter tot vermaak dienende onderneming van den spoorweg tusschen Haarlem en Amsterdam. Alles, wat hij daartegen inbrengt, is waar, behalve misschien het uitvaren tegen monopolie, hetwelk niet te pas komt, wanneer de inschrijving voor iedereen openstaat, en hetwelk dan even zoo goed op de Handelmaatschappij zou kunnen toegepast worden, die echter door den Schrijver hoogelijk geprezen wordt, als een monument van de wijsheid des Konings.
Maar nu de Arnhemsche spoorweg! De Heer bouricius aarzelt eerst om daarover vonnis te vellen; doch weldra doet hij het voorkomen, alsof de stoomweg van Amsterdam naar Arnhem slechts dienen moest om den handel der Hoofdstad en van Arnhem ten koste van dien van Rotterdam en Nijmegen te bevoordeelen. Tweede kunstgreep; na het zwakste punt, zoo hij meent, overweldigd te hebben, zaait hij verdeeldheid in het vijandelijk leger. Maar waarom is hij dan zoo tegen de Stoombootmaatschappij, die, dan immers tot heil van Rotterdam, in 1834 het groote Plan des Heeren bake heeft doen mislukken? Zij mogt dit immers doen,

{==427==} {>>pagina-aanduiding<<}
want volgens bouricius is de spoorweg niet dan in het voordeel van Amsterdam?
Nu volgt eene vervelende, door niemand betwiste en ter zake niets doende uitweiding over het nut, om onze havens van bezwarende lasten, conditiën enz. te bevrijden, en tegen de effecten-speculatie. Gelukkig keert de Schrijver eindelijk terug met te zeggen: Wij verwijderen ons te zeer van ons onderwerp, (bl. 26.) Het verder hoogst langwijlige betoog moet dan strekken om aan te toonen, dat buitenlandsche havens boven de onze de voorkeur vinden door onze reeds genoemde handelsconditiën; maar dat de mededinging der Hanzesteden nog veel meer te vreezen is door de webbe van stoomwegen in het Noordelijk Duitschland. Men zou immers zeggen: Wel nu! dan moeten wij, uit het Noorden door de Hanzesteden, uit het Zuiden door België bedreigd, immers juist stoomwegen aanleggen? Dit zou men te meer denken volgens de plaats op bl. 37: ‘In onzen kleinen Staat is de bureaucratische eigenwaan en eigenliefde, welke zoo vele zaken en menschen in een valsch daglicht stelt, voor hem, welke het waagt die aan te randen, uitermate verderfelijk en gevaarlijk, omdat de Natie, in hare volkomene lijdelijkheid, zich weinig of niet aan den loop der zaken laat gelegen zijn, zich er weinig om bekreund, dat algemeene en particulieren belangen aan welwillendheden (?) en eigendunkelijke begrippen worden opgeofferd, welke in eenen olichargischen (oligarchischen) Staat van de minderen zelfs uitgaan, de meerderen aan boeijen leggen.’ Hierin is zeer veel waarheid: maar wij schrijven hieraan juist den langen slaap onzer Natie ten aanzien der spoorwegen toe, terwijl alles rondom ons wakker was. De Schrijver legt nu zijne droombeelden bloot. Hij komt, na vreeselijk langen, nutteloozen omhaal, eindelijk op den voorslag, (bl. 41) om ‘eenen weg aan te
leggen, mede voor Stoomrijtuigen geschikt, tusschen Amsterdam en Utrecht, Rotterdam en Leyden, Leyden en Utrecht, en van Utrecht over Arnhem en Doesborgh tot Sudlohn of daaromtrent: dat wij die, over de grenzen, in twee armen splitsen; de een tot Munster, de andere tot Keulen.’ Vooral verlangt onze Schrijver, dat de laatste tot stand kome, (bl. 65.) Wel nu! dan is immers de Heer bouricius voor de ijzeren spoorwegen? Het gelijkt er niet naar, waarde Lezer! Hij wil geene ijzeren sporen op die wegen gebruiken, - dat is veel te kost-
{==428==} {>>pagina-aanduiding<<}
baar, - maar baksteenen, op zekere wijze bewerkt en op eene laag van zeezand rustende, waaraan hij de geleerde namen van tramroads en betons geeft, en veel uit het boekje van zekeren Heer thomassin aanhaalt, en in een Naschrift ook eenige pogingen in Schotland en Engeland sedert 1831 gedaan, die echter weinig bijval of navolging schijnen te hebben gevonden, ofschoon zij veel goedkooper zouden zijn dan de ijzeren spoorwegen, bijna zoo veel snelheid bezitten, en ook op gewone wegen zouden kunnen dienen. Dit mag dan toch wel te regt bevreemding baren. (*) De Heer Postmeester, die op bl. 91 gesteld had, ‘dat de verbetering het meest en individueel nut zal stichten, wanneer zij niet alleen en bij uitsluiting aan de stoomkracht, maar tevens ook aan de dierlijke kracht dienstbaar zal zijn, vermits deze, geringere kapitalen vorderende, daardoor meer in ieders bereik ligt,’ begunstigt dus natuurlijk meer de stoomkracht, op gewone wegen, waar men ook paarden kan bezigen, dan de spoorwegen. Maar, wij vragen het iederen bevoegden beoordeelaar, zal men onvoorzigtig genoeg zijn, om zich of blindelings aan eene proef te vertrouwen, die nog zoo weinig krediet in Europa gevonden heeft, of nog langer met eene genoegzaam beproefde uitvinding te wachten, tot dat de onbekookte vindingen van eenen Franschman geheel op nieuw onderzocht zijn? Nog langer wachten? Wij komen waarschijnlijk, al wordt er dadelijk aan den spoorweg begonnen, toch nog ter naauwernood gereed, willen wij niet overvleugeld worden door België. Gelukkig is het oogmerk der tegenstanders van den ijzeren weg niet bereikt. De baan naar Arnhem zal aangelegd worden. Doch, hoezeer wij over 't algemeen de strekking van dit boekje niet goedkeuren, ééne zaak nogtans is, ook onzes inziens, waar

{==429==} {>>pagina-aanduiding<<}
en hoogst behartigenswaardig: het is de noodzakelijkheid, om den spoorweg niet alleen tot Arnhem, maar ook tot Keulen, of althans tot de Pruissische grenzen, voort te zetten. Daardoor alleen toch wordt het oogmerk bereikt van met den Belgischen spoorweg mede te dingen. Maar, ons, door kwalijkgeplaatste zuinigheid, met steenwegen in plaats van ijzeren sporen te behelpen, - dit zou ons in Europa belagchelijk maken, en geenszins strekken tot opluistering van ons volkskarakter bij vreemden.
De stijl van dit boekje is tusschenbeiden niet alleen duister door bastaard- en zoogenaamde kunstwoorden, (‘het nut van een paard kan gemiddeld worden geschat op 600,000 dijnamodes in 't jaar’) maar ook door gewrongéne volzinnen, door pogingen om aardig te zijn, maar die telkens mislukken, en die men somtijds niet begrijpt: b.v. wat toch is de ‘pluto's ijver, welke de Hollandsche IJzeren Spoorwegmaatschappij bezielt’? (bl. 105.) Magtspreuken, zoo als bl. 93, dat het ‘aan eene besliste zucht tot monopoliséring moet worden toegeschreven, als alle Societeiten (Maatschappijen) zich voor de spoorwegen verklaren, en wanneer op de synonyme (verwante) tram- (baksteen-) wegen geen acht schijnt geslagen te worden.’ Maar zaken en voordragt beide van de Stoomwegen zijn nog uitmuntend in vergelijking der Aanmerkingen. Hier wordt tegen den Heer donker curtius eigenlijk niets met klem van redenen betoogd. Het zijn óf magtspreuken, óf onverstaanbare perioden, die ons somtijds frans baltes herinneren. Men leze slechts op bl. 8: ‘IJzeren- of andere soortgelijk effect verschaffende wegen zullen dan ook niets nieuws in dezen (de uitvoer van vee) scheppen, maar het bestaande en bekende slechts volmaken en verbeteren kunnen, even als zij de zelfs aanzienlijke honderdjarige uitvoeren van versche visch naar Duitschland, België en Frankrijk, evenwelslechts, doch zeer aanzienlijk zullen kunnen doen toenemen, welke laatste nagenoeg onafgebroken, zoo wel langs de Schelde, als te lande, in ruiling tegen de voor onze jeneverstokerijen onmisbare biergest plaats gehad heeft.’ Bl. 15: ‘Wij
stemmen het Z.E. Gestr. toe, dat het algemeen den weg exploiteert, zoo maar Zijn Ed. Gestr. regt heeft, den mensch als koopwaar te beschouwen, daar trouwens een ieder, die slechts betalen wil, een transport verwerven kan, al ware het dan ook maar op kalverwagens, zoo lang als het

{==430==} {>>pagina-aanduiding<<}
den leenheeren past: hebben zij echter geen rijtuig meer gereed, dan ziet gij den weg voor u als tantalus het water. Uwe paarden en rijtuigen redden u niet uit den nood.’ En in eene Noot: ‘De rigtste weg moogt gij met uwe voeten zelfs niet betreden: is de schuit vertrokken, dan is het uw toch nog onverlet haar na te zwemmen.’ Wij gelooven, dat het alles aardigheden zijn moeten; maar dezelve zijn onverstaanbaar voor den gewonen Lezer, die niet den loop der gedachten des Schrijvers kan raden. En wat beteekent het volgende? (bl. 7): ‘Z. Ed. wil het lot dezer natuur- en landgenooten verbeterd hebben door de aanneming der 24 Artikelen, omdat het den weg naar België en Frankrijk zal openen, welke ons de beste waar (menschenvleesch) en alles wat een confortable huisgezin behoeft, zal aanvoeren, om ons rivier- en plasvisch, kalfsvleesch, groenten en vruchten, gezouten boter en kaas daartegen te doen uitvoeren.’ Wat beteekent hier toch het woord menschenvleesch?
De Heer bouricius is zoo ingewijd in onzen staatkundigen toestand en behoeften, dat hij, vier maanden eer de Koning aan den vurigen wensch der geheele Natie toegeeft door de aanneming der 24 Artikelen, den wensch uit, ‘dat het Hoogbestuur ronduit verklaarde, dat het status-quo voortduren moet, eene betuiging, welke - wij houden er ons van verzekerd - algemeenen bijval zoude vinden.’ Om niet te lang te worden, stippen wij slechts met een woord de valsche geestigheid der briessende en snuivende, waarschijnlijk ook piaférende en caracolérende stoomwagens aan, en het allerbespottelijkste beeld van den beleefden Belg, die in den vruchtbaren boezem (van den Heer donker curtius) een zaad geworpen heeft, enz. Doch het is ons onmogelijk, alle de verkeerdheden, misstellingen, en vooral de tallooze taalfouten op te noemen, die hier met volle handen gestrooid zijn, en waarvan de kiem, in het werk over de Stoomwegen te vinden, hier ten volle ontwikkeld is. Om slechts enkele staaltjes te noemen: manufacturing, bl. 10, vreijer (vrijer) bl. 18, beleiden (belijden) bl. 23. - Wij hebben ons langer bij deze vlugschriften opgehouden dan zij waard zijn; maar dit was om het belangrijke onderwerp.


{==431==} {>>pagina-aanduiding<<}

Het Nederlandsch Burgerlijk Wetboek, vergeleken met het Wetboek Napoleon; nagelaten werk van Mr. Carel Asser, enz. enz. 's Gravenhage en Amsterdam, bij de Gebr. van Cleef. 1838. In gr. 8vo. 684 Bl. f 6-60.

Groot was voor ons Vaderland in het algemeen, en voor Regtsgeleerdheid en Regtsbedeeling in het bijzonder, het verlies van den bekwamen en verdienstelijken Mr. c. asser; en het verheugt ons, dat althans in één opzigt dat verlies voor het Publiek vergoed wordt, door de uitgaaf namelijk van des Overledenen werk over het Nederlandsch Burgerlijk Wetboek, vergeleken met het Wetboek Napoleon; welke uitgaaf door zijnen Zoon Mr. l. asser en zijnen Neef Mr. c.d. asser ondernomen en gelukkig volbragt is.
Weinigen, bijna niemand was zoo in de gelegenheid en tevens zoo geschikt voor dusdanige taak, als nu wijlen de Heer Mr. c. asser, die zelf Lid en Secretaris der Commissie van Redactie der Nationale Wetgeving was, en zulk een voornaam aandeel in de werkzaamheden dier Commis. sie nam.
Het werk, dat in goeden, zuiveren en aangenaam lezenden stijl geschreven is, bezit dan ook al de verdiensten van een handboek, hetwelk Advocaten, Procureurs en Notarissen de beoefening van het nieuw-Nederlandsche in vergelijking van het nog dikwijls in 't vervolg te pas komende Fransche Regt gemakkelijk maakt, en hen in staat stelt, om, met de beide Wetboeken voor en asser's handleiding bij zich, dadelijk hunne cliënten te regt te helpen, zonder telkens zelf alle overeenkomsten en afwijkingen te moeten nasporen; eene taak, waarbij men, in den aanvang, al ligt iets over het hoofd zou zien.
Doorgaans wordt de gegrondheid der veranderingen, bij het Nederlandsche Wetboek ingevoerd, uitmuntend aangetoond. Minder gelukkig is de Heer asser geslaagd in zijn betoog, dat te regt bij de nieuwe Wet de Echtscheiding, alleen ten gevolge van onderlinge toestemming, verboden is, welke bij de Fransche Wet, echter zóó, dat die soort van Echtscheiding langwijlig, kostbaar en moeijelijk was, werd toegelaten; en dat voorts te regt bij de nieuwe Wet de scheiding van tafel, bed, goederen en zamenleving, bij onderlinge toestemming, is toegestaan, terwijl de Fransche Wetgever in

{==432==} {>>pagina-aanduiding<<}
dezen geene onderlinge bewilliging gedoogde. De Heer asser geeft tot reden, dat de huwelijksband slechts om gewigtige oorzaken mag verbroken worden, maar een afgezonderd wonen, ofschoon het huwelijk niet ontbonden is, vele onheilen kan voorkomen, zonder dat de heiligheid van den echt daardoor miskend of geschonden wordt. Hiertegen mag men echter aanvoeren, dat het huwelijk, eens ontbonden zijnde, nooit tusschen de gescheidenen kan worden hersteld, en dat die onherstelbaarheid, gevoegd bij het omslagtige en kostbare der Procedure, onder de Fransche Wet, de meesten wel zal afschrikken van vrijwillige scheiding, indien er geene gewigtige redenen bestaan, welke men uit kieschheid, en om elkanders en der familiën eer te sparen, geheim houdt; en dat daarentegen, vermits de scheiding van tafel en bed altijd door opgevolgde verzoening hersteld kan worden, en de huwelijksbetrekking weder aangeknoopt, alsof er nimmer verschil had bestaan, men al dikwijls, bij de minste onaangenaamheden, zijne toevlugt tot het middel der vrijwillige scheiding van tafel en bed zal nemen, wel wetende, dat er toch weder een einde aan te maken is. Om nu zulk ligtvaardig opheffen en herstellen der huwelijksgemeenschap voor te komen, heeft de Fransche Wetgever geene scheiding van tafel, bed, goederen en zamenleving, ten gevolge alleen van onderlinge toestemming, gedoogd. Hij hield het er voor, dat men misbruik zou maken van eene vrijheid tot scheiding zonder opgaaf van gronden, met bijkomende vrijheid tot hereeniging, als men verzoend is; maar dat men niet dan na rijp beraad, en om wel geheime doch afdoende redenen, wederkeerig besluiten zou tot een' volstrekt onherstelbaren stap. Recensent twijfelt er dus aan, of in dat opzigt de Fransche Wetgeving door de Nederlandsche verbeterd is.
De drukfeilen staan achter het einde des werks aangewezen; sommige slechts zijn over het hoofd gezien, b.v. bl. 179, de noot onderaan: vergelijk echter § 284 hierna; het moet zijn § 248.
Aan allen, die belang hebben bij eene gemakkelijke en spoedige kennis van ons nieuw Burgerlijk Regt, dit werk aanbevelende, onder verwijzing tot nader en dieper onderzoek naar dat van den Heer Mr. voorduin, betuigen wij onzen dank aan de geëerde Uitgevers voor hunnen arbeid en ijver.





{==433==} {>>pagina-aanduiding<<}

Beschouwing der vroegere Wetgevingen omtrent den Handel in Nederland, vooral in betrekking tot het daarbij verhandelde ten aanzien der in- en uitgaande Regten. Door Mr. J.J. van Hees van Berkel, Subst. Officier van Justitie te Amersfoort. Te Utrecht, bij N. van der Monde. 1838. In gr. 8vo. 42 Bl. f :-60.

Als men alleen op den titel van dit vlugschrift acht geeft, zonder op het getal bladzijden te letten, dan zou men meenen, een belangrijk en uitvoerig werk, waarin alle vorige Wetgevingen omtrent den Handel in Nederland in oogenschouw werden genomen, zich door den Schrijver te zien aangeboden. Vooral na hetgeen de Graaf van hogendorp, in zijne Bijdragen voor de Staathuishoudkunde, de Heer sterk in zijn werk over de Belastingen, zoo menig Redenaar in de vergaderingen der Algemeene Staten, en eindelijk zoo menig Opsteller van losse geschriften, tot Staathuishoudkunde, Handel en Belastingen betrekkelijk, reeds gezegd hebben, zou men hier iets nieuws en doorwrochts verwachten: want waartoe een stukje in het licht te geven, welks inhoud goed en wél is, overeenstemmende met het gevoelen onzer beste Staathuishoudkundigen, maar tevens niets behelzende, dan hetgeen reeds op veelvuldige wijzen en in velerlei geschriften is aangewezen? Dit is echter hier het geval. Het stukje treedt in weinig ontleding en beoordeeling. Het is de echo van het algemeen gevoelen in ons Vaderland. Het is beknopt en goed geschreven; doch daar de meerderheid het met hem eens is, en hij geene nieuwe gronden bijbrengt tot overtuiging van andersdenkenden, zoo schijnt het ons het vijfde rad aan een' wagen. Voor hen echter, wier bibliotheek niets over het behandelde onderwerp bevat, is het niet overtollig. Zij ontvangen dan een welgesteld, ofschoon oppervlakkig, overzigt van iets, waarover boekdeelen kunnen volgeschreven worden.





Verhaal van den Giftmoord, door Pieter Sakes Weynma aan zijne Vrouw gepleegd, en van zijne Teregtstelling: met eenige belangrijke Bijlagen, door J. van Leeuwen, Griffier van de Regtbank te Leeuwarden. Te Leeuwarden, bij

{==434==} {>>pagina-aanduiding<<}
G.T.N. Suringar. 1837. In gr. 8vo. VIII, 59 en XX Bl. f :-75.

Liberalismus, door Mr. T.M. Roest van Limburg. Te Leiden, bij P.H. van den Heuvell. 1837. In gr. 8vo. 30 Bl. f :-40.

De Heer van leeuwen levert een allezins naauwkeurig en door stukken gestaafd verslag van eene gruwelgeschiedenis, bij welker lezing wij verbaasd moeten staan over de laagte, waartoe een oorspronkelijk redelijk en zedelijk wezen, gelijk toch ieder mensch is, kan wegzinken. Uit dit oogpunt is het werkje niet alleen voor den behandelaar van criminele regtsgedingen, maar ook voor anderen niet onbelangrijk. Opmerkelijk, en inzonderheid de aandacht van allen, die regterlijke posten bekleeden, verdienende, is de Bijlage D, Confessie van heine tieskes, van den jare 1721, op welke confessie en de vrijspraak van den toenmaligen Hove van Friesland, in weerwil daarvan, de Advocaat van den beschuldigde weynma, wiens zaak in 1837 diende, zich beroepen had. Die man had namelijk zichzelven, met opgaaf van alle omstandigheden, die zijne bekentenis den schijn der waarheid gaven, beschuldigd van zijne derde huisvrouw te hebben vermoord; maar het bleek den Hove, dat hij geheel onschuldig was, en alleen uit verdriet in het leven alles alzoo verklaard had, met opgaaf van verzonnene bijzonderheden, om in zijn eigen nadeel geloofd te kunnen worden. Het Hof van Assises heeft echter te regt begrepen, dat de zaak van weynma daarvan volstrekt verschilde, als die slechts bekend had, toen hij zich niet meer wist te redden; terwijl alle indiciën, vooral ook het visum-repertum der Medici, zijne schuld bevestigden. De pleitverzorger van weynma verdient echter allen lof voor zijne welgekozene en goedbestuurde, ofschoon voor den aangeklaagde vruchtelooze verdediging. Trouwens de Heer Procureur Crimineel heeft met niet minder talent de verdediging bestreden, en het gewigt der gronden was uit den aard der zaak vóór hem en
tegen den Advocaat, die van eene hopelooze zaak slechts maken kon, wat in de gegevene omstandigheden mogelijk was.
In een onzer Tijdschriften heeft Recensent eene verguizende beoordeeling van het Liberalismus, door Mr. roest van limburg, gelezen. Die beoordeelaar houdt hem voor een'

{==435==} {>>pagina-aanduiding<<}
Advocaat zonder praktijk, die nu den staatkundige spelen en omwentelingsgezinde beginselen in de hand werken wil. Zeker zou eene uitgebreide praktijk den Schrijver verhinderen, zich veel met het staatkundige te bemoeijen; maar wij hebben alleen te vragen: wat staat hier gedrukt? En schoon wij wel willen erkennen, dat de waarschijnlijk jeugdige Schrijver zich van de zegepraal der welbegrepene liberale, en dus constitutionele beginselen, welligt te veel belooft, kunnen wij echter dat verderfelijke, dat alles omkeerende in zijn stelsel niet bemerken, en houden het voor onbetamelijk, aan iemand geheime booze bedoelingen toe te kennen. Het zij ons vergund, van onze zijde te waarschuwen, dat ieder op zijne hoede zij, opdat, onder den schijn van gehechtheid aan de orde, het Absolutismus en het Obscurantismus onder ons geen veld winnen. De mensch valt doorgaans van het eene uiterste in het andere, en omdat de Belgische oproermakers en verraders het Liberalismus tot leus en masker genomen hebben, worden de liberale beginselen bij velen tegenwoordig verfoeid. Men zou eveneens de Godsdienst kunnen haten, om de gruwelen, in haren naam bedreven; maar men moet den schijn van het wezen, en den huichelaar van den godvruchtige weten te onderscheiden.

De Aartsbisschop van Keulen en de Pruissische Regering. Door eenen Katholijken Schrijver. Uit het Hoogduitsch vertaald en met eenige Aanteekeningen en Bijvoegsels vermeerderd. Te Utrecht, bij van Paddenburg en Comp. 1838. In gr. 8vo. VI en 82 Bl. f :-90.

‘Aanbeveling heeft het onderhavige geschrift niet noodig. Bij deszelfs lezing zal het zich door inhoud en vorm meer dan overvloedig van zelf aanbevelen.’ Deze woorden van den Vertaler, die zich C.K. onderteekent, neemt Ref., na dit geschrift gelezen te hebben, uit het Voorberigt, zeer gaarne als zijne eigene over. ‘De Schrijver is in de behandeling van zijn onderwerp de vier punten van beschuldiging gevolgd, welke de Pruissische Minister von altenstein, in zijn schrijven aan het Domkapittel te Keulen van den 15 Nov. 1837, ontwikkelt, en die in der tijd door de nieuwspapieren bij herhaling zijn medegedeeld;’ en hij toont zoo wel de onbetamelijkheid van de

{==436==} {>>pagina-aanduiding<<}
handelwijze des Aartsbisschops, als de regtvaardigheid en gematigdheid van die der Pruissische Regering, zoo vrijmoedig, zoo duidelijk en zoo gegrond aan, dat Ref. niet zien kan, dat er iets van belang tegen in te brengen is. Alles is volgens de gebeurde zaken en bestaande wetten zoo wél beredeneerd en uiteengezet, dat Ref. liever, dan een breeder en dor verslag te geven, de lezing van het geheel allezins aanprijzen wil. - Mogt iemand vragen, of de Schrijver in waarheid Roomsch is, dan neemt Ref. nogmaals de woorden van den Vertaler over: ‘Voor de zoodanigen diene tot antwoord, dat hij zich niet Roomsch, maar Katholijk noemt; dat men in Duitschland een groot verschil maakt tusschen deze benamingen, en over 't algemeen slechts de woorden Katholisch en Christkatholisch hoort en ziet bezigen, terwijl wij nog altijd van Roomsch, Roomschgezind en Roomschkatholijk blijven spreken; en dat in Duitschland, waar het onderwijs, en vooral het hooger onderwijs voor de Katholijke Geestelijkheid, in handen of onder opzigt van den Staat gesteld is, mannen gevonden worden, wier grondige geleerdheid, wier verlicht en onpartijdig oordeel, wier vrije geest en kloeke taal der Protestantsche Kerk tot eer en zegen zouden verstrekken. - Onder deze laatsten behoort ongetwijfeld de Schrijver van dit stukje. Hij is zekerlijk dezelfde, die die katholische Kirche Preussens geschreven heeft, en reeds daardoor alleen komt hem zulk eene plaatse toe.’
‘De Aanteekeningen en Bijvoegsels,’ zegt de Vertaler, ‘waarmede het stukje vermeerderd is, zijn derzelver oorsprong verschuldigd aan de lezing van andere losse geschriften of stukjes van den dag,’ en zij zijn niet onbelangrijk, gelijk ook niet het laatste, over den toestand der Protestanten in Oostenrijk, overgenomen uit de Allgem. Kirchenzeitung van bretschneider en zimmermann. De Vertaler had er van zijnen voorraad gaarne nog wat bijgevoegd, waarvan hij eenige punten opnoemt, maar heeft, vooral door de vrees voor te groote uitgebreidheid, er van afgezien; welke bijvoeging echter dezen en genen welligt niet onaangenaam zou geweest zijn, en welke Ref. hoopt, dat de Vertaler gelegenheid vinden zal, langs eenen anderen weg mede te deelen.


{==437==} {>>pagina-aanduiding<<}

Disputatio Juridica inauguralis, de Napoleonte Legislatore et Jurisconsulto, quam - publico et solemni examinl submittit A.J. Swart. Amstelodami ex officina typographica J.D. Sijbrandi. 1838. 8vo. pag. 79.

Deze welgeschrevene Dissertatie verdient, om het belangrijke onderwerp, eene korte vermelding. Het Fransche Wetboek houdt nu wel spoedig op bij ons kracht van wet te bezitten, maar blijft toch ook voor onze Regtsgeleerden het voorwerp van onverminderde belangstelling; en de Man, wiens naam het draagt, blijft voor de Geschiedenis te merkwaardig, dan dat niet elke poging, om hem in zijne meerdere of mindere verdienste te doen kennen, welkom moet zijn. Het was daarom een gelukkig denkbeeld van den Heer swart, om in korte trekken en geregelde orde bijeen te brengen en te beoordeelen, wat napoleon als Wetgever is geweest en heeft gedaan. De Schrijver verdeelt zijne Verhandeling geleidelijk in de volgende drie Hoofddeelen.
In het eerste behandelt hij datgene, wat napoleon ter voorbereiding van het werk der Wetgeving heeft gedaan. Hij toont daarin, hoe de Eerste Consul den toestand van Frankrijk voor het ontvangen zijner nieuwe wetten voorbereidde, 1o, door de binnenlandsche rust te herstellen, 2o, door de verschillende partijen te verzoenen, 3o, door het land uit den staat der regeringloosheid te redden en een meer absoluut monarchaal bestuur in te stellen.
Het tweede Hoofddeel handelt over de wijze, waarop napoleon zijne wetten ontwierp, en over den weg, dien hij ter harer onderzoeking en vaststelling insloeg; een weg, die in vele opzigten de regte mogt worden genoemd. Hij was niet dwaas genoeg, om al het oude en door anderen voorgewerkte weg te werpen. Hij liet door vier bekwame Regtsgeleerden, tronchet, portalis, bigot de préamenu en maleville een ontwerp maken, waarbij vooral ook het vroegere plan van cambacères werd gebruikt, en dit aan den conseil d'état voorleggen. Nadat het daar was onderzocht, gewijzigd en goedgekeurd, werd het gebragt tot het tribunaat, hetgeen, na gehoudene deliberatiën, aan het corps législatif de aanneming of verwerping van iedere der voorgedragene wetten voorsloeg. Toen echter het tribunaat,

{==438==} {>>pagina-aanduiding<<}
dat napoleon noode, en slechts uit vrees, dat men te spoedig zijne heerschzuchtige bedoelingen mogt vermoeden, had in stand gehouden, - toen het tribunaat zijne magt door het verwerpen der wetten wilde toonen, wist de Eerste Consul de beraadslagingen te doen staken, en liet ze eerst weder aanvangen, toen hij van de tribunen geenen opzettelijken tegenstand, maar slechts bedenkingen en aanwijzingen ter verbetering had te verwachten.
In het laatste Hoofdstuk handelt de Schrijver over napoleon's eigene werkzaamheid als Regtsgeleerde. Hij was bij de beraadslaging van den Staatsraad vlijtig tegenwoordig, en bij lange na geen ledig toehoorder, maar voerde zelf dikwijls het woord. De Schrijver toont, wat hem als Regtsgeleerde ontbrak, voorbereiding, studie, maar tevens, hoe veel hij door de schranderheid en gevatheid van zijnen geest vergoedde; terwijl zijne onkunde van eigenlijke Regtsgeleerdheid op zijn Wetboek minder nadeeligen invloed had, omdat hij zich hier door bekwame mannen liet voorlichten of teregtwijzen. Van belang is, wat over den invloed van zijne eigene bijzondere plannen op zijne denkbeelden over sommige punten van wet wordt gezegd, met name ten aanzien der artikels over de echtscheiding en adoptie. Het laatste gedeelte van dit stuk dient, om, in eenige belangrijke voorbeelden, uit de woorden van napoleon, bij de beraadslagingen gesproken, te doen zien, hoezeer hij zelf de zaken had overdacht, en dikwijls belangrijke en juiste aanmerkingen maakte, waardoor de wetten werden gewijzigd of veranderd, zoodat het Wetboek niet alleen zijnen naam draagt, maar ook zijnen geest ademt.
Men ziet, dat het deze Verhandeling niet aan belangrijkheid ontbreekt, en wij bevelen de lezing van dezelve niet alleen den Regtsgeleerden aan, maar ook allen, die er belang in stellen, om napoleon nader te leeren kennen. Wij wenschen den jeugdigen Schrijver geluk met zijne welvolbragte taak, en hopen, dat hij hiermede eene gelukkige en eervolle loopbaan moge intreden!




Gedichten van A.C.W. Staring. Ter tweede uitgave bijeengezameld en verbeterd. IV Deeltjes. Te Arnhem, bij I.A. Nijhoff. In kl. 8vo. f 6-:


{==439==} {>>pagina-aanduiding<<}

Een aangenaam verschijusel, dat de Gedichten van staring, ter tweede uitgave bijeenverzameld, in eenvoudige, maar net uitgevoerde boekdeeltjes, tot niet te hoogen prijs, voor een grooter publiek verkrijgbaar zijn! Wij zullen ons over den goeden smaak van onze natie verheugen, indien deze bundels vol waarachtige, oorspronkelijke poëzij een ruim, een zeer ruim debiet mogen erlangen. Staring is een echt Nederlandsch Dichter, een meester over onze schoone moedertaal; zijne verzen zijn vol pit en merg; hij verheft zich boven dat alledaagsche, in vorm en onderwerpen beide, wat zoo velen onzer Dichters en Dichtertjes kenmerkt. Hij heeft een' rijkdom van luim en geest, eene eenvoudigheid van gevoel, eene kracht van uitdrukking, waarin weinigen met hem kunnen vergeleken worden. Dat werd den steller van deze korte aankondiging weder op nieuw levendig, toen hij dezen herdruk van zoo vele voortreffelijke stukken met telkens vernieuwd genoegen las. Ze te beoordeelen, komt thans minder te pas. Wij kunnen den waardigen Dichter niet dan dankbaar zijn voor de moeite, welke hij aan dit werk heeft besteed, en hem en onszelve geluk wenschen, dat hij, bij den strijd, die er ook bij ons tusschen het oude en nieuwe in de poëzij gevoerd wordt, zijnen eigenen weg is blijven bewandelen. De nakomelingschap zal het zegel drukken op den lof, hem bij den tijdgenoot, zoo niet altijd door de groote menigte, althans door allen toegezwaaid, die verstand en gevoel hadden, om het ware schoone op prijs te stellen.




Romantische Poëzij van H. Vinkeles. Te Amsterdam, bij P. Meijer Warnars. 1836. In gr. 8vo. 129 Bl. f 2-:

Deze bundel, te lang onaangekondigd gebleven, kwam eerst onlangs den tegenwoordigen Rec. in handen, en hij haast zich, om zich van eenen schuldigen pligt te kwijten, en de lezers op dit in vele opzigten verdienstelijk werkje opmerkzaam te maken. Het bevat drie romantische verhalen: de Inval der Noormannen, slavina van pommeren en marco bozzaris. Alle drie deze stukken getuigen van de bekwaamheid en de dichterlijke gaven van den Heer vinkeles, en zullen niet zonder belangstelling gelezen worden. Het minst beviel Rec. het laatste stuk, dat te veel prozaïsche plaatsen bevat. Het algemeene oordeel, hetwelk Rec.

{==440==} {>>pagina-aanduiding<<}
over dit bundeltje meent te moeten vellen, komt hierop neder. De Heer vinkeles toont vele uitstekende dichterlijke eigenschappen te bezitten. Zijne taal is levendig, krachtig, beeldrijk, dikwijls zoetvloeijend. Zijne versisicatie verdient hoogen lof. Vooral in zijne slavina van pommeren heeft hij gelukkige proeven gegeven van het gebruikmaken van minder algemeen gebezigde voetmaten, en zijn Inval der Noormannen heeft hem gelegenheid gegeven, om zich op eene gelukkige wijze van de Noordsche poëzij te bedienen. In vele opzigten verdient dus deze bundel eene zeer gunstige onderscheiding. Maar het groote gebrek dezer stukken schijnt Rec. toe in het geheele plan van ieder derzelven gezocht te moeten worden. De détails zijn dikwijls fraai, zelfs zeer fraai; maar het geheel laat koel, of boezemt te weinig belangstelling in. Dat is vooral ook het geval met het eerste stuk, anders zeker het voortreffelijkste in den bundel; de lezer verwacht meer, verwacht van den dapperen thormod nog meer en beters, en legt aan het einde het boek niet geheel voldaan ter zijde. Rec. zou dus den Dichter wel willen aanraden, het plan van zijne stukken meer door te denken en uit te werken, en houdt zich verzekerd, dat hij dan zeer veel voortreffelijks zou kunnen leveren. Ook nu verdient deze bundel vele lezers, en moge ook deze korte en spade aankondiging strekken, om de aandacht nogmaals op denzelven te vestigen!




Gedichten van F.H. Gree. Te 's Gravenhage, bij S. de Visser en Zoon. 1837. In gr. 8vo. 101 Bl. f 1-50.

De Heer greb schijnt bijzonder gehaast te zijn, om door middel van een' bundel gedichten zijnen naam beroemd te maken: althans zijn boeksken kwam Rec. eenige dagen vroeger ter hand, dan de Almanakken het licht zagen, waarin verscheidene der stukken waren opgenomen. Waarlijk, dat is wat sterk, en zulke meesterstukken zijn de verzen van den Heer greb nog niet, dat hij zou mogen vorderen, dat men ze op deze wijze dubbel betale en bezitte! Zijne gedichten behooren onder diegene, waarvan niet veel kwaads, maar ook niet veel bijzonders te zeggen valt; die zich wel laten lezen, nu en dan goed en gemakkelijk geversificeerd zijn, maar zich door niets bijzonder onderscheiden. Er heerscht

{==441==} {>>pagina-aanduiding<<}
een goede geest in dezelve; maar waarom het noodig was, dat ze zoo spoedig tot eenen bundel werden verzameld, begrijpt Rec. niet. Er is zoo veel gelegenheid, om van tijd tot tijd eens een vers te plaatsen, dat men niet te spoedig moest zijn, om geheele bundels te willen leveren, die al zeer uitstekend moeten zijn, indien zij met genoegen zullen worden gelezen. Zonder dan den Heere greb aanleg te ontzeggen, gelooven wij toch niet, dat deze Gedichten hem een' grooten roem zullen bezorgen. Zij kunnen met zoo vele anderen in den stroom medegaan; maar ook van hen zal het gelden: transeant cum caeteris.





De Hoop. Dichtstuk van Ths. Campbell. Vrij gevolgd naar het Engelsch door G.L.V.O.V. Staveren. Te Nijmegen, bij C.A. Vieweg. In kl. 8vo. VI en 72 Bl. f 1-20.

Sardanapalus, Treurspel. Naar het Engelsch van Lord Byron, door H. Vinkeles. Te Amsterdam, bij F. Kaal. In kl. 8vo. VII en 120 Bl. f :-90.

Het eerste dezer voortbrengsels van Engelschen bodem heeft, zoo veel Ref., bij gebrek aan het oorspronkelijke, oordeelen kan, een' gelukkigen overbrenger gevonden in den reeds kort daarop overleden' van oosten van staveren, en is dezer overplanting wel waardig. Voor elk der twee Zangen is een inhoud geplaatst, ‘om het overzigt en den loop der denkbeelden’ (die niet altijd even duidelijk is) ‘gemakkelijk te maken.’ De eerste Zang bevat hoofdzakelijk den invloed der hoop op verschillende betrekkingen en omstandigheden des menschelijken levens; de tweede, de hoop in haar naauw verband met de liefde en de verbeeldingskracht, en haar uitzigt op onsterfelijkheid. - Achter elken Zang zijn, ter opheldering van sommige plaatsen, eenige aanteekeningen gevoegd, die nog wel met eenige andere hadden kunnen vermeerderd worden: doch Ref. is over 't geheel geen vriend van dichtstukken met aanteekeningen, en kan, onder het lezen van de eerste, er moeijelijk toe besluiten, om de laatste te raadplegen: naar zijne gedachten moet een Dichter zich niet zoo duister uitdrukken, of zijne beelden

{==442==} {>>pagina-aanduiding<<}
niet van zoo verre halen, dat zijne lezers aanteekeningen noodig hebben. Vroegere Dichters plagten wel eens hunne gedichten op te smukken met schoonheden (zoo het dan nog schoonheden heeten mogten) uit de verborgenste diepten der Grieksche en Romeinsche Mythologie en Godenleer, waarbij men somtijds wel een commentarie noodig zou hebben; maar dat onze tegenwoordige Dichters het toch alzoo niet gaan doen met zich in de Noordsche of Indische te verdiepen, (gelijk hier op het einde van den 2den Zang met de laatste geschiedt) die slechts aan zeer weinigen bekend zijn, waarbij men dus ophelderende noten zou moeten te hulp roepen! - Voor het overige kan Ref. dit Dichtstuk, zoo wel wat inhoud als wat Hollandsche versificatie aangaat, met genoegen ter lezing aanbevelen.
Minder gelukkig schijnt ons de keus, die op het andere boven genoemde Engelsche voortbrengsel gevallen is. Sardanapalus, ofschoon hier, blijkens het Voorberigt, gunstiger, dan men doorgaans doet, beoordeeld, komt hier nogtans over 't geheel niet voor als iemand, die groot belang inboezemt en wiens lot men grootelijks beklaagt; want hij verschijnt, in de twee eerste over 't geheel flaauwe Bedrijven, als een verwijfd Oostersch Vorst, wien weelde en vermaken boven alles gaan, en zorgeloos en besluiteloos de gevaren doen voorbijzien: daarna, ja, werpt hij zich in den strijd, doch meer met onbezonnen drist en pralerij, dan met ware welberadenheid en heldenmoed. Eenmaal, ja, uit hij zeer goede gevoelens jegens zijne waardige, maar geheel door hem veronachtzaamde Gemalin; doch weldra werpt hij zich weder in de armen zijner geliefde Jonische Slavin myrrha, op welke hij tot in zijnen wanhopigen en nogtans pralenden dood verslingerd blijft, en die in dit stuk zulk eene hoofdrol speelt, dat zij hem bijkans overschaduwt, en in hare betrekking, zoo als die dan is, zich vaster en grooter toont, dan hij. Groote aanwinst voor de tragische Poëzij in onze taal schijnt het dus niet te zijn. - Ref., het oorspronkelijke niet bij de hand hebbende, kan over de waarde der navolging niet volkomen oordeelen, waarin de Heer vinkeles verklaart, ‘drie ontbeerlijke, ja ten deele storende tooneelen en hierdoor ruim 900 dichtregels achtergelaten te hebben.’ Sommige partijen schijnen gelukkig overgebragt te zijn; op andere plaatsen is het zwakker, stijver,

{==443==} {>>pagina-aanduiding<<}
prozaïscher: of het origineel, of de kopij daaraan schuld hebbe, zij in het midden gelaten! - De correctie mogt hier en daar beter zijn: hieraan althans wil Ref. liefst verscheidene taalfouten en onnaauwkeurigheden toeschrijven, tot welker nadere aanwijzing hij zich thans niet kan verledigen. (*)

Romantische Reizen van een' Engelschman, door Normandië, Brittannië en de Pyreneën. Naar het Engelsch. II Deelen. Te Âmsterdam, bij J.C. van Kesteren. 1837. In gr. 8vo. 466 Bl. f 4-50.

In plan en aanleg heeft dit geschrift veel van de Reiskuur door lax, die wij onlangs aankondigden. Ook hier is de reis het voertuig tot mededeeling van eenige verhaaltjes. Het eene is natuurlijk beter, dan het andere; de schildering der natuurtooneelen in de Pyreneën is belangrijk, ook om het min bekende; de geschiedenis van den hoofdpersoon romantisch genoeg. Kortom, de beide Deeltjes zijn niet ongeschikt voor Leesgezelschappen. Ten aanzien van het uiterlijke merken wij alleen aan, dat schoonvader voor stiefvader, D. I, bl. 8, eene verkeerde uitdrukking is, die onzer tale schijnt te willen binnensluipen; dat de Fransche voormalige provincie Bretagne op den titel en elders Brittannië genoemd wordt; en dat Deel I, bl. 210, de woorden magt had, gelijk ald. bl. 219, reg. 11, het woord niet is uitgevallen. Een diepe put, waarin de gids steentjes wierp, waarvan de val eerst verscheidene minuten daarna werd bespeurd, (of beter gehoord, want bespeurd is meer gezien) D. II, bl. 164, zal wel overdreven zijn.




Het Boekje over het Leven na den Dood, naar het Hoogduitsch van Dr. Mises. Te Groningen, bij J.H. Bolt. 1838. In 8vo. 42 Bl. f :-40.

De Schrijver, die zich, onder den verdichten naam van Dr. Mises, door onderscheidene vlugschriften over de Cho-
{==444==} {>>pagina-aanduiding<<}
lera, over de Maan uit Iodium bestaande enz., ook bij ons heeft bekend gemaakt, maar wiens luim niet altijd den toets van een' goeden en gezuiverden smaak kan doorstaan, heeft in het voor ons liggend werkje een ernstig onderwerp zonder scherts behandeld. Is echter reeds de titel zonderling, nog vreemder is de inhoud. Het is ons zelfs niet mogelijk te zeggen, wat de Schrijver eigenlijk wil, al schonken wij hem ook het bewijs zijner stellingen. Hoezeer Rec. in den stijl en trant der Duitsche natuurphilosophen geen vreemdeling is, heeft hij echter zelden iets, zelfs van den duisteren schelver, (b.v. die sieben Formen des Lebens) in handen gehad, hetwelk zoo geheel wartaal was, als het onderhavige geschrift. Moeten wij zeggen, wat wij er van begrepen hebben, dan stelt de Schrijver, dat de menschelijke geest na den dood overgaat in het algemeene leven van deze aarde, en voorts persoonlijk voortleeft en voortwerkt in andere menschen, waarop hij invloed uitoefende, en dat hij later, op een' hoogeren trap, in den wereldgeest overgaat. Alzoo is de aarde niets anders dan een ei, uit hetwelk de zon bestendig geesten uitbroeit, die naar omhoog vliegen op vleugelen des lichts. Hoe ver dit denkbeeld van het ware begrip van onsterfelijkheid verwijderd is, zal elk ligtelijk inzien. Maar nog eens, wij verklaren, het zonderlinge en daarbij slordig vertaalde boekje niet te verstaan, doch gelooven niet, dat het eene betere vertaling waardig was. Inderdaad, het is te verwonderen, hoe men zulke onzinnigheden in ons Vaderland vertalen, en hoe men Uitgevers voor zulke vertalingen vinden kan!
j. van der hoeven.

Naberigt.

De Recensent van reed, zes Maanden in een Klooster, meent zich te herinneren, dat in die Recensie gesproken wordt van carolina pichler's Vrouwenwaarde en Verovering van Praag. Die aanhaling deed Rec. uit het geheugen. Het moet zijn: carolina pichler, de Zweden in Praag, of Vaderlandsliefde en Vrouwendeugd. De Redacteur gelieve dit te verbeteren.

No. IX. Boekbesch. bl. 400. reg. 23. leze men: Labdacidarum.
No. VII. Meng. bl. 368. reg. 2. staat is in plaats van in.
No. IX. - bl. 477. reg. 8. leze men: niets anders.
No. X. - bl. 495. reg. 20. leze men: uit eene wereld...in eene wereld, enz.





{==445==} {>>pagina-aanduiding<<}

Boekbeschouwing.

Liefde en Waarheid, de beide Leidstarren der Opvoeding; aan alle Ouders en Opvoeders, die het wezenlijk belang van hunne Kinderen of Kweekelingen behartigen en hun duurzaam geluk willen bevorderen, welmeenend aanbevolen. Vrij gevolgd naar het Hoogduitsch van W. Möller, Predikant te Grobitz, en Hoofdbestuurder van het aldaar gevestigde Opvoedingsgesticht voor Jongelingen; door L.A. te Winkel. Te Dordrecht, bij H. Lagerwey. 1837. In gr. 8vo. VIII en 298 bl. f 2-60.

‘Wat is opvoeding?’ vraagt de Schrijver aan het hoofd der eerste rubriek van dit geschrift, en zijn antwoord is: ‘De opvoeding van den mensch, wiens bestemming het is Gods beeld te dragen, bestaat in niets anders dan in de geregelde en met de natuur meest overeenkomstige vorming en opleiding van den jeugdigen geest tot het evenbeeld van God.’ Ofschoon er omtrent de naauwkeurigheid en volledigheid van deze beschrijving wel eenige twijfel zou kunnen geopperd worden, willen wij ons alleen bij het hoofddenkbeeld bepalen, dat de Schrijver heeft willen uitdrukken; en dan mogten wij verwachten, dat dit hier het heerschende zou zijn, het voorname oogpunt, waaruit het werk der opvoeding beschouwd wordt, en wij zouden dan met den Vertaler instemmen, die zulks dit werk als eene verdienste aanrekent. Doch dit is Rec. bij het lezen van dit boek zoo duidelijk niet geworden: hij vond er hier en daar wel eens melding van gemaakt, maar het niet zoodanig als het hoofddenkbeeld op den voorgrond gebragt, dat alles daaruit afgeleid en ontwikkeld, of althans daarmede steeds in een natuurlijk verband gebragt werd. - Voor de behandeling van de twee dingen, die möller

{==446==} {>>pagina-aanduiding<<}
in de opvoeding aanprijzen wil, legt hij twee Bijbelplaatsen ten grondslag, marc. X:13 e.v. en joan. VIII:32; maar de laatste heeft geen de minste betrekking tot de opvoeding; waarheid is daar, blijkens het oogmerk van jezus, de ware leer: en wat de eerste betreft, daaruit ziet men, ja, zijne liefderijke gezindheid jegens kinderen; maar daarom kan men nog niet in een' bepaalden zin zeggen, dat ‘wij van Hem ontegenzeggelijk de gelukkigste behandeling onzer kinderen leeren,’ en ‘Hem den grootsten opvoeder der menschen’ noemen. Van zijnen omgang met kinderen weten wij bijna niets; en opvoeder kon Hij, naar zijne bijzondere bestemming, niet zijn. God, die zich in zijn Woord den Hemelschen Vader noemt, kan men wel, met even eerbiedig gebruikte menschelijke spreekwijze, den grooten Opvoeder der menschen, en den Bijbel, in zeker opzigt, het boek der geschiedenis zijner opvoeding van het menschdom noemen; maar daarom is de H. Schrift nog geen opvoedingsboek, in een' bepaalden zin, ten opzigte der kinderen. Het is jammer, dat men, bij de beste bedoeling, wel eens te veel uit iets halen wil, en daardoor de kracht van het ware bewijs of nut, dat er in ligt, verzwakt.
In de eerste Afdeeling, waarin de liefde den opvoeders aanbevolen wordt, vindt men de volgende artikelen behandeld: De eenige ware liefde, naar I cor. XIII:4-8, (zeer oppervlakkig en onbestemd bij dit onderwerp.) De zuigeling onder de bescherming der vrome liefde. De genezende kracht der vrome liefde, (zonderling opschrift!) Liefde de bron der deugd. De invloed der liefde op de ligchamelijke opvoeding. Liefde de trouwe leidstar des kinds ook buiten het ouderlijke huis. Dit alles vindt men van bl. 9-91, en maakt alzoo slechts ruim een vijfde van het geheele boek uit. Indien möller eene volledige ontwikkeling en toepassing van het grondbeginsel der liefde, in betrekking tot de opvoeding, had willen leveren, dan zou men billijk mogen vragen: ‘Is dit nu alles?’ maar hij schijnt

{==447==} {>>pagina-aanduiding<<}
over het een en ander slechts eenige wenken te hebben willen geven: dit moeten wij zoo veel te meer denken, daar de stukken onderling weinig orde en zamenhang hebben, maar veeleer op zichzelf staande korte vertoogen zijn. Dit neemt nogtans niet weg, dat men hier verscheidene belangrijke opmerkingen vindt, die Rec. gaarne ter behartiging wil aanbevelen: over het een of ander, waarmede hij zich niet zoo goed vereenigen kan, uit te weiden, laat de plaats hier niet toe.
Veel breedvoeriger naar evenredigheid is de tweede Afdeeling, die over de waarheid handelt. Over het geheel kan men in deze, zoo wel als in de eerste, zien, dat de Schrijver somtijds meer eene school of een opvoedingsgesticht onder het oog gehad heeft, dan wel de huiselijke en ouderlijke opvoeding. - De inhoud dezer Afdeeling is onder de volgende rubrieken vervat: Objective en subjective waarheid. - Dwaling, begoocheling, leugen. De volgende gezegden, (bl. 105) dat ‘de meeste menschen, en ook dikwijls de dieren,’ (hoe komen deze, als geene redelijke en zedelijke wezens, hier te pas?) ‘er op uit zijn, om anderen voorbedachtelijk te misleiden, en de objective waarheid voor hen te verbergen,’ en dat ‘het kind zijne ouders naauwelijks voor de eerste maal vader en moeder genoemd heeft, of de leugen ontheiligt voor de eerste maal zijne lippen;’ deze overdrevene, wantrouwen en menschenhaat inboezemende magtspreuken zou Rec. niet gaarne onderschrijven, maar meent, bij alle gebrek en verkeerdheid in dezen, nog veel meer natuurlijke liefde tot waarheid in den mensch te mogen aannemen. - Vorming van juiste voorstellingen in de vroegste jaren. Het hier gezegde over gepaste prentenboeken en speelgoed, ofschoon niet nieuw, is goed; over het laatste evenwel oppervlakkig. Beter is over 't geheel het hier opgemerkte over geschiedenissen, voor de jeugd geschikt, waarvan möller teregt schrik- en spook- en roovershistoriën uitzondert: maar hoe is het dan mogelijk, het sprookjc te verdedigen, ja er hoog mede te loopen, en

{==448==} {>>pagina-aanduiding<<}
vooral wanneer men zulk een toelaat, dat (zie bl. 132) ‘ook werkelijk zijne stof van den dood en den duivel, van toovergodinnen en berggeesten ontleent’? hoe is het mogelijk, zoo inconsequent te zijn, en dit aan te prijzen, terwijl men de spookhistoriën met alle reden verwerpt? - Het eigenlijke onderwijs, d.i. zoo als terstond uit de behandeling blijkt, het schoolonderwijs. - De opmerkingen over lezen, schrijven, teekenen, vormleer en rekenen, zijn over 't geheel wél, maar meest, vooral over de drie laatste punten, zeer kort en oppervlakkig. Over de oefeningen in denken en spreken is veel goeds gezegd, ook om het onderwijs in de Natuurlijke Historie enz. als denkoefening te gebruiken; maar dat over de Aardrijkskunde en de Geschiedenis, elk in drie cursen, zoo als die door den Schrijver worden opgegeven, is, behalve andere zwarigheden, die er zich tegen verheffen, veel te omslagtig, en schijnt in de uitvoering onmogelijk te zijn. Zoo is het ook met de spreekoefeningen over de Taal, veel te omslagtig, afgetrokken en langwijlig: dit goede is er in, dat het op het grondig leeren van de moedertaal, als voorbereiding tot het leeren van andere talen, aandringt, en ook het taalonderwijs tot denkoefening maakt; maar de gansche methode schijnt verschrikkelijk veel tijd weg te nemen, en toch niet aangenaam te zijn. - Godsdienstige waarheid, objectief en subjectief de hoogste waarheid. Ook het onderrigt hierin schijnt möller tot het schoolonderwijs te rekenen; doch volgens onze schoolinrigtingen kan dit niet, en (zoo als Rec. wel eens meer gezegd heeft) behoeft en behoort dit ook niet. - De Bijbelsche Geschiedenis wil de Schrijver in twee cursen behandeld hebben, namelijk in den eersten bijzondere personen, in den tweeden geheele Volken: het is echter
moeijelijk, dit zoo van elkander af te scheiden; en, naar de hier gegevene voorbeelden geoordeeld, bevat de tweede cursus dat onderscheidende niet uitsluitend, want daar vindt men ook persoonlijke artikels, zoo als abraham's vredelievendheid, onbaatzuchtigheid enz.; ja-
{==449==} {>>pagina-aanduiding<<}
cob's beproevingen; christus in den tempel voorgesteld; christus gedoopt, enz. Daarenboven ontbreekt er dan nog het groote kenmerk der Bijbelsche Geschiedenis aan, welker hoofdzaak eigenlijk niet is eene geschiedenis van personen of Volken, maar die van Gods Openbaring aan het menschdom, door middel van personen en van één Volk. - De Christelijke Zedeleer, die hier ook al weder, maar in eene omgekeerde orde, van de Geloofsleer afgescheiden wordt, naar de orde der 10 Israëlitische geboden te behandelen, verwerpt möller, om aangevoerde redenen, te regt; maar Rec. zou dan ook van dezelve niet zeggen, zoo als bl. 246, ‘door God zelven den menschen gegeven,’ want de historische waarheid zegt uitdrukkelijk ‘aan Israël.’ De Schrijver wil de levensbetrekkingen der kinderen ten eenigen grondslag der verdeeling leggen; maar in de ontwikkeling hiervan is hij zeer kort, en men ziet niet, hoe hij daarin alles kan opnemen, en niet in herhalingen vallen. Zijne tweede afdeeling der Zedeleer is nog zonderlinger: deze moet dienen, om den onderwijzeling bekend te maken met de natuur van het Godsrijk, dat christus op de aarde gesticht heeft, om hem met deszelfs geest te doordringen; maar hier moet men immers op sommige dingen der eerste afdeeling terugkomen, en zoo ook in de zoogenaamde Geloofsleer vallen: en hoe kan het gebed: Onze Vader enz., gelijk de Schrijver wil, hier tot een leiddraad dienen? wat schijn of schaduw is daarin van een zedelijk onderwijs?
Voorts komen hier goede opmerkingen voor over hetgene, dat men doorgaans tot de Geloofsleer brengt; maar tot geregelde form van onderwijs in de Godsdienstleer draagt het niet veel bij. De Polemiek en Symboliek, die möller bl. 269 e.v., hoewel gematigd hierover sprekende, ook al wil geleerd hebben, kunnen de meesten wel missen, zeer velen ook niet eens goed vatten: goede, echte, zuiver Bijbelsche gronden voor hen te leggen, is wel het voornaamste. - Het is intusschen bij al het meer of minder goede, dat hier voorkomt, zeer te ver-
{==450==} {>>pagina-aanduiding<<}
wonderen, dat möller bij de godsdienstige waarheid en de mededeeling van dezelve weinig of niet van de liefde gewaagt, en evenmin van zijne eerste stelling, die de grondslag van het geheele boek scheen te zullen zijn, van de opvoeding, als vorming des menschen naar het beeld van God, dat hij draagt: waarlijk, zoo ergens, dan ware het hier geschikt geweest, om breede plaats aan deze beide dingen in te ruimen. Dit is te meer te bejammeren, daar het op alles volgende Besluit: De waarheid zal u vrijmaken, nog zeer belangrijke vermaningen en hartelijke uitboezemingen bevat, waarbij van de zoo even gemelde stelling insgelijks zeer goed partij had kunnen getrokken worden. - Men onderzoeke en proeve dan ook hier alle dingen, behoude wat houdbaar is, en doe er zijn nut mede!
De vertaling schijnt, zoo verre wij, zonder het oorspronkelijke te hebben, kuunen oordeelen, zeer goed uitgevallen te zijn; en de Heer te winkel heeft wél gedaan met nu of dan, wanneer het door möller gestelde meer op Duitschlands taal, letterschrift en geschiedenis, dan op die van Nederland, betrekking had, deszelfs voetspoor min of meer te verlaten, en een zijpad te kiezen, dat tot hetzelfde einde brengt.




Twee Leerredenen ter gedachtenis van den geduchten Watervloed des jaars 1825 in Noordholland. Door T.H.M. Dieperink, Predikant te Ransdorp en Schellingwoude. Te Amsterdam, bij H. Weyting. In gr. 8vo. 51 Bl. f :-60.

De Eerw. dieperink gevoelde zich opgewekt, om in het jaar 1835, door het houden van twee leerredenen, de gedachtenis te vieren van den geduchten watervloed van het jaar 1825, en meende, dat, wat voor zijne gemeente nuttig kon zijn, ook elders gunstige gevolgen kon te weeg brengen; dit deed hem tot de uitgave befluiten. Het uitgeven van enkele gelegenheidsleerredenen

{==451==} {>>pagina-aanduiding<<}
is zoo zeer door de gewoonte gewettigd, dat, wanneer aan het lezend publiek iets, dat eenigermate bruikbaar is, wordt aangeboden, wij nimmer zulke stukken met zoodanige gestrengheid willen beoordeelen, alsof zij als modellen worden geleverd. Voor het gevoelen, dat de 104 Psalm met den 103den één geheel heeft uitgemaakt, vinden wij geen grond, noch ook, dat david van eerstgenoemden Psalm de dichter is. Ook de opvatting, dat de dichter in denzelven de orde van het scheppingsverhaal, door mozes aangeteekend, zou gevolgd zijn, zoodat achtereenvolgende bezongen wordt: vers 2, wat op den eersten dag der schepping heeft plaats gehad; vers 2 tot 4, hetgeen gebeurde op den tweeden dag, enz. noodzaakt den Schrijver tot eene zeer gezochte overbrenging der verschillende gedeelten van dezen Psalm. Eene overbrenging, die het den Redenaar dan ook niet mogelijk is vol te houden met het scheppingswerk van den vijfden en zesden dag. - Wat voor het overige het praktikale gedeelte der beide leerredenen betreft, kunnen wij dezelve, om den hartelijken toon en goeden geest, die er in heerscht, met alle ruimte aanbevelen.






Lijkrede op J.C.A. Sander, uitgesproken in de Kerk der Evangelisch-Luthersche Gemeente te Haarlem, op den 22 April 1838, door J.G. Liernur, Evang.-Luth. Predikant. Te Haarlem, bij V. Loosjes. 1838. In gr. 8vo. 43 Bl. f :-45.

Een vereerend gedenkteeken, voor eenen eerwaardigen Man opgerigt door zijnen Ambtgenoot, wien dit wederkeerig tot eere verstrekt. Ziet daar in korte woorden Recs. oordeel over deze Lijkrede, waarbij ook de Gebeden en Gezangen te dier gelegenheid, zoo als mede de woorden bij het graf gesproken, doelmatig gevoegd zijn. - Volgens de woorden van paulus, I Cor. XV:58: Gij weet, dat uw arbeid niet te vergeefs is in den Heer, toont de Prediker eerst aan, welke denk-
{==452==} {>>pagina-aanduiding<<}
beelden dit oplevert, en past zulks dan op den zoo plotseling en treffend in de kerk overleden' sander toe, om te toonen, ‘dat in zijn leven de heerlijkste sporen worden gevonden van eenen arbeid in den Heer, die daarom niet te vergeefs kan zijn,’ (bl. 18) en met eene korte vertroostende en vermanende toespraak aan de Gemeente wordt alles gepast besloten. - Mogt men al eens oordeelen, dat de taal des verstands, meer dan die des gevoels en der roerende welsprekendheid, in deze Leerrede, bij zoo bijzonder treffende gelegenheid uitgesproken, heerscht; men zal echter niet kunnen ontkennen, dat het de taal des gezonden verstands is, regt geschikt om welverdiende hulde te doen aan eenen verstandigen en weldenkenden Evangeliedienaar, wien de Spreker zelf (bl. 21) ‘een helder hoofd en een regtschapen gemoed, geheel onafhankelijk van menschelijk gezag en menschelijke willekeur,’ toeschrijft. Moge dus deze Leerrede, gelijk tot vereerend aandenken aan sander, alzoo ook tot regte waardering van zulke hoofden en harten, en tot verspreiding van zoodanige liberale Evangelische denkwijze en gezindheid, het hare toebrengen; dan zal het oogmerk van den Spreker en Schrijver voorzeker bereikt zijn, waartoe wij hare lezing zeer gaarne aanprijzen.

Het oude Pharizeïsme en het hedendaagsche Separatisme, onderling vergeleken door Christianus Sincerus. Ziet toe, en wacht u voor den zuurdeessem der Pharizeën, Matth. XVI:6. Te Heerenveen, bij J. Krediet. In gr. 8vo. 39 Bl. f :-30.

Gelijk wij het liefdeloos vinden, dat de Ultra-orthodoxen van onze dagen allen, die gematigder denken dan zij, uitmaken voor Sadduceërs, houden wij het voor eene ongepaste représaille, al het hatelijke van het oude Pharizeïsmus onbepaald toe te passen op de Separatisten van den tegenwoordigen tijd, onder welke toch voorze-
{==453==} {>>pagina-aanduiding<<}
ker nog wel menschen zullen zijn, die ter goeder trouwe dwalen. In zoo verre dus kunnen wij slechts het onderhavige stukje met eenige aanbeveling aankondigen, als in hetzelve de door den Schrijver zelv' aangevoerde waarheid wordt in het oog gehouden: ‘De schijn zou ons kunnen bedriegen, en de Separatist, die ons toeschijnt tegen beter weten aan te handelen, zou een ongelukkig dwalende, een gemoedelijke dweeper kunnen zijn, die niet onze verachting, maar ons medelijden verdiende.’ Voor het overige is het elkander toewerpen van de namen Sadduceër en Pharizeër eene te dikwijls gebezigde wijze van twisten, dan dat den lezer hier veel nieuws zou kunnen voorkomen.




Apologia Socratis contra Meliti redivivi calumniam, sive judicium de Petri Gulielmi Forchhammeri, viri eruditissimi, libro, inscripto: Die Athener und Sokrates, die Gesetzlichen und der Revolutionär, auctore P. van Limburg Brouwer. Groningae, apud W. van Boekeren. 1838. 8vo. 93 pp. f :-90.

Hoezeer de twijfelarij aan algemeen aangenomene geschiedkundige waarheden zich reeds van voorlang dagteekent, heeft echter nimmer die twijfelzucht zulk eene hoogte bereikt, of is zoo geheel tot Mode geworden, als in onze dagen in Duitschland. Daar heeft zij het gewijde zoo min als het ongewijde gespaard. Wat heeft niet onder het vernielende snoeimes dier zich noemende hoogere kritiek moeten bezwijken! - De vijf Boeken van mozes? onecht. De oudste geschiedenis des menschdoms? eene reeks van fabelen, of, om een geleerder woord te gebruiken, Mythen. De wonderen van het oude en nieuwe Verbond? valsch, verdicht, of onkunde van de Natuur. Het schoonste (laatste) gedeelte van jesaia? onecht, omdat het voorzeggingen bevat, die men niet loochenen kan. Daniël? evenzeer valsch,

{==454==} {>>pagina-aanduiding<<}
en om dezelfde reden. Homerus? heeft nooit bestaan; zijne gedichten zijn van onderscheidene makers, en kunstig aaneengelapt. De Trojaansche oorlog? verdicht; het was eene bloote strooppartij der AEoliërs. Lykurgus? een fabelachtig persoon. (Eerlang zullen wij ook den togt van xerxes, Salamis en Plateën onder de Mythen gerangschikt zien.) Bijna de helft van plato is onecht en valsch. Bij de Romeinen hebben romulus, de Stichter, numa, de wijze, vredelievende Wetgever der stad, nimmer bestaan; het zijn Idealen. (Maar hoe zou, om 's Hemels wil! bij de altijd oorlogvoerende Romeinen het Ideaal van eenen veertig jaren lang regerenden Vredevorst opkomen, die uit beginsel geenen oorlog voert, indien deze zeldzame uitzondering op den regel van het geheele Romeinsche leven niet inderdaad had bestaan?) De Geschiedenis der Tarquiniërs? een heldendicht; en de eigenlijke Romeinsche Geschiedenis kan men eerst na den brand der stad door de Galliërs dagteekenen. Eene menigte beroemde redevoeringen van cicero zijn onecht, en het werk van declamateurs. Maar dit is van minder belang. Ook het Allerheiligste is niet ontzien. Heeft niet in onze dagen strauss de geheele Geschiedenis des Zaligmakers voor eene Mythe, en hemzelven voor een onbeduidend persoon verklaard, van wiens naam men zich slechts had bediend? Heeft niet, vroeger nog, reimarus, in een werk, door den in Duitschland vergoden lessing uitgegeven,
jezus voor eenen oproermaker en dus zijn doodvonnis voor regtvaardig verklaard? Maar tot nu toe had men de oude Heidensche Wijsbegeerte nog ontzien. Sommigen (waartoe ecbter de eerlijke rousseau niet behoorde) hadden zelfs sokrates als een tegenbeeld van christus beschouwd; allen ten minste, van welke denkwijze ook, hadden dezen edelen Wijsgeer, als de kroon der Grieksche Philosophie, hulde gedaan. Te loochenen viel zijne Geschiedenis niet; dus moest men haar, om het tegendeel te zeggen van 't geen altijd gezegd was, misvor-
{==455==} {>>pagina-aanduiding<<}
men, en dat heeft dan ook een zekere forchhammer gedaan, zekerlijk om zich eenen naam te maken gelijk herostratus. Hij heeft de oude beschuldiging van melitus en anytus weder opgewarmd, en de slotsom zijner nasporingen in deze zinsnede nedergelegd: ‘dat er nooit door eene wettige Regtbank een wettiger vonnis is uitgesproken, dan datgene, waardoor sokrates vooreerst van de misdaad van ongeloof aan de Staatsgoden en het bederven der jeugd schuldig verklaard, en daarop ter dood is veroordeeld.’
Met regt heeft zulk een verregaand misbruik der drukpers, in ons Vaderland, waar nog altijd deugd, regtvaardigheid en echte wijsbegeerte in eere gehouden worden, de verontwaardiging opgewekt van een' onzer eerste klassieke Geleerden. Wij begrijpen zelfs niet, hoe nog zoo velen onzer Hoogleeraren die stapels onbekookte belezenheid, misbruikt tot paradoxen en zeer dikwerf van alle oordeel ontbloot, die de tegenwoordige Duitsche geleerdheid in de meeste vakken uitkraamt, zoo ijverig hunnen hoorders aanbevelen. Doch, hoe dit zij, eindelijk trekt toch eens een onzer letterhelden tegen dien onbeschaamden betweter te velde, die over zulk een onderwerp schrijft, en dan durft erkennen, dat hij het heerlijke stuk van onzen grooten luzac, (wiens naam de idioot niet eens spellen kan, en lyzac schrijft) sokrates als Burger beschouwd, niet gelezen heeft. (Van limburg brouwer, p. 49.) Het is ondertusschen treurig, dat in een zich Christelijk noemend land iemand opstaat, die den Wijsgeer des doods schuldig verklaart, dewijl hij aan de verfoeijelijke Goden van den Olympus niet ten voile geloofde. De Heer van limburg brouwer meent sokrates in dit opzigt te moeten verdedigen, en te beweren, dat hij wel degelijk regtzinnig Heidensch was. (Regtzinnig Heidensch! Dit hebben wij nog nooit gehoord.) Onze Landgenoot beweert namelijk, dat de echte sokrates slechts door xenophon geschetst is; maar wij meenen ook een goed gedeelte der Zamenspraken van plato als kenbron voor het leven des

{==456==} {>>pagina-aanduiding<<}
Atheenschen Wijsgeers, beider leermeester, te mogen stellen, en dan weigert sokrates aan alles geloof, wat de Goden tot bewerkers van het kwaad maakt; hij kon dus niet gelooven aan een' wellustigen, overspeligen, onnatuurlijken zondaar jupiter, aan zijn booze wijf juno, aan de wraakzuchtige, bloeddorstige diana, aan den dollen, razenden vechter mars, aan den dief mercurius, enz. Op dat punt moest hij onregtzinnig zijn, of hij was geen waarachtig Wijsgeer. Ook was vóór hem door den grooten, edelen anaxagoras, (wien onze Schrijver, met diepe verachting, schier als een' Sophist en Godloochenaar behandelt, omdat hij de Zon voor een vast gloeijend ligchaam verklaard had, p. 60, 61) door dezen Wijsgeer was gezegd, dat de Godheid een zuiver verstand was, hetwelk de wereld in orde geschikt had. Hooger, tot de eigenlijke schepping uit niet, heeft de heidensche Wijsbegeerte zich nimmer verheven. Maar wij gelooven wel degelijk, dat, wanneer sokrates van zijnen Daemon sprak, hij aan eenen Beschermgeest dacht, hem door de hoogste Godheid toegezonden, waarvan men bij plato overal sporen aantreft. Dezen Heilige nu, al was het door eenen nevel, in de natuur te hebben bespeurd, (waar hij van diens Alwetendheid spreekt, zet hij blijkbaar slechts uit gewoonte, of om der zwakken wil, het meervoudige in plaats van het enkelvoudige getal) dezen te hebben gehuldigd, in plaats van de afschuwelijke Wezens, die thans uit elke beschaafde Maatschappij zouden geweerd worden, zou des doods schuldig zijn? Waren dan de Atheners geene even zoo erge dweepers en vervolgers om de Godsdienst, als de Spanjaarden
der zestiende Eeuw? Waarlijk, van limburg brouwer moest zoo veel niet hebben toegegeven. Sokrates was geen Christen, maar hij en Wijsgeeren van zijnen stempel waren, gelijk de edele Kerkvader clemens alexandrinus zegt, even als de Wet voor de Joden, voor de Heidenen Pedagogen tot christus. Heeft niet sokrates, in de

{==457==} {>>pagina-aanduiding<<}
tweede Zamenspraak met alcibiades, gesproken van eenen toekomstigen Leermeester, die de menschen zou leeren bidden en God naar behooren vereeren? Heeft hij niet, bijna met dezelfde woorden als petrus voor den Joodschen, voor den Atheenschen Raad beweerd, dat hij niet vermogt uit te scheiden met onderwijzen en vermanen, want dat men Gode meer gehoorzamen moest dan den menschen? Altijd zal hij nog eenige der Grieksche Goden, (doch zonder misdaden) als eene soort van Ondergoden of Daemons, geheel onder het bestuur van den hoogsten God, zich voorgesteld hebben.
Wil iemand nu stellen, dat sokrates daarom den dood verdiend heeft, die stelle het, bezondige zich daardoor aan het gezond verstand, en worde Inquisiteur, zoo men hem daartoe nog in onzen tijd wil aannemen! Het komt ons voor, dat de beantwoording van den Groningschen Hoogleeraar op dit punt onvoldoende is. Veel beter voldoet hij ons op het tweede punt, - de beschuldiging, ‘dat sokrates de jeugd te Athene zou hebben bedorven.’
De nieuwe melitus is namelijk geheel doordrongen van bewondering voor die kostelijke Volksregering te Athene, welke, volgens hem, zulke groote dingen tot stand wist te brengen. Doch dit alles, het Parthenon, de Propyleën, de bloei der zeemagt, de handel, was het werk niet der Demokratie, maar van perikles, die, onder den dekmantel der Volksregering, Athene even zoo onbepaald bestuurde, als laurens de medicis Florence, of later, onder den schijn der Aristokratie, jan de witt onze Republiek. Toen de volksmenners, de kleons, de alcibiadessen, de theramenen, aan het bewind kwamen, verliep en verminderde alles, tot dat eindelijk Athene den Spartaan, en, na de herstelling, den Maccdoniërs in handen viel. Zekerlijk was sokrates geen vriend dezer Volksregering; maar, wel verre van de jeugd te bederven, leidde hij haar op tot goede zeden. Even als de oude beschuldigers van sokrates, legt forchhammer de misdaden van

{==458==} {>>pagina-aanduiding<<}
kritias en alcibiades, dezen volksverleider, bewerker van het bloedtooneel te Melos en van de heillooze Sicilische onderneming, genen den ergsten der dertig tirannen, aan sokrates te last. Doch niet alleen heeft xenophon bewezen, dat die beide bedervers des lands, eerst toen zij sokrates verlaten hadden en met hem geheel geenen omgang meer hielden, hunne heillooze plannen ontwikkelden, maar kritias was, als tiran, zelfs een vervolger van sokrates, die zijne snoode Regering openlijk afkeurde; en hij verbood hem het leeren. Doch de Kielsche halfgeleerde waagt het niet slechts, twee ontegenzeggelijk slechte menschen ten laste van sokrates aan te voeren; hij veroorlooft zich de gemeenste uitdrukkingen tegen xenophon en plato (dat dwergje der negentiende Eeuw tegen Heroën van wetenschap, geleerdheid en deugd!) Xenophon is bij hem een oude zondaar; xanthippe daarentegen wordt als tot de wolken verheven. Ja, het is zoo, die Duitschers willen schrijven, maar, daar alles reeds beschreven is, keeren zij de Geschiedenis om, maken tirannen en booze wijven, een' filips II, alva (men zie leo) en xanthippe, tot Heiligen, en de edelste menschen, sokrates, xenophon, plato, willem I, tot snoodaards! En dat ontuig wordt drok gelezen, wordt zelfs vertaald!...
Dat de beschuldigers van sokrates hier mede hoogelijk geprezen worden, spreekt van zelve. Waarlijk, de wederlegging viel hier onzen Landgenoot gemakkelijk: dergelijke ongerijmdheden te noemen, is ze te logenstraffen. Doch de Heer van limburg brouwer vervolgt den Duitscher in alle zijne schuilhoeken, en brengt de dwaasheid zijner stellingen dikwerf op een' ironischen toon (hetwelk bij zoo veel onzin volkomen gepast is) aan den dag, en ook zijne kwade trouw in de beschuldiging van xenophon wegens de aanhaling van eenige verzen uit homerus. Daarop wordt de geest der wijsbegeerte van sokrates door onzen Schrijver blootgelegd, doch, zoo als reeds gezegd is, bijkans uitslui-
{==459==} {>>pagina-aanduiding<<}
tend volgens xenophon. Fraai is de tegenoverstelling, die de Schrijver ons geeft, van sokrates en de Sophisten, (hoewel, gelijk wij reeds zeiden, de Hoogleeraar sokrates, naar ons inzien, te regtzinnig Heidensch maakt.) Ook het karakter des grooten mans wordt verdedigd, en zijne edele trekken, als burger, verdediger des Vaderlands en des regts, op den voorgrond gesteld, zonder daarom zijne gebreken, de al te groote zachtheid omtrent den hemeltergenden wellust van zijnen tijd, dien hij voor vergeestelijking vatbaar keurde, en den stouten dronk, waaraan hij zich op maaltijden soms overgaf, te verdedigen. Deze geheele plaats is uitmuntend, (p. 63-74.) Ten slotte (en hierin vooral stemmen wij van ganscher harte met den Schrijver in) geeft hij ons eene schets van die zoo hoog opgevijzelde Atheensche Volksregering, het Paradijs der verklikkers en valsche beschuldigers (Sykophanten), waarin niemand, zoo min als in de gestrenge despotieke Regering, een oogenblik van zijn leven en vooral van zijne bezittingen volkomen
zeker was; waarin, zoo als xenophon zegt, het leven allermoeijelijkst was voor een' stillen en vreedzamen burger, die zich slechts om zijne eigene zaken bekommerde: hij voert daartoe voldingende plaatsen uit tijdgenooten, aristophanes, aristoteles, demosthenes, aan. De edelste burgers werden immers gebannen, of verkozen vrijwillige ballingschap, om niet elk oogenblik voor de gereedelijk ingang vindende aanklagten van het nietswaardigste gespuis bloot te staan. Behalve sokrates, werden ook de jonge perikles met zijne negen ambtgenooten, phocion en meer anderen door de onregtvaardigste vonnissen omgebragt. Volgens demosthenes, waren er knapen, die van de rampen van anderen leefden, voor welke de regtbank een vruchtdragende akker was, die zich dán eerst gelukkig rekenden, wanneer zij anderen van goed, rust, vrijheid en het leven hadden beroofd, (p. 89, noot.) Men raadde de stille en gegoede burgers zelfs, om een' armen, in het pleiten ervarenen man in

{==460==} {>>pagina-aanduiding<<}
huis te nemen, ten einde, als een hond, die vratige wolven van zich af te houden, (p. 86.) Tegen hen, die de kunst om regt krom en krom regt te maken van de Sophisten leerden, tegen de Sykophanten was sokrates; en moet nu iemand uit de negentiende Eeuw hem daarom aanvallen? Is dit onze hooggeroemde verlichting? O! dan beter de onverlichtheid onzer Vaderen, die ten minste regt en onregt wisten te onderscheiden! Wij kunnen niet voorbij, de volgende schoone plaats over die heerlijke Volksregering vertaald over te nemen: ‘Het wettige Staatsbestuur ten tijde van sokrates was de Regering van het gemeen, verachtelijker dan het Oostersche Despotismus, omdat, terwijl men onder honderd tirannen misschien éénen trajaan of antonijn vindt, in de janhagelregering de tiran steeds dezelfde blijft, steeds dom, vinnig, achterdochtig, rusteloos, een tegenstander en benijder der moedigen; waarin de volksleiders (Demagogen), van alle menschen de snoodsten, door bedriegen, vleijen en tot het kwaad overhalen, het onkundige graauw naar hunnen wenk bewogen, 's lands gelden verspilden, alleen voor zich en de hunnen zorgden; waarin juist de braafste, die van dergelijke kunstenarijen den meesten afkeer had, het meest aan hun geweld en roofzucht was blootgesteld; waarin de Souverein (het gemeen), ontslagen van alle wetten, die hij zelf dagelijks maakte, veranderde, verschikte, opstuivende in drift, geweldig in ontembare begeerte, overgegeven aan wellust, ongemakkelijk in tegenspoed en onverzoenlijk in haat, omtrent alle burgers het regt van leven en dood bezat,’ (p. 91, 92.) Wat zijn die ultra-liberalen van alle tijden elkander toch gelijk! Teregt noemt onze waardige Schrijver (op bl. 80, noot)
dit het onderscheidend kenteeken aller (ultra) liberalen, radicalen en bewegingsmannen, ‘dat zij niet oordeelen, dat hetgeen voor anderen regt is, ook voor hen zou gelden.’
Wij hebben dit stukje met veel genoegen gelezen; ook

{==461==} {>>pagina-aanduiding<<}
omdat het in de Latijnsche taal geschreven is, die toch meer dan de onze door onze oostelijke naburen gelezen wordt; schoon wij twijfelen, of iemand, die luzac niet leest, in dezelfde taal den Heer van limburg brouwer wel zal inzien.




Practisch onderrigt over de verschillende wijzen van de borst te onderzoeken. Over het onderzoek der borst door middel van het gehoor, van klopping, van schokking, van het opleggen der hand, en van meting; door M. Eus. Corbin, Medec. (Medic.) Doctor, enz. Uit het Fransch vrij vertaald door J.A. van Oort, Officier van Gezondheid der tweede klasse bij de Armee. Te Leeuwarden, bij L. Schierbeek. 1837. In gr. 8vo. 56 Bl. f :-60.

De Heer van oort deelt, ten aanzien van het onderzoek der borst, in eene door hem genoemde vrije vertaling, onzen landgenooten het onderrigt van den Franschen Geneesheer corbin mede. Volgens hetgeen reeds op den titel te lezen staat, bepalen de nasporingen van Dr. corbin zich bij het onderzoek door middel van het gehoor, bl. 1-41; door klopping, bl. 42-47; door de aanwending der hand, bl. 47-50; door schokking, bl. 50, 51; door meting, bl. 52-56. De Schrijver zegt in de korte Voorrede, welke dit onderrigt voorafgaat: ‘Ik heb in een klein bestek, al hetgeen te dezen opzigte noodig is te weten, in deze weinige bladzijden vereenigd.’ (Men kan niet ontkennen, dat de Schrijver er naar getracht heeft.) ‘Ik heb mij bevlijtigd duidelijk te zijn; want dit toch is de eerste wet voor iemand, welke wil onderwijzen.’ (Indien de Schrijver in het oorspronkelijke wezenlijk duidelijk is, zoo heeft de Vertaler hem, door zijne vrije vertaling, dit voorregt ontnomen. Men kan zich hiervan

{==462==} {>>pagina-aanduiding<<}
op meer dan ééne bladzijde overtuigen.) Hij vervolgt verder: ‘en ik hoop geslaagd en geloof ook, in weerwil mijner kortheid, vrij volledig te zijn. Ik verhaal niets nieuws of gewaagds; er komt hier niets voor, dan hetgeen wel bekend en over het algemeen aangenomen is.’ Wat de kortheid betreft, moet men den Schrijver toestemmen, dat hij geslaagd is; wat de volledigheid aangaat, ontbreekt er veel aan, want het is er nog verre af, dit onderwerp als zóó toegelicht te kunnen houden, dat een zoo kort onderrigt voldoende is, ten zij men dit werkje als eene soort van Tabel zoude willen beschouwen, wanneer die van radciborski veel verkieslijker is. Het kan, vergeleken met dat van radciborski, williams, ook met dat van Dr. buchner, onlangs in het Nederduitsch geschreven, (om van geene vroegere te spreken) den toets geenszins doorstaan. Men kan het, over 't algemeen, voor eene gewaagde onderneming houden, de Geneeskundigen door kleine boekjes te willen verlichten, in den trant vooral zoo als franklin dit deed. De Heer corbin heeft te dezen zich van eene voor hem niet gunstige vergelijking bediend, door zich op franklin te beroepen, wiens geschriften eene geheel andere strekking hebben. Indien zijn arbeid voor zijne ambtsbroeders, en door deze aan de menschheid, niet geheel en al nutteloos is, had die evenwel gerust onvertaald kunnen blijven voor de kunstbroeders hier te lande; te meer, omdat vertaling, correctie enz. met zulk eene onachtzaamheid bezorgd zijn, dat dit voortbrengsel der drukpers tot geene eer verstrekken kan, onder anderen, bl. 16, aedomateuzen voor oedemateuzen, bl. 38, hoogtens voor hoogstens enz.
Wat het oordeel van den Schrijver over de aanwending van het oor bij de bestudering der borstziekten betreft, gaat hij, anderen berispende, zelf veel te verre, wanneer hij het onderzoek door middel van het gehoor eene der grootste aanwinsten der Geneeskunde noemt, en ook wanneer hij zegt: door het gehoor heeft men in

{==463==} {>>pagina-aanduiding<<}
sommige gevallen zulke duidelijke en naauwkeurige teekenen verkregen, als bij heelkundige ziekten door middel van het gezigt zouden kunnen ontwaard worden. Gelukkig dingt de Schrijver op deze weidsche lofspraak spoedig nog al een en ander af (bl. 21 en 40.) Elk hulpmiddel ter bevordering van de erkenning van ziekten (diagnosis) is als eene gewigtige bijdrage in het algemeen te achten. Men zij echter op zijne hoede, met zulke hulpmiddelen niet hooger te loopen, dan zij werkelijk verdienen, uit vrees, dat men, de vroegere nu geringer achtende, er toe zoude kunnen komen die te verzuimen. Het aanleggen van het oor onder den oksel is, ondanks den Schrijver, niet zoo gemakkelijk te bewerkstelligen. Daarlatende het onaangename der onmiddellijke aanraking door het oor van den Geneeskundige met de borst van den lijder, zoo is het Rec. zeer dikwijls voorgekomen, dat juist het hoorwerktuig door zijn' vorm de meeste opheldering geeft. Ook meent hij opgemerkt te hebben, dat de aanwending van dit werktuig over een of ander kleedingstuk het vrije gehoor belemmert. Waar men naauwkeurig wenscht te hooren, behoort het hoorwerktuig onmiddellijk tegen de bloote borst gezet te worden. Zoo is mede aan vele bedenkingen onderhevig het geopperde bl. 4: ‘met welke vaardigheid het eens goed geplaatste (?) oor, gedurende den tijd, die tusschen iedere ademhaling verloopt, over de borst kan glijden; zoodat er geene ademhaling kan verloren gaan, en men in eene minuut twintig plaatsen onderzoeken.’ Doch genoeg wat de aanmerkingen betreft, om tevens door dit proefje den stijl te leeren kennen.




Proeven van Taal- en Geschiedkunde. Met eene Bijdrage over den Frieschen Kronijk van Ocke van Scharl en anderen, door Mr. Daam Fockema, Lid van wetenschappe-
{==464==} {>>pagina-aanduiding<<}
lijke Genootschappen. Te Leeuwarden, bij J.W. Brouwer. 1836. In gr. 8vo. XII en 63 Bl. f :-80.

Het strekt den Heere Mr. fockema tot eere, dat hij, schoon zijne staatkundige betrekkingen vaarwel hebbende gezegd, echter zijnen tijd, op eene andere wijze, ten dienste des Vaderlands besteedt, en zich bezig houdt met navorschingen in het gebied van Taal- en Geschiedkunde.
Het eerste Vertoog betreft de Taalkunde, en vergelijkt vooral de letters der Friezen en derzelver kracht met die der Grieken, althans voor zoo veel de aangenomene uitspraak der oude Grieksche taal daartoe dienen kan; want als men vraagt: wat is de kracht der letters in het Grieksch? dan moet het antwoord wel rusten op de onderstelling van de deugdelijkheid van deze of gene wijze van uitspreken. De Heer Mr. fockema neemt de uitspraak der hedendaagsche Grieken niet in aanmerking, zelfs niet om de juistheid daarvan te bestrijden. Hij houdt zich eenvoudig aan de bij ons te lande in zwang zijnde uitspraak, en daarmede vergelijkt hij de kracht der in het Friesch voorkomende letters en klanken.
Het tweede Vertoog loopt over de Geschiedkunde, doch heeft de strekking, om den lezer voor te bereiden tot onderzoek van het derde stuk, de Bijdrage over den Frieschen Kronijk van ocke van scharl en anderen.
In die bijdrage stelt de Heer fockema zich vooral ten doel, den Heer Mr. de wind te gispen over de bewoordingen, die hij, in zijne Bibliotheek der Nederlandsche Geschiedschrijvers, ten opzigte der Kronijk op naam van ocke of ocko van scharl, bezigt. Wij twijfelen echter, of de Heer fockema zijne lezers van de geloofwaardigheid dier Kronijk zal hebben overtuigd. Er mogen in dezelve enkele overleveringen zijn opgenomen, die eenen geschiedkundigen grond hebben; maar, zoo lang die grond niet oordeelkundig gevestigd is, dat is, opgehelderd door de vergelijking met hetgeen ontwijfelbaar echte Schrijvers ten aanzien der overleveringen van andere naburige of verwante volksstammen geboekt hebben, zoo lang mag men beweren, dat, hetgeen ocke zoo omstandig en met zoo veel kenmerken van opsiering mededeelt, niet als geloofwaardige geschiedenis kan worden aangemerkt. Een voorbeeld van zoodanig kritisch en vergelijkend onderzoek geeft de Heer van den bergh, in zijn zeer onlangs uitgegeven werk: Nederlandsche Volks-
{==465==} {>>pagina-aanduiding<<}
overleveringen, enz. bl. 107-127, waar hij juist deze Friesche Sagen, op eene even geleerde als oordeelkundige wijze, aan de echte geschiedenis toetst, en op die wijze tot het besluit komt, dat de overlevering van der Friezen afkomst oorspronkelijk en uit de eerste tijden is, maar later opgesierd en naar de begrippen der ontluikende geleerdheid hervormd; dat zij, in hare eerste eenvoudigheid, mogelijk, ja niet onwaarschijnlijk is; dat zij niet tegen de opgaven der uitheemsche Schrijveren strijdt, mits men de wederzijdsche verhalen met oordeel beschouwe, enz.
Ook vinden wij het vreemd, dat de Heer fockema zijn betoog alleen rigt tegen den Heer de wind. Het gevoelen van dien Schrijver was toch niet nieuw, maar mag integendeel als het meest algemeene beschouwd worden. Of wist Z. Ed. niet, dat, behalve den beroemden emmius, ook de groote Geschiedkenner g.j. vossius, en later gabbema, focke sjoerds, van wijn en meer anderen, eveneens over ocke van scharl of ocko van scarl oordeelden! Wij voor ons twijfelen niet, of het meerendeel der deskundigen, die zich de moeite willen getroosten, om eenige weinige bladzijden dier Kronijk te lezen, zal er eveneens over denken. Want, al is er dan veel, in die Kronijk, omtrent de eerste eeuwen na christus' geboorte geboekt, dat mogelijk is, welken waarborg geeft dan nog die ocko van scarl (die, zoo hij bestaan heeft, in de Xde eeuw moet geleefd hebben) voor de waarheid of wezenlijkheid daarvan? En zoo men tevens, bij elken stap, opgaven aantreft, die tegen alle andere berigten van echte en gelijktijdige Schrijvers aandruischen, kan men dan nog in gemoede volhouden, dat ocko van scarl een geloofwaardig Schrijver is? - De Heer fockema schermt, in zijn betoog, wat te veel met de mogelijkheid; maar dit is, in de Geschiedenis, niet genoeg: deze wil waarheid, of ten minste eenigen waarborg voor de waarheid.
Gelijk dus het taalkundig gedeelte van dezen arbeid oppervlakkig is, en op lossen grond, op loutere onderstelling rust, voor zoo veel de uitspraak der Grieksche taal betreft; eveneens is zulks, in nog meerdere mate, met het geschiedkundig gedeelte het geval: en het zij den ervarenen Staathuishoudkundige welmeenend in bedenking gegeven, of hij, alvorens zich in het openbaar weder uit te laten over onderwerpen, waarvan hij, in den loop zijns levens, tot dusverre,

{==466==} {>>pagina-aanduiding<<}
minder opzettelijk zijn werk heeft kunnen maken, niet beter zou doen, met zijne bevindingen vooraf naauwkeuriger te toetsen en grondiger te staven.




Edda-leer, of Handboek voor de Noordsche Mythologie, door D. Buddingh. Te Utrecht, bij L.E. Bosch. 1837. In gr. 8vo. XXVII en 127 Bl. f 1-60.

Inleiding tot de Taal- en Redeneerkunde, ten dienste van aankomende Schoolonderwijzers, door G. van Zeel. Te Rotterdam, bij A. Wijnands. 1837. In kl. 8vo. 142 Bl. f 1-25.

De Heer buddingh had reeds onderscheidene zijner denkbeelden aangaande de Noordsche Godenleer, in zijne Verhandeling over dat onderwerp, in 1836, mede bij l.e. bosch, te Utrecht, gedrukt, trachten uiteen te zetten, en vooral te betoogen, dat het Scandinavische Mythenstelsel hoofdzakelijk als Natuurleer of Natuurgodsdienst moet worden aangemerkt. Op die Verhandeling wil hij het tegenwoordige Handboek liefst als een vervolg hebben aangemerkt; terwijl hij voornemens is, naderhand een grooter en uitvoeriger werk over dat Mythenstelsel, met natuurkundige verklaringen en geschiedkundige aanteekeningen, uit te geven: welk wijdloopiger werk hij echter door het nu aangekondigde Handboek doet voorafgaan, om alzoo de Noordsche Godenleer eerst als tekst te leeren kennen. Deze handelwijs schijnt ons zeer geregeld en planmatig toe. Heeft men eerst eene beknopte schets der leer, dan kan men naderhand, met die schets voor zich, de verklaring bestuderen en toetsen.
Wat nu dit Handboek betreft, reeds nu wijlen de beroemde westendorp schreef den Heere buddingh, daarop geene aanmerkingen te kunnen maken, behoudens ééne (gelijk de Auteur ons meldt) over odin, waarvan reeds gebruik is gemaakt. Gaarne willen wij dit gelooven, vooreerst, omdat de Heer buddingh dit gunstig oordeel van westendorp ons niet zou mededeelen, indien die thans reeds overleden en algemeen betreurde Geleerde het in waarheid niet alzoo geveld had; maar ook ten tweede, omdat de Schrijver van dit Handboek een ijverig onderzoeker is, en dus, bij de eenvoudige opgaaf der leer, wel niets zal zeggen, dat daarmede strijdt, noch iets wezenlijks overslaan,

{==467==} {>>pagina-aanduiding<<}
hetwelk daar onmiskenbaar toe behoort. Volhardende studie en getrouwe mededeeling der gevondene stellingen zijn voor eene schets der leer genoeg, en verschil van opvatting wordt dáár eerst mogelijk, waar de zin en strekking dier leer wordt uiteengezet; eene taak, welke de opsteller van dit Handboek in volgenden tijd hoopt af te weven. Voor zoo veel het ons toeschijnt, heeft de Heer buddingh, door het aangekondigde werkje, eene goede handleiding gegeven, om het stelsel zelve in deszelfs letterlijken inhoud te overzien.
Van nederiger titel is zeker het andere, hier boven aangekondigde, handboekje van den Heer van zeel. Voor leerlingen op de Nederduitsche scholen zou het zeker vrij diep zijn; maar van aankomende Schoolonderwijzers mag men verwachten, dat de inhoud hunne bevatting niet te boven gaat. Daar nu voor dezulken het werkje geschreven is, zal het denkelijk wel aan het doel van den helder en scherp denkenden vervaardiger beantwoorden. Onder het lezen bewonderden wij meermalen de juistheid van opmerking, en stuitten op niets, dat ons hinderde, uitgezonderd bl. 8, over de voornaamwoorden, waar de betrekkelijke toch zoo wel als de vragende hadden moeten worden opgesomd; en bl. 29 had er wel onderscheid mogen worden gemaakt tusschen het soortmakende en het voorwerpbepalende een en het, gelijk men b.v. zegt: een groot man (d.i. een beroemd of lofwaardig man), maar een groote man (d.i. een man van groote gestalte); eveneens het Hoog Geregtshof (d.i. het opperste Geregtshof), maar het hooge dak (d.i. het dak, hetwelk zich hoog in de lucht verheft.) Wij wenschen wijders van harte, dat deze Inleiding strekken moge, om, naar het oogmerk des Schrijvers, de aankomende Schoolonderwijzers op die hoogte te brengen, dat zij vervolgens het doorwrochte werk van den Heer Mr. bake, over de Redekunde, uitgegeven door de Maatschappij: Tot Nut van 't Algemeen, met vrucht leeren beoefenen.

Dissertatio Juridica inauguralis, de Aggerum et Aquarum Curatorum collegio atque de historia Tractus de Krimpenerwaard, quam - defendet A.P. Weggeman Guldemont, ex pago Ouderkerk. Lugd. Batav. 1837. forma 8vâ. pagg. 72.


{==468==} {>>pagina-aanduiding<<}

De Schrijver van dit Regtsgeleerd Proefschrift was in de gelegenheid, door geschrevene aanteekeningen het een en ander aangaande den Krimpenerwaard mede te deelen, wat niet onbelangrijk is.
In twee Hoofdstukken wordt gehandeld, 1o. over den oorsprong en de geschiedenis van den Krimpenerwaard; 2o. over de rivieren en dijken en derzelver beheer. Bijgevoegd is een Kaartje, dat het gezegde in de Verhandeling nader opheldert.
Het spreekt van zelf, dat een onderwerp als het onderhavige weinig aanleiding geeft tot doorloopende regtskundige behandeling; het grijpt meer in het geschiedkundige, maar levert toch eene niet verwerpelijke bijdrage op, ter juiste beoordeeling van hetgeen voor en tegen de onlangs besprokene Regtsmagt van Heemraadschappen is in het midden gebragt. Hoe eenvoudiger de opgaaf is, des te belangrijker zal dan ook de bijdrage zelve zijn bij ieder, die onpartijdig de zaken beziet en beoordeelt.
Hoofdst. I geeft § 1 de ligging en grenzen op, beschrift § 2 den aard en de soort van grond, vermeldt § 3 de pogingen, die ter verveening, doch vruchteloos, zijn in het werk gesteld, en, na iets te hebben aangestipt, § 4, aangaande het vermeerderd aantal der opgezetenen (1632-1832), levert het (pag. 12-29) verslag aangaande de overstroomingen en inbraken, welke dezen waard getroffen hebben. § 5. De oudste bekende overstrooming is van 1322, daarom waarschijnlijk in het geheugen gebleven, omdat het herstel der dijken tot twisten aanleiding heeft gegeven, welke door den Bisschop van Utrecht beslecht zijn. Vroegere inbraken hebben er zeker plaats gehad. Sporen zijn daarvan genoeg voorhanden. De vroege indijking van den Krimpenerwaard, toen noch de Alblasserwaard noch Schieland, zoo als later, de zeevloeden van dien waard keerden, bragt dit van zelf mede. Doch verslag van die inbraken vindt men niet. Guldemont ontleent uit het geschreven Privilegie-boek van Gouda bewijs, dat ook later, ten jare 1397, eene inbraak heeft plaats gehad nabij het dorp Gouderak. Het Privilegie, aan Haarlemmers verleend door albrecht, wordt medegedeeld p. 14. Vervolgens worden vermeld de doorbraken, 1421, toen ook de Zuidhollandsche waard verdronk. Wij stippen nog aan, dat uit een geschrift, getiteld: Oude stukken van Gouda, bl. 56, blijkt, zoo wel als uit geschrevene Rekeningen, dat, niet zoo als Tegenwoordige staat der Nederlanden,

{==469==} {>>pagina-aanduiding<<}
VIIde D. bl. 456, stelt, de geheele Krimpenerwaard van 1572 tot 1580 onder water is gebleven, daar ten jare 1572 in de maand September die waard met wagen en paard bereden werd, en ten jare 1574 eene bezetting van 50 soldaten in de Schans tusschen Haastrecht en Schoonhoven gelegen heeft. Meer deelen wij uit dit Hoofdstuk niet mede.
Hoofdst. II handelt, § 1, over de rivieren, die tot dezen waard in betrekking staan. Deze zijn de IJssel ten noorden, de Lek ten zuiden, ten oosten de vliet de Vlist. Hier wordt met een enkel woord over de vroegere uitwatering gesproken. Over de dijken en derzelver beheer geest § 2 het noodige. Hier wordt eene dwaling aangewezen, welke vele Schrijvers van van mieris (Charterb. D. I, bl. 75 volgg.) hebben overgenomen. Deze betreft het jaartal 1097. Het Grafelijk besluit, in den Haag genomen, moet waarschijnlijk aan floris V worden toegeschreven. Hier is dus verschil van nagenoeg twee eeuwen. Het dijkbestuur wordt § 3 behandeld. Vóór 1422 bestond dit bestuur niet. Daaraan is het welligt te wijten, dat inbraken, indien niet bijzondere omstandigheden medewerkten, onvermeld zijn gebleven; daar opgezetenen de breuken heelden, zoo goed zij konden, en aan geene beschrijving van het verrigte dachten. Over de leden van het Dijkcollegie, derzelver verkiesbaarheid en wijze van verkiezing, handelt § 4. Het willekeurige, dat nu en dan plaats had, wordt aangestipt. Om ons gevoelen te zeggen over de betwiste woorden geërfd of gegoed, zoo komt het ons voor, dat of niet sive, maar vel beteekent, doch alleen tot die twee woorden moet betrekkelijk gemaakt worden. Woonachtig moesten de leden van het Dijkcollegie zijn in den waard. Dit spreekt wel van zelf; want niemand ijvert beter, dan voor eigen grond. Doch ook bezittingen moest een lid van het Dijkbestuur hebben. Die bezittingen konden zijn eene of meer erven, dat is grond, waarop gebouwen staan, of ook landerijen zonder erve. De uitdrukking geërfd of gegoed laat zich op deze wijze alleen
goed verklaren. Wij stippen nu nog de opschriften der volgende §§ aan: De Chomarcho, (over den Dijkgraaf.) De Actuario, (Secretaris.) De Quaestore, (Penningmeester.) De diebus, quibus jus dicebatur, (dagen van Achting.) De Statutis, (Keuren.) De Cataractis et Hydromylis, (Sluizen en Watermolens.) De ratione Collegii nostri cum vicinis, (de betrekking van den Krimpenerwaard tot naburige Waterschappen.)

{==470==} {>>pagina-aanduiding<<}

Daar dit Proefschrift over een niet onbelangrijk gedeelte van ons Vaderland handelt, is, naar het ons voorkomt, dit verslag, in dit Tijdschrijft, op zijne plaats.

Zelfbiographie, of het Leven van een' Dorpspredikant, door hemzelven beschreven. Uit deszelfs Dagboek en Herinneringen. Aan Ouders, Opvoeders, Leeraren en inzonderheid het opkomend Geslacht toegewijd. Iste Deel. Geschiedenis der Jeugd. Naar het Hoogduitsch. Te Heerenveen, bij J. Krediet. 1837. In gr. 8vo. X en 82 bl. f :-65.

Over het nut van zelflevensbeschrijvingen, (*) vooral die reeds met de geschiedenis der jeugd beginnen, en over het belangrijke, dat er in de bovenstaande is, heeft de Vertaler in het Voorberigt een goed woord gezegd, en er hier en daar eene gepaste aanteekening bijgevoegd. - Volgens eenen brief des Schrijvers aan eenen vriend, ter inleiding geplaatst, ‘zal dit werk,’ waarvan thans het eerste stuk in onze taal verschijnt, ‘de geschiedenis van zijn innerlijk godsdienstig zedelijk leven bevatten;’ maar ‘de uiterlijke lotgevallen zijns levens niet dan in zooverre daaruit de invloed op het eerste blijken kan.’ Dit laatste vindt Rec. jammer, daar het toch voor den menschenkenner van belang kan zijn, die uitwendige lotgevallen te weten, en derzelver zamenhang met en invloed op het zedelijk leven na te gaan; terwijl men nu alleen op het individuéle oordeel des Schrijvers moet afgaan, en dan nog deszelfs geschiedenis niet volledig heeft. Doch ook hierbij gevoelt Rec. het zeer moeijelijke van zelflevensbeschrijvingen; want, hoe opregt, onpartijdig en getrouw ook derzelver makers zijn mogen, er kunnen omstandigheden en bijzonderheden in iemands geschiedenis zijn, die, hoe belangrijk ook voor zijn zedelijk leven, en bij alle geheimhouding der namen, de kieschheid nogtans gebiedt te verzwijgen, waardoor juist zijne levensbeschrijving, van hare zedelijke zijde beschouwd, onvolledig moet blijven. -
{==471==} {>>pagina-aanduiding<<}
Ook zijnen naam en die van de in zijne geschiedenis betrokkene personen heeft de Schrijver, om goede, hier aangevoerde redenen, verzwegen, en voor de namen van daarin voorkomende plaatsen
verdichte gesteld. Waartoe dit laatste dient, is Rec. niet zeer duidelijk, zelfs als eenigzins de houding van verdichting aan het geheel gevende voorgekomen. - Het hier verhaalde is, naar de verzekering des Schrijvers, waar, zonder nogtans de mogelijke misleiding des geheugens in kleinigheden of de inmenging van latere denkbeelden te willen ontkennen. Aan dit laatste wil Rec. het dan ook toeschrijven, dat het verhaal hem hier en daar eene zekere kleur van verdichting schijnt te hebben, die misschien niet zoo zeer aan het onware der hoofdzaken, als wel aan eene hoogere opkleuring in de voorstelling, te wijten is.
De Schrijver is dan (om dit verhaal in zijne hoofdomtrekken, zoo ver zij in dit stukje vervat zijn, even te schetsen) als een vaderloos zuigeling met zijne moeder in het grootouderlijke huis opgenomen, en aldaar, door eene Christelijke opvoeding, tot kinderlijk geloof en kinderlijke vroomheid gevormd geworden; waarbij het echter Rec. voorkomt, dat meer het gevoel, zelfs niet zonder bijgeloof, opgewekt, dan het verstand verrijkt en geleid is, en op de zucht tot kinderachtige navolging gewerkt heeft. Hieruit althans schijnt het nog het best te verklaren, dat dit twaalfjarige kind, na grootmoeders dood, tot twijfel en ligtzinnigheid vervalt, en wel tot twijfeling aan onsterfelijkheid; terwijl daarna de omgang met ligtzinniger gestemde knapen de overige godsdienstige indrukken doet verflaauwen, en de belijdenis des Christelijken geloofs, in al te jongen leeftijd en bij gebrekkig onderwijs, en even zoo ook kort daarna zekere burgerlijke eed, onnadenkend hem wordt afgelegd. De inwendige roeping tot den geestelijken stand, die hij reeds zeer jong te kennen gegeven had, maar waarop ook niet verstandig schijnt acht geslagen te zijn, was nu wel verdwenen; maar even ligtzinnig gaf hij zich nu over, om zich voor te bereiden tot hetgene, waartoe zijne bloedverwanten meenden, dat hij nog neiging had. Hierop volgde nu het afscheid van het ouderlijke huis, en vertrek naar de Latijnsche school elders, waarbij zijn onderdrukt godsdienstig gevoel weder begon te ontwaken, hetwelk echter (naar Rec's inzien) op de Latijnsche school zelve wederom tot overdrevenheid begint te neigen, daar de scholier zich teleurgesteld vindt, dat alle onderwijs niet tot bevordering

{==472==} {>>pagina-aanduiding<<}
van hetzelve wordt medegedeeld, want, ofschoon er, althans in het onderwijzen van sommige wetenschappen, oogenblikken zijn, die de leermeester, zelf met godsdienstigen zin bezield, waarnemen kan, om, door eenige korte en treffende opmerking, dien zin ook bij zijne leerlingen op te wekken, zou het echter den geregelden gang van het wetenschappelijk onderwijs te zeer stremmen, indien dit door dezen als hoofddoel beoogd werd; en bij sommige zelfs, b.v. bij de Wisen theorie der Sterrekunde, zou het zonder de grootste ongelijksoortigheid niet wel mogelijk zijn.
Ziet daar de hoofdomtrekken van het in dit stukje verhaalde, dat over 't geheel wel iets naïfs en aantrekkelijks heeft. Dat er voor Ouders, Opvoeders en Leeraars, aan welke het in den titel toegewijd staat, het een en ander uit te leeren is, zal de verstandige, ook zonder nadere aanwijzing, genoeg kunnen zien; maar wanneer de Schrijver in die toewijding ook het aankomende Geslacht begrijpt, dan meent Rec., dat zulks met oordeel des onderscheids moet verstaan worden. Een kinderboekje is het, naar zijn inzien, in het geheel niet, daar noch inhoud noch toon hiertoe geschikt is; en althans zou hij b.v. het artikel twijfel en ligtzinnigheid kinderen niet gaarne in handen geven: ook ziet men over 't geheel te zeer den volwassen man doorstralen, die nu de dingen van voorheen met zijne oogen, zoo als ze thans zijn, beschouwt, waaruit dus wel eens een zonderling mengsel van waarheid en onwaarschijnlijkheid ontstaat. Welligt evenwel levert het vervolg der geschiedenis nog meer op, dat ons volkomener bevredigen kan; en hiernaar willen wij dus verwachtend uitzien.






Euthymia. Bijdragen uit het gebied der Zede- en Letterkunde; verzameld door J.A. Bakker, J. van Harderwijk, Rz. en G. van Reyn. Iste Stuk. Te Rotterdam, bij H.W. van Harderwijk en S. van Reyn Snoeck. In gr. 8vo. 120 Bl. f 1-40.

‘Alweder een nieuw Tijdschrift,’ zeiden wij onwillekeurig bij het ontvangen van dit eerste No. der Euthymia. Intusschen, de wereld van ons letterkundig publiek is groot genoeg; en wij, Letteroefenaars, aan wie, zoo wij vertrouwen, door niemand het bestaan en het debiet misgund wordt,

{==473==} {>>pagina-aanduiding<<}
willen het ook wederkeerig aan niemand; het daarvoor houdende, dat, indien men zich onthoudt van elkander laaghartig te onderkruipen en wangunstig te benadeelen, de verschijning van meerdere archiven voor letterkundige opstellen doelmatig en nuttig kan zijn. Of de verschijning van het onderhavige, strikt genomen, noodig ware, is, bij de vele gelegenheid tot plaatsing van oorspronkelijke en vertaalde stukjes, eene andere vraag, welker beantwoording in zooverre buiten ons is. Tot de aanmelding verzocht, willen wij gaarne van het plan der op den titel genoemde Redacteuren en van deze eerste proeve een kort verslag geven.
De hoofdbedoeling, door den naam reeds te kennen gegeven, is, blijmoedigheid, effenbaarheid en gerustheid van geest, kalmen zielevrede, zuivere levensvreugde te helpen bevorderen. Bijdragen van anderen worden aangenomen, naar het schijnt. Men spreekt van stukken, die men, op zijn verzoek, ontvangt. Aan oorspronkelijke stukken zal steeds de grootste plaats worden ingeruimd. Ter afwisseling, en om hunne Landgenooten met zoodanige, tot het opgegeven hoofddoel dienstige, uitheemsche lettervruchten te verkwikken, die den meesten hunner vermoedelijk minder bekend zijn, ruimen zij in elk stukje eene kleinere plaats daarvoor in. Drie stukjes, van grootte als het tegenwoordige, maken een deel uit, en zullen ongeveer in den loop van een jaar worden uitgegeven.
Wij hebben dit No. over het geheel met genoegen gelezen. De middelen, door pestalozzi opgegeven, tot verkrijging van ware en bestendige levensvreugde, worden door van harderwijk overwogen. Liefde en vriendschap levert aan bakker de stof tot een lezenswaardig opstel. De man in middelbaren leeftijd wordt geschetst door van reyn; - nodier met een stukje over het aanstaande einde van het menschelijk geslacht, waar en zoo het behoort, teregt gewezen door bakker. Van harderwijk geeft andermaal zijn, vroeger in ons Tijdschrift geplaatst, vertoog, over de beschrijvende dichtkunst; de Rotterdamsche Praeceptor sluiter een welgeschreven stukje over karel van anjou in Italië. Behalve eenige vertalingen, bestaat het overige uit treffende gezegden uit borger's Leerredenen; terwijl alles met lezenswaardige gedachten van van reyn besloten wordt.
Er is geene de minste reden, om het allerkeurigst op fraai papier gedrukte Tijdschrift niet gaarne aan te bevelen.





{==474==} {>>pagina-aanduiding<<}

Pogingen om eene meer grondige beoefening der Geschiedenis van Nederland voor te bereiden, door J.J. Dodt van Flensburg Te Utrecht, bij L.E. Bosch. 1837. In gr. 8vo. 70 Bl. f :-90.

Het valt moeijelijk, zich van den aard en den geest van dit werkje een juist denkbeeld te maken; moeijelijker nog, er aan onze Lezers eenig verslag van te geven. De Schrijver heeft hetzelve zonder Voorrede, zelfs zonder eenig woord aan den Lezer, al ware het op den omslag, in het licht gezonden. Op den titel staat ook niet: Eerste Stuk; en men zoude het dus voor een werk op zichzelf kunnen houden, zoo niet de laatste bladzijde luidde: Aanteekeningen op de voorafgaande Lijst. Echter vindt men geene Aanteekeningen, en deze schijnen dus nog te moeten volgen.
Het werkje is getiteld: Pogingen om eene meer grondige beoefening der Geschiedenis van Nederland voor te bereiden. Doch op bladz. 1 lezen wij, als bijzondere inhoudsopgave: De uitlandsche Geschiedschrijvers der Spaansch-Nederlandsche onlusten. Deze zijn dan ook het onderwerp van dit boekje. De Schrijver behandelt, op eene eenigzins zonderlinge wijze, 35 uitheemsche Geschiedschrijvers. Eerst ontvangt men den naam; dan eene zinspreuk uit den een' of anderen Kerkvader, waarvan ons het doel een raadsel blijft; althans op den behandelden Schrijver slaat de spreuk niet. Misschien is het een mnemoniek hulpmiddel voor eigen gebruik van den Heer dodt; doch wat heeft de Lezer daaraan? Dan volgt eene bloote opgave van Letterkundige hulpmiddelen; en eindelijk worden de titels der werken en de onderscheidene uitgaven daar van medegedeeld. Dus niets omtrent der Schrijveren geboorte of woonplaats, veelmin eenig woord omtrent de betrekkelijke verdienste hunner werken. Doch wie weet, wat hieromtrent in de Aanteekeningen zal medegedeeld worden? Wij moedigen, in deze vooronderstelling, den waarlijk kundigen Bibliograaph aan, om die Aanteekeningen zoo spoedig mogelijk mede te deelen, en achten ons verpligt tot zoo lang ons oordeel over deze Pogingen op te schorten.




Aardrijkskundig Woordenboek der Nederlanden, bijeengebragt door A.J. van der Aa; onder medewerking van eeni-
{==475==} {>>pagina-aanduiding<<}
ge vaderlandsche Geleerden. Iste Aflevering. Te Gorinchem, bij J. Noorduyn. 1838. In gr. 8vo. XVI, 144 bl. f 1-50.

Door de aanvankelijke uitgave van dit Woordenboek wordt aan eene sinds lang gevoelde behoefte voldaan. Het zal zich, ingevolge het berigt van inteekening, uitstrekken over de Noordelijke Nederlanden, en die gedeelten van Limburg en Luxemburg, welke, volgens het protocol van 15 October 1830, onder het bestuur van onzen Koning moesten komen, alsmede, om het werk vollediger te maken, alle meldenswaardige plaatsen uit onze overzeesche bezittingen; waarbij, even als bij de steden, dorpen, gehuchten enz. van ons vaderland, volgens echte bescheiden, zoo veel doenlijk, alle bezienswaardige gebouwen, gedenkteekenen enz., alle melding verdienende gebeurtenissen, de aldaar geborene vermaarde mannen, de daar gekweekt of bereid wordende handelsartikelen en de bestaande fabrijken worden opgegeven. Het geheele werk zal besloten worden met eene alphabetische lijst van de vermaarde mannen, die Nederland heeft opgeleverd, met opgave van de plaats hunner geboorte, ten einde in het werk zelf dadelijk te kunnen naslaan, waardoor zij die vermaardheid verdiend, en wanneer zij geleefd hebben. Mogen wij ten aanzien van dit laatste ons verlangen uiten, dan besta die alphabetische naamlijst liever in eene tabel in plano, in den smaak der tabula chronologica, gevoegd bij h. weytingh's Historia Literaria. De geboorteplaatsen kunnen gemakkelijk met eene kleinere letter gedrukt en tusschen haakjes bij de personen aangeduid worden.
Het was zeker moeijelijk voor den Heer van der aa, in den tegenwoordigen, nog niet beslisten toestand onzer staatkundige aangelegenheden, eenen vasten grondslag te kiezen tot opneming of voorbijgang van sommige gedeelten des voormaligen Nederlandschen Koningrijks. Maar al valt de eindelijke grensscheiding eenigzins anders uit, dat zal in het algemeen aan dit werk niet veel schaden. Het was ons aangenaam te vernemen, dat het den kundigen en werkzamen Verzamelaar niet mangelt aan medehulp, blijkens de lijst van Geleerden, in de Voorrede medegedeeld, zoo wel voor ons Vaderland zelf, welks steden, dorpen en gehuchten aan éénen mensch onmogelijk naauwkeurig genoeg kunnen bekend zijn, als vooral voor onze overzeesche bezittingen. Intusschen meenen wij hier en daar in deze Aflevering de bewij-
{==476==} {>>pagina-aanduiding<<}
zen te zien van hetgeen zich in soortgelijken arbeid meestal laat opmerken, dat de betrekkelijke naauwkeurigheid, of liever uitvoerigheid, zijner berigtgevers den Verzamelaar hier meerder, daar minder heeft doen uitweiden. Zoo is bij sommige vaderlandsche dorpen de oppervlakte der gemeente, het wapen, het getal schoolkinderen en derg. vermeld; bij andere mist men die opgaven. Historische bijzonderheden zijn ook hier korter, daar uitvoeriger. Dat de bevolking bij ronde getallen (tientallen voor plaatsen beneden de 1000 en honderdtallen voor die daar boven) opgegeven wordt, keuren wij, bij de schier dagelijks veranderende juistheid, allezins goed; zoo ook de afzondering van plaatsen en burgerlijke gemeenten, die, niet behoorlijk onderscheiden, hier en daar verwarring zouden baren. De Verzamelaar heeft de verschillende betrekkingen (om het zoo uit te drukken) der namen onder verschillende hoofdartikelen gebragt. Zoo wordt, om een voorbeeld te noemen, Amersfoort aan het slot dezer Aflevering vermeld, eerst als arrondissement, daarna
als kanton (twee in getal), vervolgens als kerkelijke klassis, dan als kerkelijke ring, eindelijk als gemeente; terwijl het als stad zál voorkomen in den aanvang der volgende Aflevering.
Voor zoo verre wij met de in dit gedeelte beschrevene plaatsen bekend zijn, hebben wij alle reden, om de naauwkeurigheid en vlijt des Verzamelaars te roemen en onze goede verwachting aangaande het vervolg te uiten. Bijzonder uitvoerige artikels komen in dit gedeelte niet vele voor. Aardenburg, Alphen, Alkmaar, Amboina (zeer belangrijk) zijn de voornaamste. Namen, die overgeslagen zijn, kunnen wij ons niet herinneren. Eéne opmerking vergunne ons de Heer van der aa ten aanzien van het vervolg des werks. Er zullen hem artikelen voorkomen, die elk op zichzelf eene, zoo niet meer dan eene, Aflevering zouden kunnen vullen, met name Amsterdam, 's Gravenhage, Rotterdam, Utrecht en meerderen. Wij wenschen die wel naauwkeurig; maar de Schrijver geve zich bij dezulken niet al te zeer toe in breedvoerigheid, deels om de evenredigheid, deels om de kosten zijns werks, en bedenke, dat hij, naar den aard en het oogmerk van zijnen arbeid, zich eenigzins kan en mag bekorten bij artikelen, over welke men elders voldoende kan teregt komen.
Wat de uitvoering aangaat. Het werk is met eene zeer kleine letter gedrukt, zoodat veel op eene bladzijde staat,

{==477==} {>>pagina-aanduiding<<}
terwijl de hoofdletters der artikelen eene voegzame grootte hebben. Het geheel zal uitkomen bij tweemaandelijksche Afleveringen, elk van 10 vel; drie of vier der zoodanige zullen een Deel uitmaken, en het werk waarschijnlijk niet meer dan acht Deelen bevatten.
Meer, dan deze algemeene aankondiging en aanprijzing, kunnen wij thans niet geven van dit werk. Wij wenschen den Heere van der aa bestendigen lust en medewerking tot voortzetting van dezen zijnen nuttigen arbeid. Men late het voortdurend aan geene moeite ontbreken, om dien zoo volkomen mogelijk te maken, en de belofte des Uitgevers van eene eerlijke behandeling zijner inteekenaren, ook na de voltooijing des werks, bevordere zijn debiet!

Aardrijkskundig Leesboek, tot uitbreiding der kennis van verschillende Volken op den Aardbol. Tweede verbeterde Druk. Met Platen. Aflevering I en II. Te Deventer, bij A.J. van den Sigtenhorst. In 8vo. Bl. 1-208. f 3-40.

Een volledig onderrigt in de Aardrijkskunde zoeke men hier niet. Daarvoor geeft zich ook het werkje niet uit; en als Leesboek, waaruit de jeugd (want voor deze schijnt het inzonderheid bestemd te zijn) de voornaamste bijzonderheden aangaande landen en volken kan vernemen, om zich die bij vollediger onderrigt te herinneren, - als zoodanig heeft het zijne verdienste. Deze twee Afleveringen bevatten de onderscheidene rijken van Europa, waaronder de Nederlanden eerst en uitvoerigst behandeld worden. Ook van de andere landen wordt het wetenswaardigste gezegd; Pruissen alleen hoogst oppervlakkig behandeld; terwijl het onze goedkeuring minder wegdraagt, dat van laatstgenoemde rijk (thans een der voornaamste Staten van ons werelddeel) enkel het zoogenoemd eigenlijke Pruissen onder dien naam afzonderlijk behandeld, het overige bij Duitschland gevoegd wordt. Van Oostenrijk, Beijeren, Wurtemberg, Baden en andere Staten van het Duitsch Verbond behoorde ook meer gezegd te zijn, dan het algemeene, Duitschland betreffende, en een regel of wat afzonderlijk. - De Plaatjes stellen de nationale kleederdragten der Europesche volken voor; waarbij men niet vergeten heeft, den Hollander van eene lange pijp te voorzien.
Meer kunnen wij van dit nog onvolledige werkje, dat bo-
{==478==} {>>pagina-aanduiding<<}
vendien een herdruk (zij het dan al een verbeterde) is, niet zeggen.

Bijbelsche Verhalen voor Scholen en Huisgezinnen. Naar de derde uitgave uit het Hoogduitsch van K.A. Wagner. In twee Stukjes; het O. en N.V. Te Groningen, bij J.B. Wolters. In kl. 8vo. f :-60.

Dit werkje vereenigt, naar ons inzien, in zich al de vereischten, welke het behoort te bezitten, om aan deszelfs bestemming te beantwoorden. Hetzelve behoeft, wat den natuurlijk eenvoudigen verhaaltoon betreft, voor den Bijbel voor Kinderen van schmid niet te wijken. Bij de noodige beknoptheid is niets van het belangrijkste voor kinderen vergeten. De nuttige lessen, aan het slot van ieder hoosdstukje geplaatst, zijn in het laatste even min verzuimd en even ongedwongen uit het behandelde afgeleid, als zij voor de jeugd gepast zijn. Deze nuttige lessen worden hier slechts opgegeven; de ruimte gedoogde geene nadere ontwikkeling of toepassing, gelijk in het werk van schmid, dat op eene grootere schaal is aangelegd. Schmid en wagner hebben volkomen in denzelfden geest geschreven; de eerste echter voor huisgezinnen en scholen, de laatste voor scholen en huisgezinnen. Om deze omzetting wél te verstaan, vergelijke men slechts den prijs. Onderwijzers vooral mogen dit werkje toetsen aan hetgeen brugsma in den tweeden druk van zijn Kort Overzigt van de Leer der Opvoeding enz. in de Aanmerkingen, bl. 211, voordraagt. Nog zie men in dat Overzigt het gunstig oordeel van brugsma wegens dit werkje. Wij verkiezen het op onze school boven alle andere, ons bekend: want zulk eene Bijbelsche Geschiedenis voor de lagere scholen was tot dusverre eene behoefte. Kortom: de spreuk op de regterzijde van het titelblad, t.w.: De letter doodt, maar de geest maakt levend, 2 Kor. III:6, staat hier op hare plaats.

Nieuwe Verhalen, ontleend uit de Geschiedenis van belangrijke Misdaden. Door den Schrijver van de Nemesis. Te Groningen, bij W. van Boekeren. In gr. 8vo. 385 Bl. f 3-60.

Deze bundel Verhalen, wiens aankondiging al te lang ach-
{==479==} {>>pagina-aanduiding<<}
terbleef, kan, naar goedvinden, óf als een op zichzelf staand werk, óf als een tweede en laatste deel der Nemesis worden aangemerkt; over welk werk wij, in No. 8 voor 1831 van ons Tijdschrift, bl. 366, een over het algemeen gunstig oordeel hebben uitgebragt. Even als ten aanzien van den vorigen bundel geschied was, geeft de Schrijver ook hier, in een kort Voorberigt, te kennen, dat deze Verhalen, hoezeer met verandering der namen van personen en plaatsen, echter op waarheid, ten minste wat de hoofdzaak betreft, gegrond zijn.
De opschriften zijn: I. Het houten Kruis, II. het Geraamte, III. de Joodsche Broeders, en IV. de Predikantszoon.
No. I heeft, zoo het schijnt, eene gebeurtenis uit de vorige Eeuw ten grondslag. Een meisje was vermoord aan eenen weg gevonden - de dader bleef jaren lang onbekend - eindelijk gaf eene onvoorziene omstandigheid aanleiding, dat de moordenaar, een vroeger afgewezen minnaar van het meisje, zichzelven aangaf. Het Verhaal is, hoe eenvoudig de grondstof zij, wél geschreven en goed uitgewerkt; doch men merkt reeds bij de eerste bladzijden, en vóór dat de moord nog geschied is, wie de moordenaar zijn zal; en dit neemt voorzeker veel van het belangwekkende weg.
No. II. Het Geraamte. Wat zullen wij van dit zonderling en langgerekt Verhaal zeggen, 't welk van bl. 77-261 loopt, en dus meer dan de helft van dit boekdeel beslaat? Moet en mag dit den naam hebben van op waarheid gegrond te zijn? Men oordeele! De oude Heer van delwijnen (op bl. 92 en 94 van herwijnen genoemd) had twee zonen, rudolf en floris. Rudolf erft, als oudste zoon, de meeste goederen. De jongste (die een slecht karakter heeft) gevoelt zich daardoor diep gegriefd. Op eenen laten avond zat hij bij eenen boom, ‘in eenen oord, die reeds lang bekend stond, als eene hoogst verdachte plek gronds, waar de magtige Verleider van het menschelijk geslacht meermaal zigtbaar rondwaarde,’ (bl. 127.) Hij hoort eenig geritsel, en ziet een' man van een afschuwelijk voorkomen, ‘die hem met een' grijnzenden lach aanzag, en wiens oogen niet gelijk die van andere menschen waren, maar volkomen twee kolen vuur geleken, welke eenen bloedrooden glans van zich gaven en van tijd tot tijd akelig door het bleeke en hooggewelfde voorhoofd rolden. Deze gedaante naderde hem, drukte hem de hand en sprak: “Vrees niet: gij zijt mijn zoon. Reken op mij bij alle

{==480==} {>>pagina-aanduiding<<}
uwe ondernemingen: mijne hulp zal met u zijn.” Floris trok zijne hand terug, die, door de hand des vreemdelings gedrukt, begon te gloeijen, terwijl hij een pijnlijk gevoel aan dezelve ondervond, alsof hij ze in een verzengend vuur gestoken had - en de gedaante was verdwenen,’ (bl. 121.) Kort daarna ontmoet floris op het kasteel van zijnen oom eenen Italiaan, die eene groote gelijkenis had met de verschijning. Hij maakte echter vriendschap met dezen, en gaat met hem op reis naar Italië. ‘Men heeft naderhand verhaald, dat floris op deze reis door zijnen medgezel in vele vreemde en hoogstgevaarlijke kunstenarijen onderwezen werd, en dat hem verborgenheden zijn toevertrouwd geworden, welke geen opregt Christen betamen: wat zeg ik, met welke geen mensch, die eenigen prijs op God en Godsdienst stelt, zich ooit gemeenzaam zou willen maken,’ (bl. 153.) Van de reis teruggekeerd, begaf hij zich menigmaal naar de plaats der verschijning. ‘Men voegt er bij - en dit verhaal zegt men te berusten op het getuigenis van twee landlieden, die het toeval later dan gewoonlijk in de nabijheid van dat gevaarlijke plekje gronds gebragt had - dat hij wezenlijk op zekeren avond een mondgesprek met den boozen gehad heeft, waarbij hij zich geheel in deszelfs magt stelde,’ (bl. 168.) De Verhaler trekt dit wel in twijfel, doch voegt er bij: wat er van deze zaak zij, kan ik moeijelijk bepalen, (bl. 169.) - Verdere proeven zullen wij uit dit Verhaal nu niet aanhalen, dan alleen de volgende: ‘Ik heb u verhaald, welk een zonderling geluid er op het slot alhier gehoord werd, gedurende den
eersten dag en nacht, dien floris op hetzelve doorbragt. Ik ben niet in staat, om daarvan eene natuurlijke oplossing te geven; en wij mogen vrij gelooven, dat hier eene hoogere Magt in het spel was, welke de gemaakte kalmte van den snooden broedermoorder op eene vreeselijke wijze verstoorde,’ (bl. 251.) - Indien nu de Schrijver dit Verhaal voor waarheid uitvent, en ter goeder trouwe daaraan geloof slaat, levert hij inderdaad eene proeve van ligtgeloovigheid, gelijk men in onze Eeuw bij den beschaafden en geletterden stand niet dagelijks ontmoet. En toch schijnt hij het in zeker opzigt ernstig te meenen, want hij wil de hoosdzaak volstrekt niet betwijfeld hebben. Het Verhaal is zoodanig ingerigt, dat zekere Dorpsschout het aan den Schrijver mededeelt, (bl. 90-257.) Maar dan neemt de Schrijver

{==481==} {>>pagina-aanduiding<<}
zelf het woord op, en verhaalt zijnen Lezeren, hoe een welonderrigt vriend hem verzekerde, dat de Schout vrij wel met al de bijzonderheden dezer zaak bekend scheen te zijn. Daarna wordt het bovennatuurlijke eenigermate opgelost. De verschijning is zeker de Italiaan geweest. Het zonderling geluid is waarschijnlijk door rudolf gemaakt, die toen misschien wel zwaar gewond, maar nog niet overleden was. Indien de Schrijver, gelijk wij vertrouwen, met deze oplossingen tevreden is, dan vragen wij, waartoe in de 19de Eeuw zulk eene inkleeding, van eene verdachte plek gronds, van een' man met oogen als gloeijende kolen, wiens handdruk verzengend was, die naderhand uitdrukkelijk als den Booze vermeld wordt, en van hoogere Magten, die in het spel zijn, om vreemde geluiden te verwekken? Dit alles werkt dan toch het Bijgeloof krachtig in de hand.
Oneindig beter beviel ons No. III, de Joodsche Broeders. Een zeer belangwekkend Verhaal, 't welk in allen opzigte fraai is uitgewerkt, en, in ons oog, verreweg het beste uit dezen bundel.
No. IV, de Predikantszoon. Weder eene langgerekte geschiedenis van eenen jongeling, die, ofschoon in goede beginselen opgekweekt, eerst zijnen medeminnaar in een tweegevecht doorsteekt, en naderhand, toen hij de ontrouw van zijn meisje ontdekte, haar niet meer of minder dan een' dolk in het hart stoot. Wij verklaren niet te kunnen zien, uit welk oogpunt dit Verhaal eenig nut of vermaak kan aanbrengen.
In ons oog staat deze bundel, met uitzondering van het Verhaal No. 3, in waarde verre beneden den vorigen.




Nieuwe belangrijke Bijdragen tot de Geschiedenis der Lijfstraffelijke Regtspleging in de Nederlanden, bijeenverzameld door H.C. Dresselhuys. Te Amsterdam, bij J.C. van Kesteren. In gr. 8vo. 339 Bl. f 3-:

Eigenlijk zijn deze Bijdragen korte Romans of Novellen, vier in getal, waarin een geval, tot de Lijfstraffelijke Regtspleging behoorende, voorkomt, 't welk door misvatting der regters de onschuldigen in het verderf stort, maar na verloop van tijd hen in eer en aanzien herstelt. Om het boek de gewenschte lijvigheid te geven, zijn de inkleedingen van de

{==482==} {>>pagina-aanduiding<<}
stukjes wat omslagtig, en de gevallen bezwaarlijk onder de Causes célèbres te rangschikken. Dezelfde zonden tegen het kostuum, waarvoor wij vroeger waarschuwden, zijn ook hier aanwezig, zoo als b.v. in het laatste verhaal, waar, in het begin der 18de Eeuw, crimineel beschuldigden door advocaten verdedigd en door gezworenen veroordeeld worden. Het is anders niet het minste stukje van de vier, ofschoon de inleiding wat zonderling is. Taal en correctie konden zuiverder zijn. De blanke Negervisscher, voor de Blankenezer visscher, op bl. 265, is eene koddige drukfout. Evenwel kunnen deze Verhalen, in uren van uitspanning, eenige genoegelijke oogenblikken verschaffen, en dat is de wensch van den nu reeds overleden' Schrijver.

Handleiding tot de oefening en kennis van het Damspel, met eene opgave van meer dan zestig positiën en uitkomsten. Te Rotterdam, bij M.J. Luyks. In 12mo. 66 Bl. f :-60.

Een boekje, waarvan het gebruik door den titel genoegzaam is opgegeven, en hetwelk den liefhebberen van het Damspel zeker daarom ook welkom zal zijn, omdat de positiën in wederspraak met het Dam rust van van embden opgegeven worden, hetgeen ook veelal regel bij bekwame spelers is, ondanks het stelsel van den meester, wiens groot en doorwrocht werk sedert lang is uitverkocht. Wij hebben verscheidene positiën beproefd en juist bevonden; van alle was dit niet te vergen; en aizoo, van een deel tot het geheel besluitende, en wenschende, dat daarin geene drukfouten zullen zijn, wat met nommers zoo gemakkelijk kan gebeuren, denken wij, dat zij, die hunne uitspanning in het waarlijk fraaije Damspel vinden, gelijk er velen in ons Vaderland gevonden worden, zich de kleine kosten van aankoop niet beklagen zullen. De afteekening van een genommerd bord, die niet op den titel vermeld wordt, vermeerdert de bruikbaarheid van deze beknopte Handleiding, die, voor leerlingen althans, tot oesening allergeschiktst is.







De Non, of de Ondergang van de Abdij van Rijnsburg. Tafereelen uit den Spaanschen Oorlog, door J. Krabbendam, Rz. Te Amsterdam, bij P. Meijer Warnars. 1837. In gr. 8vo. 327 Bl. f 3-:

{==483==} {>>pagina-aanduiding<<}


Prins Robert van Artois, of Wraakzucht en Heldendeugd. Historisch-Romantisch Tafereel uit den Kruistogt van Lodedewijk den Vromen. Door H.C. Dresselhuys. Te Amsterdam, bij J.C. van Kesteren. 1837. In gr. 8vo. 366 Bl. f 3-:

De Verrassing van Harderwijk. Een oorspronkelijk Romanmantisch Tafereel uit de Zestiende Eeuw. Door W. Storck. Te Amsterdam, bij J.C. van Kesteren. In gr. 8vo. 231 Bl. f 2-40.

La Tisba, of de schoone Venetiaansche Tooneelspeelster. Door H. Zeeman. Te Amsterdam, bij Gebr. Diederichs. 1836. In gr. 8vo. 224 Bl. f 2-40.

Adolf, of de verloren Zoon. Een Nederlandsch Verhaal uit het laatst der vorige Eeuw. Te 's Gravenhage, bij A. Kloots. 1838. In gr. 8vo. 250 Bl. f 2-60.

Om deze vijf oorspronkelijke Romans niet langer naar aanmelding te laten wachten, ftrekke het volgende kortelijk tot aankondiging en beoordeeling.
1. De Schrijver van de Non heeft zich reeds vroeger als Romanschrijver doen kennen. Met blijdschap hebben wij opgemerkt, dat hij waarlijk is vooruitgegaan. Hij heeft zich in het tijdvak van den worstelstrijd tegen Spanje vrij goed verplaatst. Alleen doen wij opmerken, dat het herhaaldelijk spreken van Noordelijke en Zuidelijke Provinciën onzes Vaderlands den Schrijver der negentiende Eeuw te zeer verraadt. Op het costuum moet men ook in kleinigheden oplettend zijn. Wij wenschen, dat de Heer krabbendam zich en zijn werk niet bederve door te grooten spoed te maken met het eene op het andere te laten volgen. Hij beschave liever herhaaldelijk, en vermijde daardoor eene klip, waarop maar al te velen gestrand zijn. Bl 283 staat crimen coelae magistratis voor crimen laesae majestatis, denkelijk eene drukfout. De letter is goed voor oude oogen.
2. Daar de Schrijver van dezen Roman reeds overleden is, zullen wij de aanmerkingen terughouden, die wij, onder het lezen, hadden gemaakt. Zij strekten toch meer voor hemzelven, dan voor het publiek, aan hetwelk wij dit welgeslaagd voortbrengsel eener vaderlandsche

{==484==} {>>pagina-aanduiding<<}
pen met ruimte aanprijzen. Bij langer leven en voortgezette oefening zou dresselhuys een zeer verdienstelijk Romanschrijver hebben kunnen worden. Voor zijne nagedachtenis hadden wij wel gewenscht, dat hij het spijtige Voorberigt niet geschreven had.
3. Met eene elken Schrijver vereerende, en den pas optredenden vooral betamende zedigheid, biedt de ons onbekende Heer storck dezen zijnen eersteling aan. Wij betuigen hem onze tevredenheid over deze welgeslaagde proeve, lazen het boek met onverdeelde goedkeuring, en moedigen hem gaarne aan, om op den ingeslagen' weg voort te gaan. Bij mangel van de in het Voorberigt genoemde geschiedkundige bronnen, kunnen wij de grenzen van waarheid en verdichting niet nagaan. Doch het verhaal boeit de aandacht; de karakters zijn goed geteekend en goed volgehouden. Rolf, de hoofdpersoon, is een schoon, uitgewerkt karakter, hoewel zijne vermommingen wat in het avontuurlijke vallen; de overigen bieden eene geschikte afwisseling. Alleen geven wij den Schrijver in bedenking, of de jonge kenvenich, inzonderheid bladz. 33 volg., niet een al te moderne fat zij; zijn ‘Heeren en Dames!’ onder anderen, is niet zeer zestiende-eeuw-achtig. Ook rolf spreekt, voor stand en opvoeding, hier en daar beschaafd genoeg. Wij raden den Heer storck, ook op dergelijke bijzaken in het vervolg zorgvuldig te letten. Wat wij niet het minst in hem prijzen, is het vermijden van overlading, waaraan zich zoo vele jonge Schrijvers schuldig maken. Men vindt hier nergens wijdloopige beschrijvingen van eenen ruwen dag, van eenen schoonen avond, van een oud kasteel en dergelijke; waar men zulke beschrijvingen ontmoet, zijn zij kort, en waren noodig. Vandaar ook, dat de Roman niets gerekts heeft, en, voor de menigte van voorvallen en situatiën, kort is. De Schrijver blijve zich door deze sobrietas (wij weten het niet beter te zeggen) verder onderscheiden; en wij hopen, dat hij het ons niet ten kwade zal duiden, wanneer wij hem vriendelijk waarschuwen, zich door de gunstige opname van dezen eersteling niet te laten verlokken, om te veel en te snel
te willen schrijven, waarbij hij zelf en onze Letterkunde verliezen zouden, hetgeen voor beide jammer zou zijn.
4. Beslist spreken uit de hoogte; bitse toon; vinnig smalen op zijne Recensenten, en inzonderheid op de ‘brom-
{==485==} {>>pagina-aanduiding<<}
mende, maar helaas! stamelende stem der goede, oude Letteroefening,’ waarin ‘meest alle beoordeelingen, zoo zij niet vrienden van den wlnkel betreffen, met gal geschreven zijn’; - ziet daar schering en inslag van het zeer beschaafde, nederige Voorberigt! Wij achten ons te zeer verheven boven de smaadredenen van eenen zeeman en consorten, om ons te verwaardigen, te antwoorden op die leugen- en lastertaal, anders dan door de vraag: Waarom zendt men dan zijn werk ter onzer beoordeeling? Wij meenen steeds onpartijdig te recenseren, en doen zulks ook nu. Daarom verklaren wij, dat plan en vinding van dezen Roman ons vrij wel hebben voldaan; dat het schilderen der gloeijende hartstogten eener Italiaansche, juist omdat zij eene Italiaansche is, ons niet overdreven dunkt; doch dat wij voor ons, en wij hopen ook onze Lezers, geen smaak vinden in dergelijke navolgingen van Fransche en andere zedelooze misgeboorten. Immers komt hier voor, wat geenen anderen naam verdient, dan dien van schandelijk en schadelijk. Om niet te schijnen onbewezene magtspreuken op te disschen, schrijven wij slechts twee plaatsen af. Bladz. 57 heet het: ‘Angelo ..... beminde haar, (la tisba, terwijl hij met eene andere vrouw gehuwd was) en ofschoon de domme wereld zulk eene liefde misdadig moge noemen, wij (t.w. de Schrijver) ontkennen die stelling; waar eene reine (?) liefde bestaat, kan geene misdaad zijn, het moge dan ook tegen het huwelijkswetboek aandruischen.’ Dit onzedelijke gevoelen wordt, schoon in eenen eenigzins anderen vorm, met zeker welbehagen herhaald bladz. 165:
‘Het huwelijk door de wet bekrachtigd, is eene burgerlijke overeenkomst, die man en vrouw aangaat, en die onder zekere pauselijke bepalingen plaats heeft. Die trouw verdient in mijn oog [zegt angelo] den naam niet van wettig; maar die trouw, die uit waarachtige liefde onderling gesloten wordt, en waarbij het hart als onderpand gegeven wordt, die trouw alleen is wettig, en regterlijke of pauselijke goedkeuringen verliezen daarbij al hare waarde.’ Deze fraaije stelling nu dringt de Schrijver nog nader aan in eene aanteekening, die aldus begint: ‘Dit gevoelen moge beschouwd worden, zoo als men wil, wij nemen het gaaf voor ons gevoelen’; en waarin het heet: ‘Hoe dwaas dan, menschen, die voor den burgerraad niet getrouwd zijn, te willen verlagen met den scheldnaam, dat zij in ontucht leven!’ Hier onthoudt

{==486==} {>>pagina-aanduiding<<}
Rec. zich van alle uiting zijns oordeels, en verwijst alleen naar Hebr. XIII:4. Doch eene onvoegelijke zegswijze meer of minder schijnt zeeman niet te hinderen. Ons wel; althans wij zijn niets gesteld op zinsneden als bladz. 11: ‘Zij wierp zich op de kussens, die in de gondel lagen, legde het eene been regtuit op de voor haar staande bank en aan het gezigt werd een voet blootgesteld, die, naarmate het gezigt hooger ging, de verbeelding als met toovervuur deed rijzen.’ Als dat geen vergif is, voedsel gevende aan de dartelste, onreinste gedachten, dan geve men aan bordeeltaal gerustelijk eenen vrijpas! - Na dit gezegde zal het best zijn, te zwijgen van andere onvoegzame uitdrukkingen, zoo als bladz. 169, waar jezus de ‘Wijze van Nazareth’ heet; en, de Letteroefeningen mogen dan zoo ‘stamelend’, zoo partijdig, en zoo ‘met gal geschreven’ zijn, als de zeer smaakvolle en zeer decente Heer zeeman zulks belieft te zeggen, zij meenen tegen dergelijke onzedelijkheid hare ‘brommende’ stem te moeten verheffen in het belang van goeden smaak en - wat oneindig hooger staat - van eerbaarheid en deugd.
5 is, in dit opzigt vooral, oneindig veel beter. Het is een zedelijk verhaal, dat wél geschreven is en zich goed laat lezen. Er heerscht een godsdienstige toon in. De Schrijver had zich gerust kunnen noemen. Het werkje zou zijnen maker niet tot oneer hebben gestrekt.
Het spijt ons, No. 1, 2, 3 en 5 slechts met een enkel woord te kunnen aanmelden; maar de stapel van aan te kondigen boeken is nog zoo groot, en wordt telkens hooger.




Het Heelal, een Dichtstuk, door C. Amelse. Cerebrum mundi speculum. Voor rekening van den Schrijver. Te Amsterdam, bij, J.J. Schröder. In gr. 8vo. 48 Bl. f :-80.

Grooter en verhevener onderwerp kan er, buiten God, wel niet genomen worden, dan het Heelal! Aan rijkdom van zaken zal het dus wel niet ontbreken; en het zal er alleen op aankomen, uit welk oogpunt zij beschouwd, en op welk eene wijze zij behandeld zijn. Laat ons dan zien, hoe de Heer amelse, die zich hieraan waagde, dit gedaan heeft!
Een heldere sterrennacht leidt den Dichter op tot beschouwing van Gods grootheid in het Heelal, waarbij 's menschen nietigheid afsteekt. Wat weet de Wijsgeer van God, van het Heelal, van onze aarde, van de andere planeten? Noch de aarde, noch de mensch is het hoofddoel van Gods werken: wij weten alle Gods oogmerken met de schepselen niet. De wensch naar onsterfelijkheid is een algemeen, maar blind gevoel, hier vergeleken, zoo 't schijnt, met eene fabelvertelling uit den Koran. (?!) Bijgeloof en dweeperij dienen de eigenbaat, en doen allerlei nadeel: ter harer gunste vonden zij de offeranden en de Godspraken uit. (?) Men zij dan

{==487==} {>>pagina-aanduiding<<}
wijs, en beschouwe het Heelal! Voortreffelijkheid der rede. Aanspraak aan den Atheïst, om zijne dwaasheid ten toon te stellen, en op het ontstaan van ziel en ligchaam te wijzen. De Fabelleer, wél bestuurd, was goed, maar werd door bijgeloof of eigenbaat misvormd, en de oorzaak van allerlei kwaad; maar daarom mag de Atheïst de waarheid niet verzaken: de vriend der deugd ‘wil hem als wangedrogt uit instinct verdelgen.’ (?!) Het Heelal bewijst Gods bestaan, en de Wijsgeeren van alle Volken erkennen dit: er is daar ook wel fabelleer, bijzonder bij de Indianen; maar God wordt toch gekend en geëerd. Wij weten nog weinig van den mensch: er zijn verscheidene menschenrassen: hoe komen zij daar, waar zij wonen? hoe ontstonden zij? Bij alles, wat wij in het Heelal zien en weten, weten wij toch de toekomst niet; maar wij moeten ons aan God onderwerpen en op Hem vertrouwen. In den dood ontvalt ons alles; maar aan God, die ons lot bestuurt, moeten wij ons overgeven, gelijk ook de Dichter dezes doet. - Ziet daar, zoo veel Rec. heeft kunnen nagaan, den inhoud van dit Dichtstuk. Kan de Lezer nu den zamenhang van des Schrijvers denkbeelden, en het bepaalde oogpunt en de bedoeling van het geheel vatten, het zij zoo! Rec. heeft het zoo ver niet kunnen brengen; en indien al, volgens het motto op den titel, de hersens de spiegel der wereld zijn, dan moet het óf aan zijne oogen, óf aan des Schrijvers hersenen gescheeld hebben, dat hij er niet duidelijk in zien kon, maar dat het hem alles gedurig verward en duister voor het gezigt stond.
Ook in de dichterlijke voorstelling is alles behalve een spiegel te vinden, die het beeld der schoonheid van het Heelal terugkaatst. - De aanhef, hoewel niet onberispelijk, is nogtans over 't geheel niet kwaad:

‘'t Is middernacht. Hoe zacht, 
Hoe zalig slaapt Natuur! 
Hoe stil, als dood en graf, 
Is alles op dit uur! 
Een diepe rust verving 
't Gewoel der stervelingen; 
Geen blaadje ruischt in 't loof, 
Geen woudbewoners zingen.’ 

en zoo gaat het nog eenige coupletten redelijk wel voort. Maar wie had nu in dit gedicht zulke prozaïsche regels kunnen verwachten, als b.v. deze, bl. 11, waar de Auteur over eene verdwenen ster in het Zevengesternte dus spreekt:

‘Gij ziet er nu maar zes, 
Hoewel, voor weinig jaren, 
Er in dit sterrebeeld 
Nog zeven sterren waren. 

{==488==} {>>pagina-aanduiding<<}

Hoe komt dit? Is die ster 
Verdwenen in het niet? 
Is 't door gebrek aan licht, 
Dat men haar niet meer ziet? 
Of is zij achter een 
Der andre zes verscholen? 
Behoudt zij hare plaats, 
Of ging zij elders dolen?’ 

Ja, hoe verder men komt, op hoe meer platheden men stuit, somtijds zonderling tusschen betere, ja waarlijk goede plaatsen ingeworpen; b.v. bl. 15, midden in eene vrij deftige beschrijving van Natuurverwoestingen, ‘'t regent dat het giet’; bl. 24: ‘Apollo sprak van geld, Diana van betalen, En Jupiter nog meer Van hebben en van halen’, enz.; bl. 35: ‘Zoo is de Neger zwart, en kijkt gelijk een aap, Met fraai ivoorgebit, En wol gelijk een schaap’, enz.; bl. 41: ‘Professers, Docters! redt! Waar blijft de drank zoo lang?’ en dergelijke bespottelijke rijmelarijen meer. Rec. zou nu ook nog kunnen spreken van duistere plaatsen en spreekwijzen, zoo als b.v.: ‘De hemel moet de ziel in God vervoeren’; ‘de ziel wil zijn in God’, bl. 5; ‘alles zal in God wederkeeren’, bl. 28; ‘het mythenhof, waaraan de rede het godsdienstig masker afrukt’, bl. 27; ‘de embryo, het werk der ziel’, en wat er verder, bl. 28, 29, over de ‘jonge ziel’, die ‘als erfgenaam verschijnt’, gezegd wordt. Doch reeds genoeg, om te doen zien, dat, ofschoon de Schrijver het goed moge meenen en veel gelezen hebben, het poëtiseren en philosopheren voor het Publiek zijne zaak in 't geheel niet is.
De zes laatste bladzijden van dit boekje bevatten 1. Verklaringen, d.i. de titels van eenige werken, (met de, hier en daar fautief gestelde, letters van het Grieksche alphabet genommerd) waar, omtrent de in dit Dichtstuk (hier met ρ aangewezen) voorkomende zaken, iets naders te vinden is. 2. Aanwijzingen, d.i. die plaatsen, waar deze of gene der bovengenoemde Auteurs te raadplegen is, waaruit wij, voor de curiositeit, slechts de volgende tot een proefje overnemen: ‘ρ. 16. XIX. zie ϕ,’ (d.i. ‘Historie van willem levend, door e. wolf, geb. bekker’: dus op de woorden bl. 16, r. 19: ‘Wie is dan de ijzegrim’, kan men de zes deelen van den willem levend gaan lezen!!) 3. Verdere Verklaringen en Aanmerkingen tot opheldering, waarvan de voornaamste is eene korte beschouwing van het Heelal, of eigenlijk van ons Zonnestelsel en van de vaste Sterren; waarbij wij gaarne instemmen met des Schrijvers betuigde hulde aan het Opperwezen, en met zijne bedoeling, ‘de algemeene verspreiding van kennis’, ofschoon wij vreezen, dat zijn Dichtstuk hiertoe het beste middel niet is.

No. X. Meng. bl. 519. reg. 5 v.o. leze men: alstoen.


{==489==} {>>pagina-aanduiding<<}

Boekbeschouwing.

Het Protestantsch Leeraarambt, in deszelfs ganschen omvang; een Handboek der Praktische Godgeleerdheid, naar het Hoogduitsch van den Prelaat L. Hüffell, enz. IIde of laatste Deel. Te Groningen, bij R.J. Schierbeek. 1837. In gr. 8vo. 610 Bl. f 5-60.

Na alles, wat wij over het eerste deel van dit werk in dit Tijdschrift voor 1834, No. I, bl. 1 en volgg., en voor 1837, No. X, bl. 401 en volgg., gezegd hebben, zullen wij niet breedsprakig behoeven te zijn, om in deszelfs lof uit te weiden, of deszelfs gebreken aan te wijzen; want het is op denzelfden voet bearbeid, bevat veel, zeer veel goeds, dat wij niet genoeg ter behartiging kunnen aanbevelen, maar laat ook nog al iets te wenschen, en voor volgende bearbeiders van deze wetenschap stof genoeg over.
Men vindt hier dan vooreerst de tweede Hoofdafdeeling van het doctrinale beginsel in de praktische Godgeleerdheid, namelijk de Catechetiek, behandeld. - Nadat in de inleiding haar omvang en begrip, alsmede het gewigt en de noodzakelijkheid, en de moeijelijkheden van het Christelijk godsdienstig onderwijs overwogen zijn, en een over 't geheel goed geschiedkundig overzigt van hetzelve en van de Catechetiek, met opgave der fontes, gegeven is, worden, in drie Afdeelingen, de algemeene grondbeginselen, de stof en de vorm of leerwijze van hetzelve opgegeven; van welke vooral de laatste zeer belangrijk en over 't geheel wél behandeld is. - Wat § 6 over de wenschelijkheid van godsdienstig schoolonderwijs voorkomt, kan, in ons Land althans, daar niet toegelaten worden, waar eene uit verschillende Kerkgenootschappen gemengde schooljeugd is; en zelfs waar dit anders is, komt het Rec. niet verkieslijk voor: laat

{==490==} {>>pagina-aanduiding<<}
de Schoolonderwijzer een Christelijk verlicht man en van goeden Christelijken zin wezen, en dit hebbe op zijne onderwijzing en vorming der jeugd natuurlijk heilzamen invloed! maar hij heeft waarlijk genoeg in zijn eigen vak te doen, om niet in het ambt van den Godsdienstleeraar te grijpen. - Hier en daar vreest Rec., dat de Schrijver wel eens te veel vordert, b.v. bl. 55 voor elken leerling eene afzonderlijke catechese, naar deszelfs eigene gesteldheid en geaardheid, hetwelk, in het ééne onderwijsuur in de week, wel niet anders dan in een' zeer algemeenen zin waar kan zijn, en waarbij de vereischten van huiselijk en school- en kerkelijk onderwijs en opvoeding te veel met elkander verward worden; - of bl. 63, 64, voor de eerste beginselen eene opvolging van inleidend onderwijs over den mensch, wijsgeerige Godsdienstleer, geschiedenis van de onderscheidene Godsdiensten, en geschiedenis van de Goddelijke Openbaring; welk een en ander toch wel bij zeer weinigen toepasselijk en uitvoerlijk zou zijn; - of de bl. 115 en volgg. voorgeslagene dwangmiddelen tot godsdienstig onderwijs, die voor eene mededeeling der redelijkste Godsdienstleer allezins ondoelmatig en met de Christelijke vrijheid onbestaanbaar schijnen, en waar althans de vergelijking, bl. 122, met de aanwending van ligchamelijke strafmiddelen in de opvoeding, zoo wel in zichzelve, als in de toepassing, niet zeer gelukkig is. - Daarentegen is het te verwonderen, dat de Schrijver tot de stof van godsdienstig onderwijs alleen de geloofs- en zedeleer brengt. Niet alleen zou men hierbij nog wel eens willen vragen: waarom alweder die oude of liever die latere scheiding, welke in de leer en leerwijze van jezus en de Apostelen geenen grond heeft? maar men ziet hier ook geene melding gemaakt van het onderwijs in de Bijbelsche Geschiedenis, hetwelk toch de grondslag van alles is. Men zou hier ook iets kunnen verwachten over het onderwijs in de Kerkelijke Geschiedenis, dat in
later tijd aanbevolen is, en althans voor sommigen nuttig zou kunnen zijn. Zoo zou men hierbij ook kunnen onderzoeken,

{==491==} {>>pagina-aanduiding<<}
of en in hoe verre men de gevoelens van andersdenkenden behandelen moet. - Bij de stof van het godsdienstig onderwijs heeft de Schrijver ook gesproken over het gebruik van leerboekjes, hoewel dit meer tot den vorm schijnt te behooren, en teregt iets opgemerkt over het nadeel van vraagboeken, ofschoon dit nog voor uitbreiding vatbaar zou zijn. Korte stellingen mogen naar des Schrijvers oordeel beter zijn; maar Rec. vindt ze toch ook al te weinig zamenhangend, en blijft nog steeds vragen: Waarom moet men toch, terwijl men, volgens de verbeterde manier van onderwijs, alles anders door andere, veel gepastere middelen, door leesboeken enz., leert, alleen de voor hart en leven belangrijkste zaak door het dorste middel, dat mogelijk is, zich eigen maken? Is dit geschikt, om verstandelijke en hartelijke belangstelling te verwekken voor eene Godsdienst, die zoo geheel in geest en waarheid moet zijn? - Ook over het aanvoeren van bewijsplaatsen, dat de Schrijver, bl. 79, maar even aanroert, zou, als eene zaak, waarbij zeer veel in acht te nemen is, veel meer te zeggen zijn.
Hierop volgt nu het tweede voorname deel des geheelen werks, namelijk de wetenschap van het liturgische beginsel in de praktische Godgeleerdheid, of de Liturgiek. - Na eene gepaste inleiding, waarin men derzelver omvang en begrip omschreven ziet, en eene goede korte geschiedenis der Protestantsche Liturgiek, met aanwijzing der fontes, vindt, bevat het Iste Hoofdstuk van het 1ste deel zeer goede, ofschoon hier misschien wat te uitgebreide aanmerkingen over de eerdienst in het algemeen; zoo ook het 2de over de Christelijke in het bijzonder, en over de daarin bestaande vormen, waar men de daarin plaats hebbende gebreken bij Roomsch en Onroomsch, en het zuiver eigenaardige van dezelve, met betrekking tot die vormen, zeer wel aangewezen ziet. Minder kan Rec. zich met den oorspronkelijken Schrijver vereenigen, wanneer hij bl. 202 env. een voorstander van vaste liturgische vormen blijkt te zijn. Neen! deze zullen de eenheid niet behouden, zoo min als de

{==492==} {>>pagina-aanduiding<<}
symbolische boeken dit vermogen, maar veeleer sleurwerk, of gewetenskwelling, of huichelarij voortbrengen. Veelmeer wil Rec., met den Heer busch keiser, bl. 206 (1) ‘zichzelven en zijnen ambtgenooten geluk wenschen, dat wij eene redelijke vrijheid genieten, welke ook in het algemeen naar eisch gewaardeerd wordt.’
In de behandeling van de bijzondere Liturgiek vindt men, in de 1ste Afdeeling, over de algemeene vormen van eerdienst, wederom eene goede historie van het Protestantsche kerkgezang, waaruit men zien kan, hoeveel men in het Nederlandsch Hervormd Kerkgenootschap te dezen opzigte nog mist, wanneer men het vergelijkt bij hetgene, dat bij anderen en elders plaats heeft. In § 37 en volgg. vindt men ook goede opmerkingen over den aard en het wezen van kerklied en kerkgezang, maar hier en daar pia vota, of ook wel eens wat oppervlakkig en voor uitbreiding en vermeerdering vatbaar, b.v. over het gebruik van leerdichten of gebeden als gezangen, over het feest- en beurtgezang. Zoo zou men ook bij het hier wél gezegde over het kerkgebed kunnen onderzoeken, in hoe verre hetzelve naar de leerrede geschikt moet zijn, en bij § 45 nog wel iets meer kunnen voegen over de keus van de kerkelijke Bijbellezing.
Bij de 2de Afdeeling, die over de bijzondere vormen van eerdienst handelt, zou Rec. het woord sakramenten, om bekende redenen, liefst vermijden, en althans niet zeggen, dat ‘de Doop een sakrament is, met hetwelk bijzondere hoogere gaven zijn verbonden,’ (bl. 280) waarvoor hij geen het minste bewijs weet. Over Doopsformulier en plegtige Doopsbediening had men meer mogen verwachten. - In plaats van het uitvoerige berigt over de Avondmaalsbediening in Zweden en Schotland, zou Rec. veel meer verlangd hebben over het hoe veel maal in het jaar houden van deze plegtigheid, over de voorbereiding en nabetrachting, (waar zijn ‘de vele plaatsen in het N.V., die de voorbereiding wettigen’? (bl. 216.) Rec. kent er niet ééne, doch zegt

{==493==} {>>pagina-aanduiding<<}
dit geenszins, gelijk van zelf spreekt, om dezelve te doen verwaarloozen) over het formulierlezen en de vragen; over de tafelgesprekken; over het vereenigen van alles in ééne handeling, enz. Maar het is ook hier waar: Ars longa, vita brevis est, en: Non omnia possumus omnes. Zonderling is het, dat er hier (bl. 308) nog bedenking gemaakt wordt over het zelf communiceren des bedienenden Geestelijken. Is hij dan niet, zoowel als alle aanzittende Christenen, medelid der tafel? Is dus het tegendeel niet eene ongerijmdheid in zichzelve? - Het overige, in deze Afdeeling voorkomende, gaan wij kortheidshalve voorbij.
In de 3de Afdeeling, die over de benoodigdheden tot de Christelijke eerdienst handelt, vindt men veel, dat men daar niet verwachten zou, zoo als over de heilige tijden, plaatsen, teekenen en gereedschappen, dat ook niet uitsluitend tot de Geestelijken behoort, of wel waar men verlangen zou te weten, wat de Leeraar daarin doen moet; sommige dingen daarentegen, waarin zijne werkzaamheid onontbeerlijk is, zoo als op de algemeene en bijzondere feesten, waarbij het er wel zeer op aankomt, wat hem daarin naar den aard van het Protestantisme te doen staat, maar waarover men hier weinig of niets vindt.
Het overige derde deel des werks bevat de wetenschap van het maatschappelijk beginsel der praktische Godgeleerdheid, of de leer van het Herderlijk werk (Pastoraal-Theologie) in eenen meer bepaalden zin, hetwelk in twee Hoofddeelen gesplitst wordt, het Kerkbestuur en de Zielzorg. - Van het eerste wordt in de 1ste Afdeeling weder eerst een goed geschiedkundig overzigt gegeven; hierop worden de algemeene beginselen voorgesteld, en verder over de wetgevende en uitvoerende magt in het Kerkbestuur over het geheel zeer wel gehandeld. Het schraalste vinden wij hetgene, dat hier, § 72, over de kerktucht bij de lagere Kerkbesturen voorkomt. - De aanmerkingen, die de Heer busch keiser op de verkiezingen bij het Nederlandsch Hervormd

{==494==} {>>pagina-aanduiding<<}
Kerkbestuur maakt, zijn geenszins buiten tegenspraak of bedenking. Misbruiken en verkeerdheden kunnen er altijd plaats hebben; maar eene meer democratische wijze van verkiezing, die Z. Eerw. voorstaat, schijnt niet minder tot kabaleren en ongeschikt verkiezen aanleiding te kunnen geven; en wat bl. 421 beweerd wordt, is niet juist, want het lid van het Classicaal Bestuur, dat in het Provinciaal Kerkbestuur zitting heeft, en dus ook in de Synode kan komen, kan alleen de Praeses van hetzelve zijn, die als zoodanig niet door de Classis, maar door het Classicaal Bestuur bij zestal, door het Provinciaal Kerkbestuur tot een drietal verminderd, voorgedragen wordt. Dat het doelmatige der Kerkvisitatie wel iets, ja veel te wenschen overlaat, en wel te verbeteren zou zijn, wil Rec. gaarne toestemmen; ofschoon er daarom, ook volgens zijne ondervinding, nog geene reden is, om er zoo laag op te vallen, als hier geschiedt: en wat het hier voorgeslagene middel betreft, dat twee of drie Leeraars de overigen bezoeken, met hen over hun vak spreken, mededeeling doen en raadgeven enz., de Heer busch keiser denke er nog eens over na, en brenge het eens, met deszelfs waarschijnlijke gevolgen, in zijne verbeelding van het papier over in de praktijk, en Rec. vreest, dat het middel nog erger dan de kwaal zal zijn, maar heeft hier geene ruimte, om dit uiteen te zetten.
De aanmerkingen, die in de inleiding der 2de Afdeeling over de zielzorg voorkomen, zijn over het geheel zeer goed en nuttig; hoewel het altijd moeijelijk blijft, hiervoor algemeene regels te geven, waaronder men ook wel plaatsen mogt, dat men meer zielzorger zijn, dan wel schijnen moet, en zich althans als zoodanig niet opdringen, enz. enz. - Het oordeel, hier bl. 444, 5 over de hoogere standen geveld, acht Rec. over 't geheel genomen te ongunstig en eenzijdig: onpartijdig zoo wel het goede als het kwade vermeldende, zou men hierover voor den zielzorger nog vrij wat nuttigs kunnen zeggen. - Bl. 446, 7 wordt gehandeld over het huis-
{==495==} {>>pagina-aanduiding<<}
bezoeken; maar hierbij vraagt men zich natuurlijk vóór alle dingen: Wat is huisbezoeken? Verstaat de Schrijver er door, wat men κατ᾽ἐξοχὴν zoo noemt, dan zou men veel meer verwacht hebben, daar hierover nog al iets te vragen valt; of meent hij, zoo als het eerder schijnt, de gewone bezoeken, dan is het ook voor aanmerkelijke uitbreiding vatbaar.
Verder bevat deze Afdeeling twee gedeelten, die, tot voorkoming van verwarring, liever onderafdeelingen of dergelijke, dan afdeelingen, hadden kunnen heeten, en die over de zorg van den Geestelijken voor de Gemeente in het algemeen, en voor ieder Lid in de Gemeente handelen, en zeer veel goeds bevatten, ofschoon de Schrijver zich den invloed des Geestelijken wel eens te groot, te ideaal voorstelt, en veel wel bij de pia vota zal blijven. - Wat hij hier van den invloed der Geestelijken op de Volksscholen zegt, kan, naar onze tegenwoordige inrigtingen, geene plaats hebben; of zoo al, dan moet het ook aan die van andere Christenkerkgenootschappen toegestaan worden; en hoe vele botsingen enz. enz. zouden hieruit ontstaan! De Schrijver heeft zich hier en elders te veel eene Landgemeente voorgesteld, die enkel Protestantsch, en waar maar één Geestelijke is. - Wat § 86 voorkomt over de zorg voor de armen is onder ons meestal niet genoeg bruikbaar, omdat de Geestelijke er zelden zoo alleen mede belast is, ja dikwijls er niets mede te maken heeft. - Wat hier over het moeijelijke werk van het zieken-bezoeken voorkomt (bl. 517-523) is wél, maar laat nog veel te vragen en op te merken over. Dat gebeden daarbij doelmatiger zouden zijn, dan gesprekken, (bl. 521) ja! dat is ook al cum grano salis te nemen: het is niet gemakkelijk, hierin het doelmatige te treffen; en het wordt zoo ligt een Protestantsch opus operatum.
Zeer belangrijk is over het geheel het Aanhangsel over de persoonlijkheid van den Protestantschen Geestelijken, dat misschien wel in het werk zelf hier of daar had kunnen ingelijfd worden. Gelijk hetgene, dat hier

{==496==} {>>pagina-aanduiding<<}
over de Wijsbegeerte als vereischte voorkomt, naar waarde behandeld is, zoo zou Rec. ook aan dat over de Taalkennis, vooral over die der Bijbeltalen, om het groote gewigt van dezelve, nog wel meer uitgebreidheid wenschen. - Op hetgene, dat bl. 563 gezegd wordt: ‘Gij zijt niet beroepen, om uwe overtuiging, maar die der Kerk voor te dragen,’ zou verbazend veel af te dingen zijn. Is dit jurare in verba magistri naar het Protestantsche grondbeginsel? En wie zijn dan voor ons die doctores irrefragabiles? Waar is die persuasio et auctoritas Ecelesiae? Is zij nog dezelfde als vóór twee of drie eeuwen? Waar zetelt dit haar despotisme? Is de voldoening aan dien eisch van eenen zelfstandigen en eerlijken man te verwachten? enz. enz. Rec. vindt het noch nuttig noch aangenaam, over dit meermalen behandeld onderwerp nog langer te polemiseren. Liever getuigt hij nog naar waarheid, dat hij zich beter vereenigen kan met het vele goede, dat in dit Aanhangsel over den godsdienstigen zin en het godsdienstig zedelijk karakter des Leeraars gezegd is; en hij eindigt zijn verslag met den wensch, dat dit veelzins nuttige werk veel moge toebrengen, om zulk eenen zin en zulk een karakter te vormen bij allen, die de gewigtige taak op zich nemen, om het Evangelisch Leeraarambt, volgens Protestantsche grondbeginselen en naar eigene overtuiging, getrouw en met goede hoop uit te oefenen.




De Waarde der Kleinigheden in de Zedekunde, door Dr. F.v. Reinhard. Uit het Latijn en Hoogduitsch vertaald. Met eene aanprijzende Voorrede van E. Kist. Tweede, herziene Druk. Te Leeuwarden, bij G.T.N. Suringar. 1837. In gr. 8vo. XXVIII en 246 Bl. f 2-50.

Met genoegen zien wij in onze taal eenen tweeden druk verschijnen van een werk, voor welks vertaling de be-
{==497==} {>>pagina-aanduiding<<}
roemde ewaldus kist, vóór 39 jaren, eene aanprijzende Voorrede schreef; voor welks degelijken inhoud de naam van den niet minder beroemden Moralist reinhard ten waarborg verstrekt; welks hier zoo goed behandeld onderwerp van blijvend belang in de Zedekunde en van blijvende waarde voor de zelfkennis en zelfvolmaking is. Het moge dus eene kleinigheid schijnen, deze nieuwe uitgave van de reinhardsche Waarde der Kleinigheden aan te prijzen; wie zich met derzelver inhoud nader bekend wil maken, zal zien, dat hiertoe alle reden bestaat, en dat het wel eens goed is, de aandacht op nieuw te vestigen op zulke vroegere werken, die door de menigte van andere latere, waaronder insgelijks voortreffelijke zijn, somtijds verdrongen en onverdiend vergeten worden. - Wij kunnen niet nalaten het volgende uit de Voorrede van kist over te nemen, en daarmede onze aankondiging te besluiten: ‘Men verbeelde zich intusschen niet, dat dit geschrift geschikt is, om, gelijk het gemeenlijk met boeken in de leesgezelschappen gaat, vlugtig en ter loops gelezen te worden; (*) dan zal men voorzeker van hetzelve geene de minste nuttigheid hebben, noch ook over deszelfs waarde eenigzins kunnen oordeelen. Het is een geschrift, dat bestudeerd moet worden. Men moet hetzelve met de grootste aandacht lezen en herlezen. Men moet met hetgeen men leest nederdalen in zijn eigen hart, en bij de menschkundige waarnemingen, die men hier aantreft, zijne eigene waarnemingen voegen. Bijzonder is dit werk geschikt voor Leeraars van de Godsdienst, aan welke wij het, als eene uitmuntende bijdrage tot de regte behandeling van de Christelijke Zedeleer,
ten sterkste kunnen aanprijzen.’

Verhandeling over de Dronkenschap en derzelver gevolgen; benevens voorbehoed- en geneesmiddelen tegen de-
{==498==} {>>pagina-aanduiding<<}
zelve. Naar de Hoogduitsche vertaling van de vijfde Engelsche uitgave der Anatomy of Drunkenness van Dr. Robert Macnish. Te Groningen, bij J. Oomkens. 1838. In gr. 8vo. 124 Bl. f :-90.

Wij ontvingen deze Verhandeling met welgevallen en lazen dezelve met belangneming. De Vertaler behoort ook onder de zoodanigen, die, nevens ons, met smart bespeuren, dat onder de volksondeugden, welke, in alle deelen van Europa, het hoofd meer en meer beginnen te verheffen, de Dronkenschap vooral behoort genoemd te worden; dat dezelve in Nederland in eenen onheilspellenden graad voortwoedt, en dat de menigvuldige groote misdrijven, met welker beschrijving onze dagbladen somwijlen gevuld zijn, voor een groot deel, het zij middellijk of onmiddellijk, aan de gevolgen der dronkenschap mogen worden toegeschreven. Bij de bescherming, welke deze verderfelijke gewoonte hier en elders schijnt te vinden, of, zoo men wil, bij de groote laauwheid, waarmede, over het geheel, de voortgang des kwaads wordt aangezien, kunnen er zich niet te veel stemmen verheffen, om de, hun verderf te gemoet snellende, slagtoffers der dronkenschap eenigzins in hunnen loop te stuiten. En leenden wij, nog onlangs, onze Boekbeschouwing en Mengelwerk, om, zoo mogelijk, deze stemmen ingang te doen vinden, ook deze vertaalde arbeid des Heeren macnish prijzen wij, met vertrouwen, ter behartiging aan bij allen, die het wél met het Vaderland en de Menschheid meenen.
Alhoewel de zedelijke bedoeling van den Schrijver in dit werkje niet te miskennen valt, zoo is de behandeling des onderwerps voornamelijk van eenen wetenschappelijken aard; iets, dat, bij zekere bepaalde klasse van Lezers, eene nuttige zijde kan hebben. Ons bestek gedoogt niet, in eene ontwikkelde ontleding dezer Verhandeling te treden; dan, om onze Lezers te doen zien, wat hij in dezelve, ter beschouwing en overweging, zich ziet aangeboden, laten wij hier volgen de opschriften der

{==499==} {>>pagina-aanduiding<<}
Hoofdstukken, waarin deze Verhandeling is afgedeeld. 1. Inleiding. 2. Oorzaken der Dronkenschap. 3. Verschijnselen der Dronkenschap. 4. Invloed van het gestel op de Dronkenschap. 5. Verschillende werking der sterke dranken. 6. Van eenige minder bedwelmende zelfstandigheden. 7. Onderscheid in de werkingen van het Opium en den Alcohol. 8. Natuurkunde der Dronkenschap. 9. Regelen, om de aanvallen der Dronkenschap te genezen. 10. Pathologie der Dronkenschap. 11. Slaap der Dronkaards. 12. Van de Zelfontbranding. 13. De Dronkenschap uit geregtelijke oogpunten beschouwd. 14. Regelen om de gewoonte van het misbruik van sterken drank te genezen. 15. Matigheidsgenootschappen. 16. Raad voor oude drinkers. 17. Uitwerkselen van dronkenmakende middelen op zogende Vrouwen en Kinderen. 18. Sterke dranken zijn niet altijd schadelijk. - Aanhangsel. Tafel van het Alcohol-gehalte in sterke dranken, volgens den Heer brande.
Veel wetenswaardigs - men bespeurt dit reeds uit het bovenstaande - valt er alzoo in deze Verhandeling op te merken en te leeren voor hen, die met den aard der kwaal, derzelver gevolgen, en de voorbehoed- en geneesmiddelen tegen en voor dezelve, wenschen bekend te worden, en waaruit, bij eene meer zedelijke beschouwing en toepassing, menige doeltreffende grondslag en klemmend bewijs kan worden afgeleid.
De gematigde geest en toon van dit werkje beveelt hetzelve inzonderheid aan bij hen, die zich bevlijtigen, om het meer en meer in ons Vaderland toenemend misbruik van sterken drank te keer te gaan. Zij zullen in hetzelve menigen wenk vinden, die hun den weg zal aanwijzen, om, met bedachtzaamheid en zonder overdrijving, het doelwit te bereiken, dat zij zich, door Godsdienst, Menschenmin en Vaderlandsliefde geleid, hebben voorgeschreven. Ook in de bevordering der beste en heiligste zaak zijn voorzigtigheid en matiging onmisbare gezellinnen, en menige lofwaardige bedoeling miste het gewenscht gevolg, omdat men te veel - en te veel

{==500==} {>>pagina-aanduiding<<}
op eenmaal - gewild had. Geschriften, als het onderhavige, verdienen, uit dien hoofde, een' onpartijdigen toets en eene bedaarde overweging; en vanhier dan ook, dat wij ons gchaast hebben, onzen Lezers en Landgenooten, zoo dra mogelijk, een kort berigt van dit werkje mede te deelen, hetwelk wij in veler handen wenschen, en inzonderheid van hen, die, door hunne betrekking tot en hunnen stand in de maatschappij, op anderen, en vooral op de lagere standen, eenen weldadigen invloed kunnen uitoefenen.

Natuurkundige Geschiedenis van de Kusten der Noordzee, en van de veranderingen, welke zij, sedert den Cymbrischen Vloed tot op heden, door Watervloeden ondergaan hebben. Uit het Hoogduitsch van F. Arends. IIIde Deel. Te Groningen, bij W. van Boekeren. 1837. In gr. 8vo. 403 Bl. f 3-60.

Dit derde Deel is eigenlijk de vertaling van de derde afdeeling der Physische Geschichte der Nordsee-Küste, von fr. arends, van welker beide eerste afdeelingen, vóór twee jaren, insgelijks eene overzetting, onder den titel van Natuurkundige Geschiedenis van de Kusten der Noordzee, in twee Deelen, gedeeltelijk met aanteekeningen van Dr. r. westerhoff vermeerderd, bij denzelfden Uitgever in het licht is verschenen en vervolgens ook in dit Tijdschrift aangekondigd. Het nu vermeld wordende derde Deel bevat de Geschiedenis der Watervloeden aan gezegde Kusten. Het onvolledige der berigten omtrent den zoogenaamden Cymbrischen vloed wordt eerst aangetoond, en daarbij opgemerkt, hoe dikwijls de eene Schrijver, zonder onderzoek, de opgaven des anderen slechts heeft nageschreven. Van alle volgende overstroomingen wordt een beknopt berigt, hier en daar met eenige kritiek, geleverd. Vermits de Heer arends in het oorspronkelijke werk geene beschrijving geeft van de overstrooming in 1825, maar dienaangaan-
{==501==} {>>pagina-aanduiding<<}
de verwijst naar zijn Gemählde der Sturmfluthen von 3 bis 5 Februar 1825, (Bremen, 1826) zoo heeft de Vertolker uit dat werk een zoo veel mogelijk beknopt uittreksel gemaakt; terwijl hij de verdere bijzonderheden als genoegzaam bekend onderstelt uit de daartoe betrekkelijke geschriften, hier te lande in het licht verschenen. Naar ons gevoelen is deze Geschiedenis der Watervloeden een goede legger, om bij gelegenheid op te slaan, en eens na te zien, wanneer er al hooge watervloeden en overstroomingen zijn geweest, en wat verwoestingen zij hebben aangeregt; maar om het doorgaande te lezen, gelijk men b.v. eene Geschiedenis des Vaderlands of van het eene of andere tijdperk aaneengeschakeld doorleest, is dit werk veel te dor en kronijkmatig van inhoud. Het
begin, over den Cymbrischen vloed, is het levendigste en onderhoudendste, omdat daarbij de meeste redekaveling en beoordeeling plaats vindt. Doch al het volgende heeft veel van eene kronijk, en dan nog wel alleen van rampspoeden, alle van ééne soort. Trouwens een verhaal van eene reeks van mogelijk een paar honderd overstroomingen, in vele opzigten grootendeels aan elkander gelijk, moet wel (men vergeve ons het woord) bij de lezing vervelend zijn. Dit ligt in den aard der stof, en is den Schrijver even min als den Vertaler te wijten.






Nederlandsche Volksoverleveringen en Godenleer, verzameld en opgehelderd door Mr. L.Ph.C. van den Bergh. Te Utrecht, bij J. Altheer. In gr. 8vo. 232 Bl. f 2-20.

Nieuwe Werken van het Zeeuwsch Genootschap der Wetenschappen. Isten Deels 1ste Stuk. De Provincie Zeeland, in hare aloude gesteldheid en geregelde vorming beschouwd, door J. ab Utrecht Dresselhuis, Predikant te Wolfaartsdijk, enz. Te

{==502==} {>>pagina-aanduiding<<}
Middelburg, bij de Gebr. Abrahams. In gr. 8vo. 151 Bl. f 1-70.

Onderzoek naar den tijd der regering van Wolfaard den tweeden en derden, Heeren van Vere, uit den Huize van Borselen. Aan het Zeeuwsch Genootschap der Wetenschappen ingezonden door nu wijlen Mr. H. van Wijn. Te Middelburg, bij de Gebr. Abrahams. 1837. In gr 8vo. 16 Bl. f :-30.

Onder de aangename verschijnselen van onzen tijd behoort ook eene meer gezette studie onzer Oudheden, Overleveringen en Geschiedenis. De drie hier aangekondigde werkjes leveren weder bewijzen van deze heerschende strekking des geschiedkundigen onderzoeks; terwijl de vrucht daarvan niet alleen voor den Beminnaar der Historie, maar tevens voor den Wijsgeer, den Godgeleerde en den Dichter niet gering is: immers elk hunner vindt er veel, waarmede hij in zijnen meest geliefkoosden werkkring zijn voordeel kan doen.
De Heer Mr. van den bergh geeft eerst eene oordeelkundige Inleiding. Daarop volgen de Volksoverleveringen zelve, gelijk die bij de Middeleeuwsche Schrijvers geboekt staan; en aan het eind van elke Sage vindt men eene verwijzing naar de schriftelijke opstellen, waar de inhoud van het opgesierd of mogelijk bijna geheel verdicht verhaal te lezen is. Eindelijk, en wel beginnende met bl. 107, ontvangt men, onder den titel van Ophelderingen, eene beoordeeling, en zoo veel het kan verklaring, van elke Mythe; waarbij de historische mogelijkheid, ja waarschijnlijkheid, van vele dier overleveringen in de hoofdzaak, als ook de zamensmelting van velerlei berigten in een enkel daardoor fabelachtig geworden tafereel, hetwelk echter in omstandigheden, uit de geschiedenis genomen, zijnen grond heeft, met veel scherpzinnigheid wordt aangetoond. Een Bladwijzer van namen en zaken besluit het geheel.
De aldus behandelde Sagen zijn: friso, of oor-
{==503==} {>>pagina-aanduiding<<}
sprong der Friezen; het roode Klif (bij Stavoren); gruno, of oorsprong van Groningen; oorsprong der Westfriezen of Noordhollanders; uitheemsche Volkplantingen der Friezen; ivo hopper en yglo tadema; Fragmenten uit de Friesche Godenleer; de Hunnebedden (welke de Schrijver, volgens de Ophelderingen, bl. 169, houdt voor het werk der Hunnen, niet der Pannonische, maar der Friesche, de bewoners namelijk van Hunsingo of Hunaland.) Wijders levert hij nog Fragmenten uit de Godenleer der overige gewesten, waarbij de Schrijver de Saliërs in Overijssel plaatst, hetgeen waar kan zijn, zonder daarom weg te nemen, dat een deel dier Sallanders zich naderhand in Zeeland gevestigd heeft; of wel, dat de Saliërs zich in Zeeland hadden neêrgezet, dáár door juliaan overwonnen zijn, en naderhand zich in het Overijsselsche Salland en elders hebben nedergeslagen, gelijk de Heer dresselhuis beweert. Voorts houdt de Heer van den bergh het daarvoor, dat Walcheren naar den Volksgod walcher of mercurius, denzelfden met odin, wodan en warns, genoemd is, en dus niet alzoo geheeten om deszelfs bewalde akkers (valacra en valacrae), zoo als Do. dresselhuis meent. Dan volgt bato; Slavenburg en de Slaven;
Heer lem (de Mythische stichter van Haarlem); de Wilten Koning artuer; elius gracilis, de Zwanenridder; het Geldersche Monster; de dertien Regters; de Moeder des heiligen ludgerus. - Vorenstaande schets zal genoegzaam zijn, om dit belangrijk werk der algemeene aandacht aan te bevelen.
De voortreffelijke Verhandeling van den Heere ab utrecht dresselhuis, die het eerste Stuk van het eerste Deel der Nieuwe Werken van het Zeeuwsch Genootschap der Wetenschappen uitmaakt, beschouwt eigenlijk de vorming van de Zeeuwsche eilanden en gronden, gelijk die uit menigerlij schorren en eilandjes ontstaan zijn; maar het is vooral in de aanteekeningen, dat de Schrijver zijne studie en oudheidkennis ten toon

{==504==} {>>pagina-aanduiding<<}
spreidt. Vreemd klinkende, maar toch tot een' hoogen graad van waarschijnlijkheid opgevoerd, is hetgeen hier met betrekking tot den togt der Argonauten en de omzwervingen van ulysses wordt bijgebragt. De afleidingen van Zierikzee uit Circe en Vlissingen uit Ulyssinge schenen zoodanig in minachting te zijn geraakt, dat men de herhaling daarvan als iets nieuws in onzen tijd mag aanmerken. En echter hoe veel wordt er over dat Ee-ee-a of land der Ee-ee-en, der stroomen of wateren, gezegd, dat zich alzoo gevoegelijk verklaren laat! Ook hetgeen staat aangeteekend van de Saliërs, als bewoners van Zeeland, en eerst naderhand zich naar elders, ook naar het in Overijssel naar hen genoemde Salland, zich hebbende begeven, wordt zeer aannemelijk. Over de Nedersassen, als kustbewoners van Vlaanderen, Zeeland, Zuidholland, tot in Gelderland opwaarts, en over hunne, namelijk de Saksische, als zijnde de Zeeuwsche eilanden, handelt de Schrijver almede verre van oppervlakkig. Men begrijpt, dat melis stoke niet ten onregte meldde, dat, volgens oude boeken, al het land beneden Nijmegen Nedersaksen heette, en dat willebrord, omdat de Engelschen van de Nedersaksen afstamden, zich gemakkelijk in (het zuiderdeel van het toen alzoo betitelde) Friesland kon doen verstaan. Immers in Holland en Zeeland sprak men Nedersaksisch, terwijl alleen eenige Friezen zich aldaar, ten gevolge van veler Sakseren verhuizing naar Grootbrittanje, hadden
nedergezet, en het land in dat der Friezen was ingelijfd. Dat op deze en een aantal andere stellingen des Schrijvers bedenkingen kunnen worden gemaakt, willen wij gaarne toegeven; maar dit is buiten twijfel, dat het geheele geschrift der lezing, der bepeinzing, der bestrijding door andersdenkenden over deze en gene punten, en der uitgave onder de werken eener geleerde Maatschappij allezins waardig is.
Nu wijlen de beroemde van wijn had aan gezegd Zeeuwsch Genootschap eene Verhandeling ingezonden, getiteld als boven. Wel is het onderwerp zoo boeijend

{==505==} {>>pagina-aanduiding<<}
noch zoo algemeen belangwekkend, als die der Heeren van den bergh en dresselhuis, maar voor den beoefenaar van Vaderlandsche Geschiedenis en Oudheden is niets, daartoe betrekkelijk, als het door eenen van wijn, en dan met deszelfs gewone oordeelkunde, behandeld is, van belang ontbloot. Ja, de gedachte, dat de waardige Man overleden is, en men het stuk als een deel zijner nalatenschap aan het Vaderland kan beschouwen, doet ons hetzelve met welgevallen ontvangen en er een' gansch eigenaardigen prijs op stellen, afgetrokken zelfs van den niet onverdienstelijken inhoud. Deze niet uitgebreide Verhandeling zal, met nog eene andere, het tweede Stuk van het eerste Deel der Nieuwc Werken van meergenoemd Zeeuwsch Genootschap uitmaken.




Bijdragen voor Vaderlandsche Geschiedenis en Oudheidkunde, verzameld en uitgegeven door Is. An. Nijhoff. IIIde en IVde Stukje. Te Arnhem, bij J.A. Nijhoff. 1837. In gr. 8vo f 2-50.

De spoedige voortzetting van dit belangrijk Tijdschrift noopt ons, van deze beide Stukken te gelijk verslag te doen; te meer, daar wij vernemen, dat dezer dagen ook reeds het vijfde (het IIden Deels 1ste Stuk) in het licht verschenen is. Deze geregelde opvolging bewijst, dat het den geleerden Verzamelaar noch aan ijverige medewerking, noch aan genoegzaam debiet ontbreekt. Aan het eerste twijfelden wij niet; maar het laatste vooral verheugt ons, niet alleen wijl, zonder dat, deze zoo nuttige bewaarplaats zoude moeten gesloten worden, maar wijl het een doorslaand blijk oplevert van den toenemenden lust bij onze Landgenooten voor eene grondige beoefening onzer Geschiedenis en Oudheden.
Het derde Stuk wordt geopend door eene zeer belangrijke Mededeeling aangaande eene Reis in Frankrijk en Duitschland in het belang van het Huis-Archief des

{==506==} {>>pagina-aanduiding<<}
Konings, door Mr. g. groen van prinsterer, (bl. 153-173.) De Schrijver meldt al dadelijk, dat hij op drie plaatsen vooral zijne verwachting overtroffen vond, te weten te Parijs, Besançon en Cassel. Te Parijs bezocht hij vooreerst de Koninklijke Bibliotheek. Onder het verbazend getal van Handschriften leverden vooral die van colbert hem zeer rijke bouwstoffen op. Voorts het Archief van Buitenlandsche Zaken, alwaar vooral door hem is nageslagen en gebruikt de Correspondance de Hollande, ruim 400 boekdeelen, door elkander een paar honderd brieven (waaronder de geheimste in cijfer) bevattende. Eindelijk de Archiven van het Rijk, waar ook, onder den naam van Archives de Simancas, een aanzienlijk gedeelte der Archiven van Spanje, zeer opmerkelijk voor onze Geschiedenis, bewaard wordt. - Te Besançon vond hij in de Stads-Bibliotheek de rijke nalatenschap van den Kardinaal de granvelle, ruim 80 folianten. Die gewigtige papieren zijn in de 17de eeuw gerangschikt, nadat men ze uit zolders en kruidenierswinkels, waar met depèches peperhuizen werden gemaakt, nog even bij tijds had gered. De Heer groen heeft dezelve naarstig doorsnuffeld, en is van oordeel, dat het karakter van granvelle daarin in een gunstiger licht voorkomt, dan men gewoonlijk meent. - Te Cassel, eindelijk, vond hij, in een' bijna vergeten hoek, eene kast, bijna geheel bezet door portefeuilles met stof overdekt, en onder het opschrift: Niederländische Kriegs- und Religionssachen. Daarin vooral heeft hij menig uur met naslaan en afschrijven van het nieuwe en meest belangrijke besteed. - Van dit alles hopen wij de
vruchten te zien in de aanstaande Deelen der Archives ou Correspondance inédite de la Maison d'Orange-Nassau.
Behalve deze uitgebreide mededeeling, bevat dit derde Stuk de volgende opstellen: Uittreksels uit de Recessen der Hansesteden ten aanzien der betrekking van de Geldersche Steden tot het Hanseverbond, door p.c. molhuysen (bl. 174-187); Stukken betrekkelijk de on-
{==507==} {>>pagina-aanduiding<<}
derhandelingen, in 1615 te Lubeck gevoerd, door de afgevaardigden van de Geldersche Hansesteden en Deventer, met de Duitsche Hansesteden, door Mr. l.a.j.w. baron sloet (bl. 188-198). Beide belangrijk, doch voor geen uittreksel vatbaar. - De Heer van bolhuis onderzoekt, bl 199-206, de vraag: Heette Dordrecht vroeger Durfos? en beantwoordt die ontkennend. Hij toont aan, dat de plaatsen, bij den Kronijkschrijver regino, op het jaar 897, Durfos en Florichingae genoemd, verkeerdelijk voor Dordrecht en Vlaardingen gehouden zijn, en veel hooger aan de Maas, in het Namensche of daaromstreeks, moeten gezocht worden. Hij gist, of voor Durfos niet moet gehouden worden zeker plaatsje aan de Maas, 't welk op oude kaarten Foz genoemd wordt. Dur toch beteekende, volgens sommigen, bij de oude Duitschers, water; en dus kon Dur-Foz beteekenen Foz aan de Rivier, in tegenoverstelling van het meer westelijk gelegen Fosse, 't welk niet aan de Maas ligt. Wij vinden deze gissing wat zwak en vergezocht. Trouwens met Etymologiën kan men tot in het oneindige gissingen maken. Met meer schijn van waarheid houdt hij Florichingae voor Florenges in de Ardennes. - Op
dit stuk volgt eene Oorkonde, houdende een Handelsvoorregt aan die van Kuilenburg in 1433 te Calais verleend. - Het overige bestaat uit (zeer uitgewerkte) Aankondigingen van nieuwe Werken over Vaderlandsche Geschiedenis, Berigten enz. Onder deze moeten wij hulde doen aan het uitmuntend Verslag, door den Heer nijhoff geleverd, van van doorninck's geleerde, maar misschien wat al te uitvoerige (bekroonde) Latijnsche Verhandeling over de grenzen van Friesland in de Middeleeuwen. Dit Verslag alleen is 21 bladzijden groot, en zal hoogst nuttig en welkom zijn aan allen, die belangstellen in de zaak, maar den tijd missen, om de uitgebreide Verhandeling van den Heer van doorninck te bestuderen.
Vooral niet minder belangrijk dan dit derde is het

{==508==} {>>pagina-aanduiding<<}
vierde Stuk. Hetzelve wordt geopend met, of liever bestaat voor de helft uit eene uitstekende Verhandeling van den geleerden Groningschen Advocaat Mr. h.o. feith, onder den zedigen titel van: Korte schets van de oude gewoonte, om in houten gebouwen te wonen, en van derzelver overgang tot steenen woningen, voornamelijk in Groningen, (bl. 209-265.) Waarlijk een stuk van diepe geleerdheid, en zóó geschreven, dat wij het aan hen, die Oudheidkunde eene dorre studie noemen, gerustelijk als geneesmiddel durven aanbevelen. Wie prijs stelt op eenen rijkdom van belangrijke zaken, in een kort bestek bijeengebragt, en daarbij een helder inzigt wil verkrijgen in de burgerlijke en openbare bouwkunde der Middeleeuwen, zal met deze Verhandeling, even als wij, hoog loopen. - Hierop volgen kortere stukken: De Stad Elburg voor het Keizerlijk Hofgerigt gedaagd, in den Rijksban gedaan en daaruit ontslagen; - Uitrusting te Elburg van een Schip ten dienste der Hanse; - Brief van den Gouverneur-Generaal joan maetsuyker uit Batavia, 19 Augustus 1663 (met facsimilé zijner handteekening); Andach. (De Heer nijhoff bewijst, dat dit woord, 't welk dikwijls in oude dagteekeningen voorkomt, niet beteekent daags daarna, maar de achtste dag, de Octave.) Eindelijk ontmoet men hier nog een paar Bijdragen tot het oude Strafregt; waarna het Stuk met uitvoerige Aankondigingen der Werken van ypey en feith, groebe, groen van prinsterer, en een Berigt omtrent de voorgenomene uitgave der Beschrijving van Dordrecht, door de Heeren smits en schotel, besloten
wordt.







Reizen mijner Jeugd; uit mijne Aanteekeningen voor mij en voor anderen. Door den Schrijver van de Brieven van eenen Afgestorvenen. Te Haarlem, bij de Wed. A. Loosjes, Pz. In gr. 8vo. 181 Bl. f 2-20.

{==509==} {>>pagina-aanduiding<<}


Eene Maand in Zuidwestelijk Duitschland. Reisverhaal en Reisboek, geschreven door J.P. Sprenger van Eyk. Te Rotterdam, bij Mensing en van Westreenen. 1837. In gr. 8vo. 171 en 33 Bl. f 2-60.

Mijne Emigratie in Duitschland, Engeland en Ierland, in 1799-1802; met een Verslag omtrent de Hollandsche Brigade in dienst van Groot-Brittannië, onder bevel van Z.D.H. den Heere Erfprins van Oranje-Nassau; alsmede eene korte Beschrijving van eenige Bijzonderheden te Londen, opgeteekend gedurende mijn verblijf aldaar in 1804. Te Utrecht, bij N. van der Monde. 1837. In gr. 8vo. 295 Bl. f 2-80.

1. De levendige schrijftrant van den ‘Afgestorvene’ is reeds te zeer aan onze Landgenooten bekend, dan dat Rec. noodig zou hebben, daarover veel te zeggen. De onderhavige aanteekeningen op eene Reis door een gedeelte van Frankrijk en Italië in 1809 verraden den aanleg des Schrijvers tot dien hoogst onderhoudenden stijl, door welken hij later schitterde, doch missen te gelijk nog dat geacheveerde, (wij weten het niet beter te zeggen) dat men in zijne Brieven en Omwandelingen opmerkt. Eene kleine proeve van het fijne oordeel des Vorsten mogen wij den Lezer niet onthouden. ‘Bij elk vernieuwd bezoek heb ik het Pantheon altoos met grootere verrukking betreden, en zoude bijkans het tegendeel van de St. Pieterskerk zeggen. Bij deze bestond bijkans altoos mijne grootste verbazing daarin, dat ik er niet meer over verbaasd was. Ik overtuigde mij meer door de vermoeidheid mijner leden, dan door mijne oogen, dat ik mij inderdaad in zulk een ontzaggelijk gebouw bevond, hetgeen de uitgestrektheid van eene kleine stad (?) heeft; en in weerwil hiervan had ik altijd veel moeite, zinnelijk te ontwaren, dat derzelver enkele pilaren werkelijk meer ruimte besloegen, dan som-
{==510==} {>>pagina-aanduiding<<}
mige geheele kerken in de stad; dat het hoogaltaar hooger was, dan het paleis Farnese, het hoogste paleis in Rome, enz.
Aangenamer deed het mij aan, dat deze kerk zelfs haar eigen klimaat heeft, eene altoosdurende lentelucht, die verkoelend in den zomer en verwarmend in den winter is. Ja, zeide men mij, toen men mij al de verwonderenswaardige bijzondere deelen noemde, dit zijn alles bekende daadzaken; maar de bouwmeester heeft alles zoo buitengemeen kunstig geregeld, dat het oog, door de juiste inachtneming der evenredigheden misleid, het geheel niet een tiende gedeelte zoo groot schat, als het waarlijk is. - Het is toch inderdaad eene schrale kunst, welker hoogste triomf het zoo ver gebragt heeft, het op zichzelf verbazend groote kleiner te doen schijnen.’
En na de vergelijking der koepels van de beide genoemde tempels, welke allezins ten voordeele van het Pantheon uitvalt, heet het: ‘Indien derhalve bramante (of michel angelo) waarlijk gezegd heeft: “gij bewondert den koepel van het Pantheon op de aarde, ik wil hem in de lucht plaatsen;” dan heeft hij, zoo als niet zelden geschiedt, bedriegelijke woorden gesproken, die op het eerste gehoor verbazing wekken, maar bij nadere toelichting toch geen steek houden: want veel kan op aarde met groote bewondering beschouwd worden, wat in de lucht geheel niet op zijne regte plaats staan zoude. Zoo, bij voorbeeld, iemand, wien nog grootere hulpmiddelen ten dienste stonden, ons zeide: “gij bewondert de piramiden op aarde; ik wil ze in de wolken zetten,” en ook inderdaad de piramiden op den top van den Chimborazzo of Montblanc weder opbouwde, waar die ontzaggelijke massa's nog maar als schilderhuisjes zich vertoonen zouden, - moesten wij dan niet, wel is waar, over de moeijelijke onderneming ons verbazen, maar toch bekennen, dat de piramiden op aarde eenen veel grooteren indruk op ons maken zouden, dan in de wolken, waar zij, aan de maat onzer oogen onttrokken, ons niets ter vergelijking rondom zich aanbieden?’

{==511==} {>>pagina-aanduiding<<}

2. Ook den Eerw. sprenger van eyk kennen wij als gevoelvol opmerker en levendig beschrijver van de door hem bezochte heerlijke natuurtooneelen. Het voor ons liggend werkje levert daarvan eene nieuwe proeve. Van Rotterdam ging de reis over Cleve, Crefeld en Keulen naar Bonn en Coblentz; den linkeroever der Moezel op tot Trier; den regteroever terug tot Berncastel, en van daar naar Bingen, Wiesbaden, Rudesheim, St. Goar; voorts weder naar Coblenz en met de stoomboot huiswaarts. Die deze Goddelijk schoone streken bezocht, kan over de juistheid van de beschrijvingen des Reizigers oordeelen; die ze niet kent, zal zich - laten tijd en middelen het hem toe - er toe uitgelokt vinden, en, besluit hij er toe, aan dit fraai geschreven en zindelijk uitgevoerd werkje eenen uitmuntenden gids hebben, die hem overal met de beste reisgelegenheden, zelfs met de kosten van het een en ander, en met de beste logementen bekend maakt. Om dit een en ander bevelen wij dit reisverhaal, voorzien van een lithographisch Kaartje, voorstellende de Moezel van Coblenz tot Trier, welmeenend aan.
3. Voegen wij hierbij, omdat het goeddeels mede een reisverhaal is. Het werkje is wél geschreven. Niemand zal het onvoldaan uit de hand leggen, maar den Schrijver voor de herinnering aan een treurig en belangrijk tijdvak, en voor meer dan ééne lezenswaardige opmerking meer dank zeggen, dan den Uitgever voor de ellendige steendrukplaat, welker onderwerp alleen van den persoon, die de vaandels uitreikt, onzen tegenwoordigen Koning, eenig belang ontleent.




Reizen en Lotgevallen van Dr. Vollmer, Professor in de Natuurkunde en Chemie, in onderscheidene gewesten der aarde. (*) Vrij vertaald door J. Olivier, Jz. Met Platen. Te Utrecht, bij L.E. Bosch. In gr. 8vo. 356 Bl. f 3-50.


{==512==} {>>pagina-aanduiding<<}

De kundige Vertaler, aan wien men meerdere geschriften voor de kennis van Nederlandsch-Indië verschuldigd is, heeft zich op nieuw verdienstelijk gemaakt door de wijze, op welke hij deze reisbeschrijving op vaderlandschen bodem heeft overgebragt. Het oorspronkelijke reisverhaal gelezen hebbende, was hij door vele bijzonderheden evenzeer voor den Schrijver ingenomen, als tegen hem ‘door zijne soms met al te groote dichterlijke vrijheid zeer hoog gekleurde en hier en daar zelfs geheel in zijne verbeelding geschapene tafereelen.’ Intusschen vernam hij, dat dit werk in onze taal stond overgezet te worden door iemand, die nooit in persoon eenige van de landen bezocht had, welke de Heer vollmer met zooveel botviering aan zijn vernuft beschreven heeft. Hij overreedde dus den Overzetter, om hem de taak der vertaling over te laten, ‘opdat niet welligt een ander, met de Oost-Indiën geheel onbekende, vollmer's berigten ongelouterd in de wereld mogt zenden.’ - ‘Ik heb,’ schrijft hij, ‘geene eigenlijke vertaling op mij genomen, maar zijne beschrijving slechts hier en daar gevolgd, waar ik die voor naauwkeurig hield.’ - ‘Waar de Schrijver, gelijk te Batavia en elders in den Oost-Indischen Archipel, geheel tot dichterlijke vinding overgaat, ben ik van zijn spoor geheel afgetreden, om eenige schetsen te geven, voor welker waarheid ik volkomen durf instaan.’ Wierd op die wijze elke vertaling ondernomen, dan zouden zij tot verrijking onzer Letterkunde strekken, daar nu integendeel rijp noch onrijp de vertaalwoede ontkomt, en niet weinig fabrijkmatig wordt afgeknoeid. Mogten toch eens alle solide Boekverkoopers in ons Vaderland zich vereenigen, om, zooveel maar immer doenlijk is, allerlei buitenlandsche prullen uit onze Letterkunde te houden! Dit, vereenigd met het tegengaan van de
tegenwoordige letterkundige centen-kramerij, in allerhande oppervlakkigheidspakhuizen uitgestald, beschouwen wij als het eenige middel, om den degelijken Boekhandel te bevorderen, vaderlandsche Schrijvers op te wekken, oordeelkundige Vertalers aan te moedigen, en alzoo het uitgeven van nieuwe boeken tot wezenlijke verrijking onzer Literatuur te doen strekken. Het doel, waarmede de vertaling van het onderhavige geschrift ondernomen werd, gaf ons eene te gereede aanleiding, om dit hier niet te zeggen.
De reis zelve gaat hoofdzakelijk door Zuid-Amerika en

{==513==} {>>pagina-aanduiding<<}
een gedeelte van den Oost-Indischen Archipel. Wij zouden den Schrijver onregt doen, wanneer wij wilden ontkennen, vele belangrijke bijzonderheden in zijn werk te hebben aangetroffen. Wij rekenen daartoe o.a. de natuurtafereelen in de Andes; de beschrijving van eenen merkwaardigen volksstam in Amerika (bl. 220-242); de opmerkingen over de sporen eener vroegere beschaving in dat werelddeel, enz. Jammer maar, dat Rec. althans zich niet overal kon onthouden van een ongeloovig hoofdschudden. Niet alleen, omdat het straks aangehaalde uit de Voorrede van den Vertaler ons eenigermate had voorbereld op het vernemen van vrij ongeloofelijke dingen; maar ook, vermits men nog al het een en ander naauwelijks lezen kan, zonder een: credat Judaeus Apella! uit te roepen. Twee staaltjes slechts. Bl. 21 lezen wij van regendruppels van ‘meer dan een duim middellijn.’ Bl. 76 van pijlen 500 schreden of 1000 voet verre te schieten. ‘Ik heb na mijne terugkomst in Europa zelf met zulk eenen boog op een ijzeren harnas, op 200 voet afstands geschoten, en telkens, wanneer ik goed trof, vloog de pijl er doorheen, zonder een vedertje achter te laten.’ Het tafereel, van de heffing der tolregten te Rio-Janeiro, (bl. 47) van de inrigting der legers aldaar, (bl. 49) en van de Braziliaansche dames opgehangen, (bl. 52) is mede, om niets meer te zeggen, zeer sterk gekleurd. Ééne opmerking over dit land nemen wij over: ‘Alles werkt mede, om dit schoone land in den ellendigsten toestand te doen verkwijnen. De bevolking wordt door onverstandig bestuur verdrukt; de Godsdienst door schraapzuchtige priesters onteerd; de handel door verkeerde inrigtingen, monopoliën en verbodsmaatregelen gefnuikt. Zout, tabak, rundvleesch, wijn, buskruid (die het land zoo overvloedig opleveren kan)
zijn monopoliën van den Keizer, even als alle verwhouten, indigo, thee, koffij, enz. Op den grond, die zoo rijk aan salpeter is, mag geen buskruid vervaardigd worden; het land der edelste wijnen moet den wijn uit Portugal bekomen. Verwhouten zijn bij ons duur, en worden hier in onmetelijke wouden aan de verrotting ter prooije gegeven. Nergens kan de veeteelt met beter gevolg beoefend worden dan hier; doch wie zich daarmede bezig wilde houden, zoude het rundvleesch aan de raven moeten overlaten. Zelfs zout en tabak worden uit het moederland ingevoerd. Als dat land eene moeder is, is het voorzeker

{==514==} {>>pagina-aanduiding<<}
de ontaardste stiefmoeder, die immer bestaan heeft.’ (Bl. 58.) Welk eene les voor staatshuishoukundigen! Onze aandacht trok bijzonder het volgende: ‘Deze Quipos zijn bundels van gekleurde draden of plantvezelen, waarin zij kunstig verwikkelde knoopen maken, die zoo velerlei beteekenis hebben, dat zij hierdoor berigten van zeer onderscheiden aard aan elkander kunnen mededeelen. Eene zamenzwering, waarvan het doel de uitroeijing van alle Spanjaarden in de naburige provincie was, werd door middel van Quipos verbreid.’
Gaarne gelooven wij, dat de pracht der natuur in de tropische gewesten van Amerika (ons voornamelijk bekend door de uitmuntende Reisen in die Aequinoctial-Gegenden des neuen Continents van von humboldt en bonpland) den Schrijver begeisterte; maarhier en daar is zijn stijl toch al te gezwollen. Waar het boek openvalt, schrijven wij, ter proeve, een regel of wat af: ‘Wat heerlijk schouwspel! - een vlammende regenboog, een geheele kring omtrekt de onmetelijke ruimte. Waarheen ik mijn oog wende - ginds Aurora, die bloemen op het pad van haren lieveling strooit en den magtigen God des daags aankondigt, - hier Iris, de toppen harer vingeren in het goud der zon gedoopt en het gewelf des hemels met alle bekoorlijkheid tooijende. Phantasus leent haar de kleuren; zij zoomt de wolken met gloeijend purper, de kleine neveltjes met schitterend vuur, en verspreidt een' rozengloed over den ganschen hemel; de poorten des daglichts openen zich, en Helios treedt in stille majesteit te voorschijn.’
Eenige misstellingen moeten wij, uit plaatsgebrek, onvermeld laten. Wij bepalen ons tot ééne zinsnede: ‘Men is hier echter zooverre gevorderd, dat men hun (den Amerikanen) liever, dan anderen, ambten geeft, waarbij het op kunde en getrouwheid aankomt; terwijl de hoogste posten, als die van Vice-koning, President van het hoog Geregtshof en dergelijke, nimmer aan Amerikanen worden gegeven, daar deze laatsten bekend zijn, als in geen geval voor omkooping vatbaar.’ (Bl. 177.) Dit zal, ten zij het eene fijne satyre ware, moeten zijn: nimmer anders, dan aan enz.
De vertaling verdient over het geheel lof. Wandsen (weegluizen, met verlof) en onbenuttigd behooren tot de weinige Germanismen, die wij aantroffen. Voor anthropophagen had-
{==515==} {>>pagina-aanduiding<<}
den wijsliever menschenëters gelezen. Cupido en Amor zijn geene twee verschillende Godheden, veelmin broeders (bl. 174). Charnouni voor Chamouni, bl. 205, en Themis voor Thetis, bl. 212, zijn de voornaamste drukfouten, die wij aanteekenden. De letter is groot genoeg voor een oud oog, doch het voorkomen des boeks niet zeer behagelijk. De steendrukplaten zijn slecht; het onderwerp der tweede is zeer belangrijk, en, schoon de figuren op de derde genommerd zijn, erlangen zij geene de minste verklaring.






Letter- en Geschiedkundige Mengelingen; verzameld en uitgegeven door Prof. H.W. Tydeman. Te Zaltbommel, bij J. Noman en Zoon. In gr. 8vo. 374 Bl. f 3-75.

Poëzij van Casper van Baerle, bijeenverzameld en met eene Levensbeschrijving diens Dichters vermeerderd, door Mr. P.S. Schull, Advokaat te Dordrecht. Te Zierikzee, bij J. van de Velde Olivier. In kl. 8vo. 255 Bl. f 1-50.

Zangen voor de Studenten der Geneeskundige School, door Q.J. Goddard, Chir. et Obstet. Stud. Te Rotterdam, bij P.H. van den Heuvell. In gr. 8vo. 36 Bl. f :-60.

Daar, door opgekomene omstandigheden, de uitgaaf van de Mnemosyne, waarvoor nog een of twee boekdeelen in portefeuille gereed lagen, vertraagd was geworden, en Prof. tydeman inmiddels weder zoo veel toevoer voor dergelijk eene verzameling bekomen had, dat hij dien voorraad niet langer ongebruikt wilde laten liggen, zoo besloot hij, de hier aangekondigde Letter- en Geschiedkundige Mengelingen het licht te doen zien, en wij zijn hem dankbaar voor de uitgaaf. - Eerst ontmoeten wij eene welgestelde Redevoering door den Eerw. veltman, ter nagedachtenis van b.f. tydeman, in leven Th. Dr. en Predikant te Dordrecht. Dan volgen de Koorgezangen bij het lijkfeest van laatstgenoemden, door nu wijlen den begaafden en werkzamen Mr. p.s. schull, en aan het Genootschap Diversa sed una, bij het ten toon stellen der afbeelding van denzelfden, door j. kisselius. Wijders heeft de Uitgever in deze verzameling opgenomen eene Verhandeling van nu wijlen N.T. over den bloei en

{==516==} {>>pagina-aanduiding<<}
voorspoed der aloude Staten, niet ontbloot van alle verdiensten, en mogelijk lang genoeg voor eene Voorlezing (gelijk het stuk dan ook was); maar niet belangrijk genoeg, om te worden uitgegeven, en op verre na niet voldoende uiteengezet. Beter bevielen ons de opmerkingen van Ds. n. westendorp, over eenige gedane Ontdekkingen in Egypte, al is het ook, dat de allerlaatste berigten nog niet geraadpleegd konden worden bij de opstelling. De Redevoering over het oprigten van Gedenkteekenen ter vereering der nagedachtenis van groote en bij uitstek verdienstelijke Mannen, door nu wijlen den Hoogleeraar e. wassenbergh, verdiende de ingeruimde plaats. Belangwekkender is adolf van egmond, Hertog van Gelder, eene Voorlezing door Mr. m. verbrugge: een uitgewerkt stuk, doch te lang voor ééne Voorlezing. Schrandere opmerkingen en goede raadgevingen zijn vervat in Mr. g. dumbar's Onderzoek over de middelen, om den bloei van Letterkundige Genootschappen te bevorderen. De Levensschets van den Geschiedschrijver joh. von müller zal wel aan elken vriend der beoefening van geschiedenis en letteren bevallen. Vertaald, naar het oorspronkelijke van den beroemden Sterrekundige bode, ontvangen wij verder eene heerlijke zinnebeeldige voorstelling: Kepler en de onzigtbare wereld. Met belangstelling las Recensent het aangeteekende door imm. kant over de kracht van den menschelijken wil, om ziekte en smart des ligchaams te bedwingen, gelijk die vermaarde Wijsgeer daarover schrijft aan nu wijlen den beroemden hufeland, met de bijvoegselen en
aanmerkingen daarop van hufeland zelven. Niet onaardig is de hier opgenomen brief uit het Oranje drietal, zijnde een hekelschrift op de stroomdichten, herders- en minnezangen, enz. Over swedenborg, geeft eenige, ook van elders reeds bekende, bijzonderheden op nopens dien merkwaardigen man, en zijne, niet door het magnetismus bij hem verwekte, maar hem natuurlijk eigen gewordene zoogenaamde helderziendheid, die wel van betrekking of rapport met de Geestenwereld schijnt te getuigen, maar daarom nog geene aanspraak geeft op onfeilbaarheid. In dien zin schijnt ook Prof. tydeman over swedenborg, en dus ook over vele andere helderzienden, te denken. Göthe (d.i. deszelfs oordeel) over newton, allezins lezenswaardig. Drie Brieven van Mr. bilderdijk aan w.a. ockerse, en één (in dichtmaat) aan le francq van berkhey, zijn,

{==517==} {>>pagina-aanduiding<<}
ook vooral uit een karakterkundig oogpunt, omdat bilderdijk de schrijver is, belangrijk. De nu volgende gedichtjes van Ds. bax, w.a. ockerse, de Wed. schippers, geb. kleyn, en jb. van dam besluiten, op eene niet onaangename, ofschoon sombere wijze, daar het meestal rouwliederen zijn, dezen bundel.
Hadden wij, in die verzameling, Koorgezangen van Mr. schull ontmoet, bij dezelfde gelegenheid kondigen wij hier aan zijne uitgaaf der Poëzij van casper van baerle, ten voordeele van den opbouw eener nieuwe Kerk, in de plaats der afgebrande, te Zierikzee. Een fraai Portretje en eene door schull zelven vervaardigde Levensbeschrijving van barlaeus gaan vooraf; dan volgt eene menigte Nederlandsche dichtstukken door van baerle, en eenige naar zijn Latijn nageschetste gedichten door bilderdijk en van der hoop, welke door losheid en bevalligheid uitmunten; eenige ophelderende aanteekeningen van schull bekroonen deze uitgaaf, die, niet alleen om het weldadige doel, maar ook wel degelijk om de innerlijke waarde van het boeksken, verdient te worden aangekocht, en eene plaats in de boekerijen onzer Letterminnaars te beslaan.
Regt lief, bevallig en voor het oogmerk geschikt zijn de Zangen voor Studenten, door hunnen Medestudent goddard. Die in dergelijke liederen hooge vlugt of rijkdom van vinding zoekt, vraagt naar hetgene daarin niet alleen niet gevergd wordt, maar ook minder te pas komt. Los, luchtig, geestig en betamelijk tevens zijn de stukjes in dit bundeltje, en dus in 't algemeen zóó, als zij, overeenkomstig het doel des vervaardigers, wezen moesten. Hoe wél echter de Heer goddard, als men zich op het regte standpunt van beschouwing plaatst, doorgaans moge geslaagd zijn, wenschelijk ware het, dat hij zich op nog meerdere keurigheid en juistheid van uitdrukking had toegelegd; dan zou hij zich zeker voor eenen regel gewacht hebben, als dezen op bl. 35:

‘Wij laten mars zijn' roem gebouwd op weeën’ (!) 

Dat rijmt wel op het voorafgaande krijgstrofeën; maar wat is nu toch bij mars een roem, op weeën gebouwd, en wat beteekent die uitdrukking in 't geheel? Ook een artis obstetriciae Studiosus moet zich daarvoor zoo wel wachten, als

{==518==} {>>pagina-aanduiding<<}
eenig ander poëet. Zouden de bedoelde vier regels zich aldus niet beter laten hooren:

Wij stellen ons, voor 's oorlogs zegepralen, 
Slechts dankbaarheid als 't hartverrukkend loon; 
Wij laten mars zijn' lauwertak behalen: 
Ons is 't herstel van lijders eens zoo schoon. 





Ontwikkeling van eenige Hoofdbeginselen der Nederlandsche Armenwetten, door Mr. H. van Loghem, Lid der Staten van Overijssel en Secretaris der Stad Deventer. Te Deventer, bij J. de Lange. 1838. In gr. 8vo. 53 Bl. f :-60.

De Heer van loghem, vroeger bij zijne Landgenooten bekend als een verdienstelijk Dichter, die zijne lier altoos voor Godsdienst en Vaderland, Menschelijkheid en Deugd deed klinken, doch die, omdat ook hij geene genade kon vinden in de oogen van hen, die zich, ongeroepen, tot zoogenaamde wetgevers op den Nederlandschen zangberg opwierpen, zich ten doel gesteld zag aan de grofste mishandeling en verguizing, en welligt daarom besloot, zijne zachtklinkende toonen niet te doen overschreeuwen door de ketelmuzijk der Aristarchen van onzen tijd, maar veel liever deze gedruisch verwekkende Heeren uit den weg te gaan, levert ons, in dit welgeschreven stukje, de door hem verzamelde denkbeelden omtrent eenige Hoofdbeginselen der Nederlandsche Armenwetten, naar aanleiding van de belangrijke en eervolle betrekking, waarin hij zich geplaatst ziet.
De geachte Schrijver doet dit bij de behandeling der antwoorden op de drie volgende vragen: 1o. Welke zijn de regten of aanspraken der behoeftigen in Nederland, of, met andere woorden, in hoe verre bestaat bij ons de zoogenaamde wettelijke liefdadigheid (charité légale) ? 2o. Op welke burgerlijke of kerkelijke Ligchamen en Genootschappen rust de verpligting, om de armen te onderhouden, en welke is de wederzijdsche betrekking der verschillende corporatiën? 3o. Welke beginselen worden bij ons gevolgd ten opzigte van de vrije inwoning en verhuizing van armen of van die genen, welke tot armoede zouden kunnen vervallen?
Ons bestek verbiedt ons, den Schrijver, bij zijne gepaste antwoorden op deze drie vragen, te volgen; dan wij mogen

{==519==} {>>pagina-aanduiding<<}
geenszins onopgemerkt laten, dat daarbij overtuigend blijkt, hoe gelukkig men hier te lande, door de vastgestelde verordeningen, de uitersten heeft weten te vermijden, die de Schrijver ons in de Engelsche en Fransche armenwetten doet opmerken. Zij, die tot het burgerlijk armbestuur of tot bestaande Diaconiën in betrekking staan, zullen dit stukje, met kennis van zaken opgesteld, niet zonder vrucht raadplegen, wanneer het hun te doen is, om duidelijke en welgegronde denkbeelden te verkrijgen aangaande den geest, de beginselen en de bedoelingen, die den Nederlandschen Wetgever, bij de aanstaande wettelijke bepalingen omtrent het Armwezen, hebben geleid; en Recensent beschouwt het voor iets meer dan verbeelding, waar de geachte Schrijver, van dit geschrift in het korte Voorberigt sprekende, bescheidenlijk zegt: dat het misschien ook voor anderen eenig nut zoude kunnen hebben. Immers is hij van gevoelen, dat overal, waar de hier ontwikkelde beginselen goed verstaan en ordelijk toegepast worden, de ware geest onzer Armenïnrigtingen beter zal worden gekend, en menige gevaarlijke afdwaling alzoo gelukkig zal worden voorgekomen. Hij wenscht daarom dit boeksken in handen van allen, wien de zaken, hier behandeld, in eenig opzigt betreffen en tevens ter harte gaan.




De Dood van Willem den Eersten. Treurspel, in vijf Bedrijven. Door W.H. Warnsinck, Bsz. Te Amsterdam, bij G.J.A. Beijerinck. In kl. 8vo. XXIX en 86 Bl. f 1-25.

Bij den niet rijken voorraad van goede, oorspronkelijke, Nederlandsche Treurspelen, is het reeds loffelijk, wanneer onze beste Dichters pogingen aanwenden en proeven nemen, om onze Letterkunde met zulke inlandsche voortbrengsels te verrijken. Wij zien dus met genoegen, dat onze verdienstelijke en vaderlandlievende Dichter warnsinck hiertoe wederom zijne gaven besteed heeft, door eene belangrijke noodlottige gebeurtenis uit onze Vaderlandsche Geschiedenis tot onderwerp van een Treurspel te nemen. - Vooraf gaat een breed, maar lezenswaardig Voorberigt, hoofdzakelijk loopende deels, over de Classische en de Romantische School, in betrekking tot de Tragedie, met voorslag, om beide vormen, zoo als hij in dit stuk getracht heeft, te vereenigen; deels

{==520==} {>>pagina-aanduiding<<}
over de moeijelijkheden, die het gekozen onderwerp oplevert, en de wijze, waarop hij dezelve heeft trachten te overwinnen. Ofschoon Rec. zich met alles niet evenzeer vereenigen, maar hierover te dezer plaatse niet uitweiden kan, heeft hij er nogtans niets tegen, dat men ook te dezen opzigte uit dien vorm, welken men over 't geheel verwerpt, het goede, dat er in is, overneme en behoude: zoo heeft hij er dan b.v. vrede bij, dat warnsinck de deftige berijmde Alexandrijnen, die doorgaans voor het Treurspel gebruikt worden, nu en dan met andere, meer voor de stof of de personen des gespreks passende, rijmelooze versmaten verwisseld heeft: wordt dit verstandig en spaarzaam gedaan, dan kan hierdoor welligt die eentoonigheid verholpen worden, die men aan de Tragedie wel eens verweten heeft.
Wat nu het stuk zelf aangaat, door den Heer warnsinck thans geleverd, dat hierin veel goeds en schoons te vinden is, wie zal dit van den met roem bekenden Dichter niet verwachten? En gelijk Rec., naar zijn gevoel in waarheid, getuigen kan dit hier gevonden te hebben, zoo zij het hem ook vergund, over eenige bijzonderheden van dit stuk, met vrijmoedige bescheidenheid, zijn gevoelen te zeggen! - Het eerste Bedrijf, dat meest uit gesprekken van drie Delftsche burgers bestaat, komt Rec. voor een Treurspel over het geheel een weinig te plat en te gewoon, te burgerlijk, te minbeduidend voor. In het 7de Tooneel spreekt oranje wel deftig tot het volk; maar men ziet zoo weinig, waarom hij juist hier dien locus communis spreekt: het soldatenkoor zingt in het 9de op zichzelf wél; maar althans hun drinklied komt met de deftigheid van het Treurspel misschien minder overeen. Rec. verlangt wel niet, dat de cothurnen (hooge laarzen) der Tragische Muze stelten worden, die sommigen haar thans aanpassen, en waarbij zij meenen, dat zij dan hoog tragisch zijn; maar hij wenscht ook niet, dat zij op kamermuilen kome aanwandelen, daar hij vreest, dat zij dan eindelijk op sloffen zoude loopen. - Evenwel met het tweede Bedrijf klimt het stuk, en bereidt, in de gesprekken van oranje en andere Vorstelijke of Staatspersonen, allengs meer tot de hoofdzaak. Schoon is onder anderen de bezadigde taal der wijsheid van oranje, in contrast met de fiere krijgsmanstaal van den jeugdigen maurits, bl. 34-36. - Op de drie eerste Tooneelen van het derde Bedrijf, de gesprekken van twee Delftsche vrouwtjes

{==521==} {>>pagina-aanduiding<<}
en den verliefden Jonkheer van malderé, 'sPrinsen Stalmeester, zou dezelfde aanmerking vallen, als op het eerste Bedrijf: evenwel met het 4de Tooneel begint het stuk wederom een weinig meer te klimmen; en in het 6de zijn zelfs de woorden doelmatig en tragisch genoeg, indien men maar reden wist, waarom de plaats op eenmaal verandert, en waarom guyon (balthasar gerards), die tot hiertoe alleen op eenen afstand stom aanschouwer en verspieder geweest is, zonder eenige aanleiding optreedt, en buiten de poort eene alleenspraak houdt. - Het vierde Bedrijf is in zijn geheel wederom destig en waardig. Eenvoudig schoon is in het 2de Tooneel de alleenspraak van oranje, waarin hij den lof van oldenbarneveld vermeldt, die hier iets vroeger dan in de ware historie wordt ingevoerd: wij willen dezelve hier overnemen:

Getrouwe barneveld! 
Gij beeft niet voor 't geweld; 
Ook Nassau zal niet beven. 
Ja, bang en zorgvol zij 't verschiet: 
Dáárboven staat mijn lot geschreven! 
Ik wankel niet. 
 
Lumey! uw kleene vloot 
Liep in de Maas, uit nood; 
Maar 't oog der Almagt waakte. 
De Vrijheid koos in elke kiel 
Een' tempel, waar haar vuurgloed blaakte, 
En won den Briel. 
 
Hoe kleen was dat begin! 
Maar eedle vrijheldszin 
Wrocht grootscher heldendaden: 
Volharding heeft haar taak voltooid, 
En burgerdeugd haar vruchtbre zaden 
Alom gestrooid! 
 
Dat vrij de tegenspoed 
Verdelgend op ons woed'; 
Wij worstlen met zijn vlagen. 
Eens, Neêrland! bloeit uw volksgeluk! 
Dit troostrijk denkbeeld moet ons schragen 
In leed en druk. 


{==522==} {>>pagina-aanduiding<<}

Ook het 4de, waarin des Prinsen Gemalin hare bekommernis omtrent zijn leven aan zijne Zuster mededeelt, en deze haar tracht op te beuren, is tragisch schoon. - Eerst in het vijfde Bedrijf treedt guyon op, om, bij het halen van zijn paspoort, zijn snood ontwerp te volvoeren. Na de hier voorafgaande zamensprekingen, waaronder vooral de treffende waarschuwing van 's Prinsen Zuster opmerking verdient, en waarna men het gesprek van oranje en maurits in het 9de Tooneel, dat er in geen het minste verband mede staat, welligt zou kunnen missen, wordt guyon in 's Prinsen tegenwoordigheid in eene der hofzalen toegelaten, (de Geschiedenis zegt, bij ontmoeting aan den trap) en volbrengt aldaar het snoode feit. Misschien kon de eerste indruk, dien deze gansch onverwachte slag op de aanwezigen maakte, hier en daar nog natuurlijker en treffender uitgedrukt zijn: althans de bedaardheid van oldenbarneveld is hierbij wat al te koel en droog; en zou zelfs de rede van maurits, waarmede het stuk eindigt, hoe goed ook op zichzelve, niet wat al te bezadigd zijn? zou men niet verwachten, dat de fiere jeugdige krijgsman, na eene verstomming van de eerste oogenblikken, in dergelijke korte, krachtige taal nog eerder zou uitgebarsten zijn, dan zijns Vaders Zuster, die ten opzigte van balthasar gerards zegt:

............ Helaas! wat baat 
Hier wraak en soltering? - De laatste hoop ontgaat 
Ons in oranjes dood! - Wáár toeft gij thans, o helden? 
Op! schiet het harnas aan! Snelt heen naar Mavors velden! 
Verkondigt krijg en dood aan alwie Nassau haat! 
Stort Spanjes troon in puin! - Verlost den veegen Staat! 

woorden, die welligt ten besluite van het geheele Treurspel zeer goed konden dienen, en waarin ook van den laatsten uitroep van Prins willem partij had kunnen getrokken worden, tot eenige vergoeding van de uitkomst, die hier voor de deugd ongelukkig is.
Nog een oogenblik zij het Rec. vergund op het gansche beloop van dit stuk terug te komen! Bij al het goede en schoone, dat hij in de bijzondere deelen gevonden heeft, komt het hem toch voor, dat er in het geheel te weinig in- en ontwikkeling plaats heeft. Hij stemt wel den Heere warnsinck zeer gaarne toe, dat het onderwerp in dit opzigt groote moeijelijkheid heeft, indien men der historische waar-
{==523==} {>>pagina-aanduiding<<}
heid getrouw blijven zal, en hij wil ook deze in hare hoofdzaak nier verminkt hebben: volgens deze moet hij dan ook wel toestemmen, dat er geen complot, geene zamenzwering tegen het leven van Prins willem, dus tot geene ingewikkelde handelingen van deze zijde aanleiding geweest is, en dat gerards in zoo verre, en zoo veel men weet, alleen en op zichzelven gestaan heeft: doch daar ‘de ban des Konings van Spanje, gestijfd door de inblazing der Jezuiten, onder velen zekeren balthasar gerards uit Franche Comté lokte tot het denkbeeld, dat hij met den moord des Prinsen Gode eene dienst zou doen en den Hemel verdienen;’ (*) en daar ‘de moorder, op de daad gegrepen, bekende, dat hij door de Geestelijken met vaste hoop op de hemelsche martelkroon, zoo hij er het leven bij verloor, en door parma met schoone beloften van 's Konings gunst, zoo hij het gevaar ontkwam, daartoe was aangespoord;’ (**) zoo zou Rec. in bedenking geven, of er, wegens deze omstandigheden, niet met vrucht de eene of andere Spanjaard en Jezuit in deze zaak, al ware 't maar door aanrading en opstoking, ten
tooneele zouden te voeren, of wel van de verdere huichelachtige bedrijvigheid en indringendheid van gerards meer partij zou te trekken geweest zijn, om in het geheele stuk meer leven en handeling, meer zamenhang en inwikkeling te brengen. - Dan, ‘la critique est aisée, l'art est difficile.’ Hoe het ook zij, wij rekenen althans deze proeve onder de veelvuldige pogingen van den Heer warnsinck, om den roem en het nut van alles, wat vaderlandsch is, door eigen woord en daad te bevorderen; en, hierop ziende, mag men van hem wel zeggen: In magnis voluisse sat est. (In groote dingen is de wil reeds veel.)




Parisina; een Verhaal. Vrij naar Byron gevolgd, door J.J.L. ten Kate. 's Gravenhage, bij W.P. van Stockum. 1837. In gr. 8vo. 41 Bl. f :-70.

Gedichten van Lord byron over te brengen, is eene moei-
{==524==} {>>pagina-aanduiding<<}
jelijke taak. Eene dichterlijke vertaling moet van zelve meer vrije navolging worden. Intusschen is men gewoon, deze laatste uitdrukking toch in eenen eenigzins meer bepaalden zin op te vatten, en noemt, in onderscheiding van vertaling, aldus eene zoodanige bewerking, waarbij men wel onderwerp en hoofddenkbeelden van een ander ontleent, maar overigens deze op eigene wijze gebruikt, ze uitbreidt, vermeerdert en wat dies meer zij. In dien zin echter is voorzeker op den titel het: vrij gevolgd niet op te vatten. Blijkbaar heeft de Heer ten kate het zich ten doel gesteld, om de Parisina van byron getrouw terug te geven, en is het geheel geene navolging, maar eene vertaling. Rec. heeft de overbrenging van den Heer beets niet bij de hand, die door den jeugdigen Dichter, bescheiden, verre boven de zijne wordt gegesteld. (*) Maar hij durft toch met vrij veel zekerheid vooronderstellen, dat de overbrenging van den Heer ten kate, in gemakkelijkheid en vloeijendheid van versificatie, voor die van zijnen mededinger niet zal behoeven onder te doen. Alles, wat Rec. van onzen nog jongen Dichter heeft gelezen, doet hem veel van denzelven verwachten, en ook dit stuk is een blijk van zijne dichterlijke talenten. Het laat zich met genoegen lezen en heeft onwedersprekelijke verdiensten.
Doch Rec. heeft ééne groote algemeene aanmerking op dit stuk, die hij den Dichter wil mededeelen, en die hij met een enkel voorbeeld wil staven. Misschien kan ten kate er zijn nut mede doen. Eene der kenmerkende eigenschappen van diens poëzij is zijne schoone dichterlijke taal, de rijkdom, kracht en schilderachtigheid zijner dichterlijke uitdrukkingen. Verre is het er van daan, dat wij deze in het algemeen zouden misprijzen; doch zij kunnen verkeerd worden te pas gebragt; het doorgaand gebruik kan eene eentoonigheid veroorzaken, die verveelt, of zij kunnen geheel in strijd zijn met den geest, dien het dichtstuk moet ademen. Dit schijnt Rec. toe eenigzins het geval te wezen in de Parisina. Het is geheel in den somberen geest van byron. De geschiedenis is vreeselijk, schier afschuwwekkend; maar hij heeft

{==525==} {>>pagina-aanduiding<<}
haar door zijn verhaal een hoog belang weten bij te zetten. Dat doet hij vooral door dien diepen, zwaarmoedigen ernst, die uit ieder woord spreekt; door de kortheid en eenvoudigheid zijner taal, die, gelijk een der Engelsche critici meer bepaald van een gedeelte van het stuk zegt, ‘zonder eenige praal is, waarin alles met de grootste eenvoudigheid en bepaaldheid wordt uitgedrukt, maar waarin toch een pathos en poëzij ligt, moeijelijk te evenaren.’ Dat is de geest van byron, en die had in de overbrenging niet verloren moeten gaan, gelijk maar al te dikwijls geschied is, juist, gelijk het Rec. voorkomt, door de weelderigheid van des Vertalers dichtgenie. Rec. wil dit ophelderen door dat gedeelte van het gedicht, waar de vertoornde en beleedigde vader en echtgenoot over zoon en gade vonnis velt, en door onderstreepte letteren aanduiden, wat in het oorspronkelijke niet staat.

En azo sprak op sombren toon: 
Nog gistren was mij de aarde een Eden 
En juichte (*) ik in een gade en zoon. 
Die korte droom verging op heden 
En nimmer keert hij weer. 
Eer de avondzon het blinkend hoofd 
In gindsche golf heeft uitgedoofd, 
Ben 'k echtgenoot noch vader meer. 

Byron zegt eenvoudig: Ere day declines, I shall have none.

Zoo sta ik dan voortaan alleen 
En wandel over doornen heen, 
Waar 'k vroeger op gebloemt gegaan heb. 

Hoe veel krachtiger en somberder zegt byron: My life must linger on alone.

Maar 't zij zoo - immers aemt er geen, 
Die niet zou doen, wat ik gedaan heb? 
Die banden zijn in woest geweld 
Aan stuk gereten - niet door mij; 
Ik schond ze niet!... maar dit ook zij - - 
De wil des noodlots is vervuld, 
De straf des doods geveld; 

{==526==} {>>pagina-aanduiding<<}

De slagboom viel ter neer, en nu, 
De priester, hugo, wacht op u 
En na hem - 't loon der schuld! 

Bij byron zijn de laatste zes slechts drie regels:

Let that too pass; - the doom 's prepared; 
Hugo, the priest, awaits on thee, 
And then - thy crime's reward. 

Ook de eenvoudigheid van de volgende regels:

Away! Address thy prayers to Heaven, 
Before its evening stars are met! 

is verloren gegaan in de vertaling:

Ga, zend, eer de eerste sterreglans 
Zijn mistwaas doorbreekt aan den trans, 
Uw beden naar den hemel heen, 
En smeek, of dáár vergiffenis 
Bij God voor u te vinden is. 
Moog Zijn genade tot u dalen - 
Maar hier op aard beneen 
Bestaat geen plek, waar gij en ik, 
Al ware 't ook één oogenblik, 
Te zaam meer kunnen ademhalen. 
Vaarwel voor eeuwig! 'k Wil uw dood 
Niet zien; maar gij, wier veinzende oogen 
Mij huwlijksliefde en trouwheid logen, 
Wier lip den Judaskus mij bood, 
Gij zult dat hoofd, dat gij zoo teer 
Bemint, op 't schandblok neergebogen, 
Door 't staal... Vertrek! Ik kan niet meer... 

Vergelijkt daarmede eens het Engelsche:

Farewell! I will not see thee die; 
But thou, frail thing, shalt view his head... 
Away! I cannot speak the rest. 

Iets geheel anders drukt daarenboven het slot van het vonnis uit, dan wat ten kate zegt:

{==527==} {>>pagina-aanduiding<<}


Go, woman of the wanton breast; 
Not I, but thou his blood dost shed; 
Go, if that sight thou canst outlive, 
And joy thee in the life I give! 

Dit is aldus wedergegeven:

Ga, priesteres van huichlarij, 
Van schuld en weelde! - Niet op mij, 
Op u zal 't bloed mijns eenlings kleven, 
Dat gij-alleen vergiet, 
En kunt gij 't schouwspel overleven, 
Zoo juich! uw dood begeer ik niet. 

Het geheele sombere en ingetrokkene van azo's karakter gaat door deze woordrijkheid verloren.
Dit zij als proeve genoeg. Rec. gelooft, dat het voor den Heer ten kate zeer nuttig kon zijn, indien hij zijne krachten nogmaals aan byron, b.v. aan diens Corsair, beproefde, en daarbij trachtte den geest getrouw terug te geven. Hij zou daardoor zijne poëtische taal van het al te weelderige leeren besnoeijen, en haar in kracht en zinrijkheid doen winnen.




Prose et Vers par J. Kneppelhout. Leyde, chez P.H. van den Heuvell. 1838. gr. 8vo. VIII et 177 pag. f 1-80.

Dit boekje is netjes gedrukt, maar geeft hier en daar bitter weinig letters voor het goede geld; er komen althans eenmaal vijftien, zegge vijftien achtereenvolgende bladzijden in voor, waarop, met uitzondering van de opschriften, gezamenlijk niet meer dan 32 regels in het geheel te vinden zijn. Dat is toch wat erg!
Wat nu den inhoud betreft, dezelve is zeer sober. Il nous semble, zegt de Schrijver in zijn Voorberigt, que ce volume a l'air d'être le résultat d'une époque de transition destinée à marquer le passage d'une vie littéraire adolescente à une vie littéraire virile. Roman, critique, poésie, c'est un mélange de tout cela. Het romantische gedeelte bestaat in een alleronbeduidendst verhaal, dat noch door inhoud noch door vorm eenig belang inboezemt. De kritiek heeft niet veel meer om

{==528==} {>>pagina-aanduiding<<}
het lijf; althans de stukken over vondel, over drost en over de Nederlandsche Volksliederen behelzen voor ons publiek weinig belangrijks of wat niet van elders is bekend. Ook de dichtstukjes hebben niet vele waarde. Voor wie de Heer kneppelhout geschreven heeft, weten wij niet. Wij willen hopen niet voor ons land, maar voor Frankrijk, en kan men daar met zulken ligten kost toe, wij hebben er vrede meê; hier, hoopt Rec., zal hij weinigen smaken.

Het Leven en de Lotgevallen van een' Zeeöfficier, door Kapitein Marryat. Naar het Engelsch. II Deelen. Te Amsterdam, bij C.L. Schleijer. In gr. 8vo. 615 Bl. f 6-60.

Verscheidene Romanschrijvers beginnen tegenwoordig te begrijpen, dat de aarde hun niet genoeg is, en hebben alzoo de zee tot hun letterveld gekozen. De Marines der Franschen, met eugène sue aan het hoofd; cooper, met zijne schilderingen van scheepstogten en zeegevaren, en zelfs enkele Duitschers, hebben bewezen, dat ook het trouwelooze element met vrucht beploegd kan worden. Blijkens den boven aangekondigden Roman, is er weder eene nieuwe star aan den Engelschen gezigteinder als uit de baren opgekomen, wier stralen van tijd tot tijd door een Hollandsch glas tot ons overgebragt worden. Wij hebben de schittering daarvan met genoegen opgevangen, en geven gaarne een gunstig verslag van ons wedervaren.
De Schrijver is blijkbaar een man van studie en beschaving, die het grootste deel van zijn leven in de Engelsche zeedienst doorbragt, daar veel gezien, bijgewoond en ondervonden heeft, en thans zijne uren van vrijwillige of gedwongene rust besteedt, om zijne jongere medgezellen nuttig te zijn en tegen menigvuldige dwalingen te waarschuwen, hun de bron der verkeerdheid aanwijzende in hun eigen hart, dat, zonder steun van Godsdienst en Christendom, nog erger speelbal van deszelfs driften en hartstogten is, dan een roeren masteloos schip van de woeste golven in een' onbedwingbaren orkaan. Aan karakter- en menschenkennis, door eigene ondervinding, misschien op eigene kosten verkregen, ontbreekt het hem geenszins, en nog minder aan levendigheid, kracht en luimigheid van stijl, behoorlijk afgewisseld naar den aard van het onderwerp, dat hij behandelt. Hij schildert

{==529==} {>>pagina-aanduiding<<}
in dit werk de lotgevallen van eenen hoogmoedigen, eerzuchtigen knaap, wiens opvoeding met zorg bestuurd, maar door eigen onwil bedorven is, en die, met ligchamelijke voordeelen toegerust, zich in het scheepsleven werpt, als kadet op een oorlogsschip geplaatst wordt, rijkelijk zijn aandeel bekomt in alle de genoegens, uitspattingen en gevaren, die de zee oplevert, veel goeds en nog meer kwaads verrigt, met moeite in rang opklimt, en door veelvuldige tuchtigingen, teleurstellingen en ellende zijne driften leert kennen en betoomen, zijn hart doorgronden en zuiveren, en aan het slot berouwvol den huwelijkstempel wordt ingeleid, met gegronde hoop op waarachtige bekeering en voortdurend zedelijk en godsdienstig gedrag. Het verhaal is eigenaardig doorvlochten met soms koddige, soms ijselijke voorvallen, die den bedrijvigen zeeman in den oorlog kunnen overkomen, waarvan vele waarschijnlijk door den Schrijver zijn bijgewoond en met kennis van zaken geboekt worden. Wij dachten aan het navita de ventis! Op het spoor van fielding schetst hij den mensch, zoo als die voorkomt in het dagelijksch leven, met alle zijne gebreken en zedelijke onvolkomenheden, en willen hem dat niet tot misdaad rekenen; te minder, daar het zedelooze gedrag van den held gestraft en de bron wordt van zijne hoogstijgende rampen. Dit werk, met oordeel des onderscheids gebruikt, kan dus bij jonge zeelieden veel nuts stichten, en is voor lezers van allerlei soort een onderhoudend, aangenaam en leerrijk verhaal, dat wij, na gezette lectuur, wel durven aanprijzen. Een bevallig vignet versiert het boek; de Vertaler heeft zijne taak goed ten einde gebragt, en, behalve eenige letters, die hier en daar zijn uitgevallen, is de correctie voldoende.

Maria de Medicis. Eene Geschiedenis uit het tijdvak der Regering van Lodewyk XIII, volgens onuitgegevene Handschriften van den Kardinaal De Richelieu. 1610-1642. Naar het Fransch van Lottin de Laval. III Deelen. Te Zaltbommel, bij J. Noman en Zoon. In gr. 8vo. Te zamen 656 bl. f 7-80.

In zijne Voorrede zegt de Schrijver, dat hij de dertig jaren, waarin maria de medicis, richelieu, luy-
{==530==} {>>pagina-aanduiding<<}
nes, concini, de Maréchale d'ancre, lodewijk XIII en anderen eene belangrijke rol speelden, en waarin hunne meer of min beroemde namen tot de geschiedenis behooren, tot zijn onderwerp genomen heeft. Uit de geschiedenis heeft hij ontleend, wat zij belangrijks oplevert, vast besloten hebbende haar niet te vervalschen. Heeft hij gebeurtenissen verdicht, dan zijn het de zoodanige, die zich, met schijn van waarheid, aan den inhoud der geschiedbladen laten paren. Wanneer hij personen doet optreden, wier bestaan verdicht is, is hun karakter in overeenstemming met den geest en met de zeden van het genoemde tijdvak. Daar nu dit werk aan deze bepaling beantwoordt, zijn wij het met den Vertaler eens, dat hetzelve zich gunstig onderscheidt van de meeste der geschiedkundige Romans, die in de laatste tijden door de Fransche pers geleverd zijn. In Frankrijk zelf hebben bevoegde kunstregters van dit werk getuigd, dat, wegens des Schrijvers naauwkeurige geschiedkundige kennis, welke allerwegen in dit werk doorstraalt, en de waarheid der berigten, men zou meenen, dat een tijdgenoot uit de zeventiende eeuw aan hem zijne mededeelingen is komen doen. Het karakter van richelieu is, gelijk het ons voorkomt, met eene treffende waarheid, als 't ware naar het leven geschilderd; waartoe zeker niet weinig bijgedragen heeft, dat de Heer de laval, door de medewerking van den Minister van openbaar Onderwijs en van den Hertog debroglie, gebruik heeft kunnen maken van onuitgegevene eigenhandige schriften van den Kardinaal, tot welke vroeger, onder de regering der bourbons, de toegang aan andere Geleerden, onder anderen aan den verdienstelijken petitot, Schrijver van het derde deel der
Mémoires relatifs à l'Histoire de France, geweigerd was. Het karakter van maria de medicis is, naar ons oordeel, in een te gunstig licht gesteld. Hare blinde vooringenomenheid met de beide hatelijke Italianen, concini en zijne echtgenoote, hare heerschzucht en gedurige zamenspanningen met de onvergenoegde Grooten tegen den Koning veroorzaakten, voor een groot gedeelte, de rampen, welke haar getroffen hebben, en gaven aan de valsche staatkunde van richelieu gelegenheid, om het wantrouwen van haren nietigen zoon tegen haar op te rokkenen. - Het romantische verhaal, de lotgevallen behelzende van stelli en nysmi, is zeer onderhoudend. Ook is de overbrenging van dezen Roman in onze taal in zeer bekwame handen gevallen, niet

{==531==} {>>pagina-aanduiding<<}
alleen wat de vertaling zelve betreft, maar ook dragen de bijgevoegde aanteekeningen veel bij, om den inhoud van dit werk verstaanbaar te maken voor alle klassen van lezers. Het naschrift, waarin de Vertaler zijne redenen aanvoert, waarom hij meent, dat het aan bedenking onderhevig is, of maria de medicis, volgens het algemeen heerschende gevoelen, te Keulen in armoede en in een Gasthuis zou gestorven zijn, is der overweging van eigenlijk gezegde Geschiedkundigen wel waardig.

Leonard en Ferdinand, of de keuze eener Echtgenoot. Oorspronkelijk Nederlandsche Roman. II Deelen. Te Amsterdam, bij de Gebr. Diederichs. In gr. 8vo. Te zamen 680 Bl. f 5-60.

Indien deze Roman tot de gewoonlijk voorkomende middelmatige voortbrengsels van dezen aard behoorde, zouden wij meenen te kunnen volstaan met door een enkel woord denzelven aan te kondigen. Het middelmatige berokkent verveling; terwijl integendeel, én hetgeen uitmunt, én hetgeen buitengewoon dwaas is, de aandacht tot zich trekt. Wij achten dezen oorspronkelijk Nederlandschen Roman niet ongeschikt, om, door een verslag van denzelven, onzen lezer, indien deze op het oogenblik daar geen gewigtiger bezigheid om verzuimt, een weinig te vermaken. Twee vrij bemiddelde jongelingen besluiten, nadat zij tot Doctoren in de Regten gepromoveerd zijn, hunne woonplaats, eene van onze landsteden, te verlaten, en een gedeelte van Duitschland, Zwitserland en Frankrijk te doorreizen; en dat wel, NB, om elk eene vrouw te zoeken. Zoo gezegd zoo gedaan. In de eerste herberg echter, waarin zij op den morgen na hunne afreis het ontbijt nemen, verlieft reeds een van onze jonge Advocaten op het nichtje van den Kastelein; terwijl de andere te Rotterdam, in het nichtje van den Postdirecteur, het meisje van zijne keuze vindt. Evenwel men had nu eenmaal besloten om den grooten tour te doen. De Heeren zijn er zelf beschaamd over, dat zij zoo nuchteren op reis waren gegaan, dat reeds het eerste ontbijt en het eerste souper hun datgene heeft doen vinden, wat zij zoo ver af wilden gaan zoeken; en ook, zij willen eens zien, of hunne keuze bestand zal zijn tegen den invloed der vreemde vrouwen. Zij

{==532==} {>>pagina-aanduiding<<}
ontmoeten er dan ook, en wel zeer schoone, ja gevaarlijke vrouwen. Niet ten onregte heeft salomo, die er bij ondervinding van kon spreken, tegen de vreemde wijven gewaarschuwd. Maar de albumblaadjes van hunne beminde meisjes, waarbij een van hen nog een' geborduurden tabakszak heeft, doen, als beschermende talismans, alle tegen hen gerigte pijlen zonder schade afstuiten, en hen, als jozef en hyppolitus, alle aanvallen wederstaan. Te Coblents liet zelfs eene dezer Sirenen den kuischen leonard lezen in de Aventures du Chevalier de faublas, terwijl zij zich in zijne tegenwoordigheid liet aankleeden. Te.... verloor hij zelfs bij eene ontmoeting met eene vrouw zijn' hoed. Gedeeltelijk zijn onze helden tegenwoordig bij, of hooren vertellen van roovers, van het schaken van vrouwen en meisjes, van moorden en dergelijke meer. Maar zij blijven onder dit mengelmoes van ontmoetingen, zamengeflanst uit allerlei reisberigten, onwankelbaar getrouw aan hunne vaderlandsche meisjes, komen te huis en trouwen, leonard met de nicht van den Kastelein en ferdinand met die van den Postmeester. - Wien nu zoodanige geschiedenis belangrijk genoeg voorkomt, kan dezelve vrij wijdloopig in twee tamelijk lijvige boekdeelen verhaald vinden. (Op eene zeer naïve wijze wordt onder anderen het scheuren van eene broek verhaald.) - Daar de smaken verschillende zijn, wenschen wij, dat ieder, dezen Roman koopende en lezende, of niet, zijn voordeel doe, of zich wachte voor schade!

De ware Moeder voor hare Kinderen; of eene eenvoudige voorstelling van den moederlijken pligt, door John S.C. Abbott, Predikant te Worcester in Amerika. Uit het Engelsch. Te Rotterdam, bij Mensing en van Westreenen. In gr. 8vo. 149 Bl. f 1-80.

Wanneer men den invloed in aanmerking neemt, dien het gedrag der moeders uit deszelfs aard op de inborst en het volgend lot van hare kinderen moet uitoefenen, dan zal niemand er aan twijfelen, of het onderwerp, 't welk in dit werkje wordt behandeld, is allergewigtigst. De Schrijver stelt in verschillende bijzonderheden, op eenen eenvoudigen toon, verstaanbaar voor iedere niet geheel van verstand misdeelde moeder, op eene indrukmakende wijze, den moederlijken pligt voor. Hij wijst en beveelt alle zoodanige middelen aan, welke Godsdienst en Rede aanbieden, om dien pligt te kunnen vervullen. De Eerw. van deinse heeft wegens de overbrenging van dit boek aanspraak op den dank van onze vaderlandsche moeders, van welke wij wenschen, dat vele de gelegenheid zullen zoeken, om zich bekend te maken met de waarheden en raadgevingen, haar in dit werk medegedeeld.






{==533==} {>>pagina-aanduiding<<}

Boekbeschouwing.

Het Leven en Bedrijf van Dr. M. Luther, bewerkt door B.T. Lublink Weddik, Predikant bij de Evangelisch-Luthersche Gemeente te Amsterdam. Iste Deel. Te Amsterdam, bij G. Portielje. 1838. In gr. 8vo. XVI en 294 Bl. f 4-50.

De Heer lublink weddik, die reeds door andere schriften gunstig bekend is, treedt hier als Levensbeschrijver op van een' der vermaardste en verdienstelijkste Mannen, die de Christelijke Kerk ooit gehad heeft. Hoe veel er ook over luther geschreven zij, blijft het altijd nog belangrijk genoeg, een werk zamen te stellen, waarin niet slechts het wetenswaardigste, dat hem betreft, zamengebragt is, maar ook het geheel van deszelfs leven en bedrijf met een wijsgeerig oog beschouwd wordt. Daar er reeds levensbeschrijvingen van eenigen der voornaamste personen uit den tijd der Kerkhervorming en van derzelver voorloopers door buitenlandsche Schrijvers opgemaakt en ook in onze taal overgezet zijn, doet het ons dubbel genoegen, eene dergelijke taak door eenen bekwamen vaderlandschen Schrijver opgenomen te zien.
In de Voorrede geeft hij rekenschap van hetgene, dat hij, volgens de vereischten, die thans in eenen Levensbeschrijver met regt verlangd worden, in de zamenstelling van dit werk heeft trachten in acht te nemen, en wat hij dien overeenkomstig geleverd heeft.
De algemeene Inleiding (zoo zullen wij ze, ter onderscheiding van de volgende, noemen) maakt opmerkzaam op de belangrijkheid van de geschiedenis der vroegere tijden, en meer bijzonder der groote Mannen, die daarin boven anderen uitgemunt hebben, en leidt hierdoor tot de beschouwing van hem, die de hoofdpersoon van dit boek is, en van wien het uit de onpartijdige voorstelling

{==534==} {>>pagina-aanduiding<<}
van deszelfs daden zal moeten blijken, of en in welke opzigten hij zulk een groot Man geweest is. - Hierop volgt eene geschiedkundige Inleiding, om ‘eene schets te geven van den tijd, waarin de Held optrad, met deszelfs voorbereidende omstandigheden, ten einde een juist oordeel over hem te kunnen uitspreken.’ Kortheidshalve zullen wij van deze bekende zaken geen uittreksel of korten inhoud opgeven, maar alleen zeggen, dat dezelve eerst over den kerkelijken, nog al hoog tot op den eersten tijd des Christendoms opgehaalden, daarna over den staatkundigen toestand der toenmalige wereld loopen.
Nu begint met bl. 53 het eigenlijke werk, welke eerste Afdeeling luther's geboorte; kindschheid; eerste ontwikkeling; kloosterleven; intrede in de Godgeleerde loopbaan, en verdiensten, tot aan zijne reis naar Rome, van 1483-1510, omvat, van welk een en ander de meer of minder bekende en belangrijkste bijzonderheden worden voorgesteld, en waarbij de invloed, zoo wel zijner eigene handelwijze, als der hem voorkomende ontmoetingen en lotgevallen, op zijne vorming tot hetgene, dat hij naderhand geweest is en gedaan heeft, door enkele wenken aangewezen wordt. - De Schrijver oppert (bl. 83) met reden de vraag, ‘of luther's Godgeleerde begrippen, door zijne uitsluitende gehechtheid aan eenen bijzonderen kerkelijken Schrijver,’ (augustinus) ‘niet tevens zekere eenzijdige, eenigzins partijdige rigting verkregen heeft, of zijne vooringenomenheid niet somtijds te ver gegaan is;’ en hij tracht hem (bl. 84) hiertegen ‘te regtvaardigen,’ door op te merken, dat ‘hij dikwijls zijnen Kerkvader wedersproken heeft, van diens begrippen afgeweken is, en waar het oordeel moeijelijker scheen, de H. Schrift tot scheidsman nam.’ Dit een en ander, meent Rec., kan zeer wel daarmede bestaan, dat luther nogtans over het geheel eene uitsluitende voorkeur aan augustinus gaf, en dat hierdoor zijne beschouwing van Godgeleerde zaken eene zekere eenzijdige en partijdige rigting genomen

{==535==} {>>pagina-aanduiding<<}
heeft, waarin de barre en antibijbelsche denkwijze van dien Afrikaanschen Bisschop zigtbaar gebleven is, die in de Protestantsche Kerk, helaas! maar al te veel overblijfsels gelaten heeft: het zou wel der moeite waardig geweest zijn, dien invloed nader te onderzoeken en in het licht te stellen. - Aan het einde dezer Afdeeling gekomen zijnde, zegt de Schrijver (bl. 92, 93): ‘Hij stond voor ons als kind, knaap, jongeling, monnik, Geleerde en Priester. Eene belangrijke bijdrage tot de geschiedenis der menschen, en van den enkelen mensch: geslingerd door twijfeling en vrees, teruggevoerd door de hand Gods naar de eenige bron der waarheid, in den vollen en krachtigen bloei zijner treffelijke vermogens, beproefd door lijden en ontwikkeld door tegenspoed, als staande onder eenen nachtelijken hemel, waar enkele sterren hem den weg aantoonden, welken hij bewandelen moest; zoo brengt eene Hoogere Magt hem in het land der vreemden, en met vernieuwde oplettendheid verzellen wij hem binnen de eeuwige stad, Rome, de onttroonde Koningin van Europa.’
In de tweede Afdeeling, die van 1510 tot 1517, of naauwkeuriger tot 1518 loopt, volgen wij dan luther op zijne reis naar Rome en bij zijn verblijf aldaar, waardoor wij tevens eenen blik werpen op julius II en het Roomsche Hof. Van zijne verrigtingen aldaar wordt weinig gemeld, maar meer van den indruk van droefheid en verontwaardiging, dien het aldaar aanschouwde ergerlijke op hem maakte; zoodat hij, zonder dezen togt naar Rome, welligt ‘nimmer op dien bepaalden, krachtigen, verpletterenden toon zou gesproken hebben,’ (bl. 117.) Voorts beschouwen wij zijne verdere werkzaamheid te Wittenberg. Hiervan wordt onder anderen gezegd, (bl. 122) dat ‘hij in eenen voor zijnen tijd zuiveren, helderen en kernachtigen stijl de waarheden der Godsdienst op kansel en leerstoel voordroeg.’ Zou het niet goed geweest zijn, dit hier, of bl. 132, volgens de geschiedenis wat meer te ontwikkelen, opdat

{==536==} {>>pagina-aanduiding<<}
het nog duidelijker blijken mogte, welke hervormende pogingen hij reeds vóór de eigenlijk gezegde Hervorming aangewend heeft? - Verder wordt nu de aandacht natuurlijk gevestigd op leo X, op tetzel en den aflaat; maar dus ook op de tegenkanting van luther, onder anderen door den beslissenden stap der aanplakking van zijne 95 Stellingen, waarvan hier eenige der meest belangrijke worden medegedeeld, en de verschillende indruk, dien zij maakten, wordt aangetoond; in welke daad dus het begin der Kerkhervorming voegzaam te stellen is. ‘Mogelijk,’ merkt de Schrijver hierbij niet ten onregte op, (bl. 149) ‘mogelijk ware het verstandiger en beter geweest, om, gelijk luther later deed, zich regtstreeks tot den Paus te wenden, zijne grieven met behoorlijke bezadigdheid voor te dragen, en dan af te wachten, wat men van Hooger Hand besloot. Maar luther was in geenen deele geboren om een petitionaris te zijn; die weg was hem te langzaam, te onzeker: voornemen en daad waren bij hem zoo naauw vereenigd, als de gedachte en het woord; hij kon zich niet bij de cunctatoren (de talmers) voegen, en was te weinig staatkundig, om, zoo als men zegt, zijne kans waar te nemen.’ Niet minder waar en onpartijdig zegt hij elders (bl. 166, 7): ‘Het ontbreekt hier’ (in zeker geschrift van luther) ‘niet aan persoonlijke beleedigingen, gelijk dit in het algemeen in luther ten sterkste is af te keuren, dat hij niet steeds de zaak en de dwaling aanvalt, maar den persoon, en zich van deze zijde aan zijne vijanden blootgeeft;’ doch hij voegt er vervolgens te regt bij: ‘Het is gemakkelijk, om hier groote en scherpe steenen te werpen op den
zondaar; maar wij zouden dan ook gaarne zien, hoe zij, die met den steenworp zoo gereed zijn, zich zouden gedragen, als zij in de plaats van luther gesteld waren.’ - Na den eersten brief, welken luther, 30 Mei 1518, aan den Paus over zijne zaak schreef, gekenschetst te hebben, besluit hij dit gedeelte der geschiedenis aldus

{==537==} {>>pagina-aanduiding<<}
(bl. 174): ‘Hij was voor ons geknield binnen Rome; maar met bittere verontwaardiging rees hij op, toen de begoocheling was geweken, en met eenen diepen afkeer van het beschilderde ongeloof keerde hij huiswaarts; wij zagen, hoe hij den reuzenarm ophief, en den nietigen aflaatkramer in het stof wierp; wij hoorden den hamerslag van dien arm op de Slotkerk te Wittenberg, welke Europa dreunend doordrong; wij vergezelden den vastberaden Man aan den ingang van eenen duisteren weg, alwaar de waarheid hem heenvoerde, en waar list en geweld gereed staan, om hem den verderen voortgang te betwisten, of, als hij voortgaat, den terugtogt voor altoos af te snijden. Wij volgen hem thans op dat pad, en onze belangstelling klimt hooger, naar mate het gevaar dreigender wordt, dat zich om den eenigen zamentrekt, die niet wankelt of weifelt.’ - Bij deze Afdeeling zou men misschien een onderzoek mogen wenschen, of luther, reeds vóór den aflaatshandel van tetzel, werkelijk eene hervorming der Kerk in den zin gehad hebbe: althans onder anderen uit zijne woorden, bl. 119 aangehaald, nadat hij zich had laten overhalen om Doctor in de Theologie te worden, schijnt allezins te blijken, dat hij zich tot iets groots en van verre uitziende gevolgen geroepen gevoelde te zijn: en dan zou nog wederom de vraag zijn, in welken zin hij die hervorming gewild hebbe, hetzij door afzondering van de heerschende Kerk, of wel (wat Rec. waarschijnlijker voorkomt) door de Kerk in haarzelve te hervormen, al ware het dan ook in eenen minder zachten zin, dan dien van erasmus. - Om te weten, door welke middelen hij die Man geworden is, welken de Geschiedenis in hem vertoont, zou het ook niet ongepast geweest zijn, meer in bijzonderheden aan te toonen, wat bl. 121 slechts met een enkel woord gemeld wordt, dat ‘hij in veelzijdige verbinding trad met de heldere
hoofden van zijnen tijd.’
De derde Afdeeling, die van 1518 tot 1520 gaat, vertoont nu luther in strijd met zijne vijanden, bij-
{==538==} {>>pagina-aanduiding<<}
zonder met priërias, van hoogstraten en eck, waarvan, gelijk van een openlijk Dispuut te Heidelberg, op eene algemeene vergadering der Augustijners, een kort overzigt gegeven wordt. - Te regt laat de Schrijver hierop eene korte beschouwing volgen van luther's edelen Vriend melanchthon en zijne verhouding tot hem, daar hij op deszelfs hart en doen, ja op de geheele zaak der Hervorming, zoo wel door zijne geleerdheid, als door zijn zachtaardig karakter, den weldadigsten invloed gehad heeft. (*) - Hierop komen wij met luther te Augsburg, en vinden hem daar tegenover den Kardinaal cajetanus, en zoo naderhand te Altenburg tegenover den Pauselijken Kamerheer von miltitz: de vruchtelooze onderhandelingen met deze beiden, en derzelver gevolgen, worden hier in kort bestek beschreven. De groote toegevendheid, welke luther in zijnen laatsten brief aan cajetanus, en naderhand in zijn onderhoud met miltitz betoond, maar vervolgens zelf afgekeurd heeft, wordt door den Schrijver zeer geprezen. Men zou hierin eenigzins van hem kunnen verschillen, en, zonder al te streng te oordeelen, meenen, dat luther ook hierin gebleken is mensch te zijn, niet altijd, en
vooral niet in zulke benarde omstandigheden, zichzelven gelijk, en de toenmalige doorgaande denk- en spreekwijze niet zoo gemakkelijk in eens kunnende afleggen: maar hoe dit ook zij, men zal gaarne met den Schrijver zeggen (bl. 240): ‘Men klage dus niet, dat luther zich moedwillig of in onbedachtzame drift van de Kerk heeft losgescheurd; hij beminde de grijze Moeder; maar zij verstiet hem, toen hij met luide stem en met kinderlijke onderwerping hare gebreken aanwees; zij wilde die openhartige taal van haren zoon niet hooren, maar

{==539==} {>>pagina-aanduiding<<}
zond hare minder òpregte zonen op hem af: niet met eene Moederlijke vergiffenis, maar met den Moederlijken vloek, - en van dat oogenblik af was de Moeder voor den zoon, en de zoon voor de Moeder verloren!’ - Hierop wordt de openlijke redetwist, te Lcipzig, in 1519, tusschen eck, luther en karlstadt, zoodat er nog grootere klove werd tusschen Rome en den Augustijner, duidelijk en levendig beschreven. - Na vervolgens nog de aanvallen van emser en eenige anderen van minderen naam op luther vermeld te hebben, besluit de Schrijver deze Afdeeling en dit eerste Deel zijns werks met eene beschouwing van ‘onzen onsterfelijken landgenoot erasmus, in zoo verre hij in betrekking met luther staat,’ en van wien hij wel te regt zegt (bl. 265): ‘Elke vergelijking tusschen luther en erasmus zal steeds aan vele bezwaren onderhevig zijn, omdat men hen op ééne lijn wil plaatsen’; doch wanneer hij er bijvoegt: ‘en datgene in erasmus zoekt, wat in luther ontbreekt, en zoo omgekeerd’, dan zou Rec. liever zeggen: ‘wat in luther aanwezig is’, want hoezeer beide eene hervorming der Kerk verlangden, wilden zij dezelve toch elk langs eenen verschillenden weg, waarop zij elkander, ieder zijne individualiteit volgende, nimmer konden ontmoeten; en, ofschoon den Schrijver over 't algemeen bijstemmende in het kenmerkend onderscheid tusschen deze beide Mannen, meent hij nogtans, dat de invloed der schriften van erasmus op luther meer in aanmerking had kunnen genomen worden; en in zoo verre kan er in het bekende gezegde: ‘Erasmus
heeft het ei gelegd; luther heeft het uitgebroed’, wel waarheid zijn: het zelfstandige van luther wordt hiermede geenszins geloochend of verkleind; maar de erkentenis, dat en hoe hij ook vreemde bestanddeelen in zich opgenomen heeft, behoort mede tot eene onpartijdige levensbeschrijving. - Met een kort overzigt der Schrijvers-werkzaamheid van deze beide Mannen, in dit gedeelte des tijdvaks, wordt het eerste

{==540==} {>>pagina-aanduiding<<}
Deel dezes geschrifts ten einde gebragt. (*) - Achter elke Afdeeling zijn eenige historische Aanteekeningen gevoegd, tot opheldering of bevestiging van het in den tekst gezegde.
Ziet men op den stijl van dit werk, gelijk dezelve uit andere schriften des Auteurs bekend is, zoo laat hij zich ook hier met genoegen lezen: hier en daar is hij misschien wel eens wat te wijdluftig, en stapelt somtijds te veel ongelijksoortige beelden opeen; maar over 't geheel is hij voor het onderwerp geschikt, en heeft zelfs eenige schoone plaatsen, gelijk mede uit de aangevoerde proeven kan blijken. Gematigdheid en liefde ook omtrent andersdenkende Christenen kenmerkt dit geschrijf, en maakt het voor allen leesbaar.
Een Afbeeldsel van luther naar cranach, een fac simile van zijne hand, (**) en een toepasselijk Vignet, met zijn door hemzelven ontworpen wapen en zijne lijfspreuk, versieren het front van dit letterkundige gedenkteeken voor den veelzins grooten Man door lublink weddik bezienswaardig opgerigt, welks voltooijing wij gaarne wenschen.

Brief aan eenen Vriend, over een Plan tot oprigting eener Christelijke Broeder-Maatschappij. 's Gra-
{==541==} {>>pagina-aanduiding<<}
venhage, bij W.P. van Stockum. 1838. In gr. 8vo. 26 Bl. f :-25.

De Briefschrijver bedoelt eene innige en hartelijke vereeniging van Christenen van verschillende geloofsbelijdenissen, en eene onderlinge aaneensluiting in het gezellig verkeer, ter bevordering van Christelijke kennis, geloof en heiligmaking; en hij wenscht, dat daartoe de dag des Heeren, door huisgezinnen, familiebetrekkingen en vriendschappelijke vereenigingen, bij voorkeur moge afgezonderd worden. Hij oppert het denkbeeld, om, door middel van die vereenigingen, allengskens afdeelingen en onderafdeelingen, in groote en kleine plaatsen, te vormen, welke, eenmaal des jaars, door afgevaardigden vertegenwoordigd, de belangen der Broeder-Maatschappij, op eene algemeene vergadering, zullen trachten te bevorderen; en hij voorspelt zich van dit een en ander, voor de zaak van waarheid, deugd en liefde, ook ter afbreuk van het rijk van dwaling, on- en bijgeloof, de meestgewenschte gevolgen.
Recensent heeft hooge achting voor den Man, uit wiens hoofd en hart deze Brief gevloeid is, en deelt hartelijk in den wensch, dat alles, wat de gemeenschap der heiligen bevorderlijk kan zijn, meer en meer in ons wone en goede vruchten drage, Gode en den Verlosser ter eere! Hij acht, vooral in eenen tijd, waarin velen zich afzonderen en afscheiden, en onverdraagzaamheid en liefdeloosheid veler harten hebben doen verkouden, eene meerdere aaneensluiting van verstandige en liefderijk gezinde Christenen een uitnemend middel, om den geest des kwaads, der ondeugd, der huichelarij, der tweedragt en liefdeloosheid, met Christelijken moed en volharding, te helpen bestrijden, en beveelt daarom de zaken, in deze weinige bladzijden ter sprake gebragt, der lezing en behartiging van velen aan.
Maar, zich met den echt Christelijken geest en zin van dit geschrift vereenigende, vermeent Recensent, dat het voorgedragen plan eene alleromzigtigste overweging

{==542==} {>>pagina-aanduiding<<}
vordert, alvorens men tot de uitvoering van hetzelve besluite. Voorzeker kunnen bijzondere Maatschappijen veel goeds tot stand brengen: die tot Nut van 't Algemeen, tot zedelijke verbetering der Gevangenen, de Zendeling-, Bijbel- en Traktaatgenootschappen e.a. kunnen daarvan de bewijzen opleveren. Dan, al die vereenigingen bezitten een bepaald karakter, en, ten gevolge daarvan, bepaalde bedoelingen; terwijl er in het plan tot de oprigting eener Christelijke Broeder-Maatschappij niets bepaalds wordt aangetroffen, hetwelk niet tevens als bestanddeel van het hoofdbeginsel des Christendoms en der werkelijk bestaande Christelijke Maatschappij behoort beschouwd en behartigd te worden. De geachte Briefschrijver wenscht - en zulks te regt - de door hem voorgestelde Zondagsvereenigingen geenszins verward te hebben met de bestaande, zoogenoemde en niet zelden beruchte, Ocfeningen; en in den geest van het onderhavig opstel is wel niets, dat tot die verwarring aanleiding geeft. Dan, men zij toch omzigtig; opdat die Zondagsvereenigingen, door menschelijken hoogmoed en andere verkeerde bedoelingen, niet besmet worden met de vlekken, die wij, zonder liefdeloos oordeelen, in de bedoelde stichtelijke vergaderingen ontdekken! De kringen of gezelschappen zullen afdeelingen en onderafdeelingen vormen, en deze zullen vertegenwoordigd worden op eene algemeene vergadering: er zal een hoofdbestuur zijn - welligt ook besturen over de onderscheidene afdeelingen? .. men zij toch omzigtig; opdat men, nevens de reeds gevestigde Kerkbesturen der Christelijke Genootschappen, niet een bestuur vorme, hetwelk (gewis tegen de edele bedoeling des Briefschrijvers) botsing, tegenwerking en verwarring zou kunnen veroorzaken!
Naast de gevestigde Kerkbesturen staan de Leeraars en Opzieners der Gemeenten en de bevorderaars harer uitwendige belangen; Recensent herhaalt het, en hij doet dit even bescheiden als ernstig, men zij toch omzigtig, opdat er geen bestuur in een bestuur - geene Maatschap-
{==543==} {>>pagina-aanduiding<<}
pij in eene Maatschappij ontsta, en men, wenschende op te bouwen, geen gevaar loope het bestaande goede af te breken!
Recensent, die geen Predikant is, heeft zijne meening, over het algemeen, gezegd, ook van wege de algemeene aangave der Statuten van de voorgeslagene Christelijke Broeder-Maatschappij. Hartelijk wenscht hij, dat de Briefschrijver en diensVriend, in den voorstand hunner bedoelingen, met wijsheid, voorzigtigheid en gematigdheid mogen te werk gaan, en, alle dingen beproevende, het goede mogen behouden! Mogt dit geschrift velen opwekken, om den dag des Heeren voortaan meer ernstig aan de dienst van God en christus, en aan alwat goed, rein en liefelijk is, toe te wijden, dan ware er, ook zonder de vestiging eener bijzondere Maatschappij, reeds veel goeds gesticht!
Eindelijk: christus is het Hoofd der Gemeente en de Bestuurder zijner Kerk op aarde. De vereeniging van de leden dier Kerk zij in geest en waarheid, en, zooveel mogelijk, afgescheiden van alle menschelijke vormen! Laat ons niet vragen naar vele meesters; want één is onze Meester, namelijk christus! Mogten alle Christenen, in en door Hem, één zijn, en zamen in liefde werken en wandelen, gelijk Hij gewerkt en gewandeld heeft; dan, vorzeker, zou onze ijver voor Hem en zijne dienst door wijsheid voorgelicht, door voorzigtigheid vergezeld, en door bedachtzaamheid bestuurd worden!




Berigt van de Moederlijke Vereenigingen in Amerika en Engeland. Te Rotterdam, bij Mensing en van Westreenen. 1838. In gr. 8vo. 40 Bl. f :-30.

De hier beoogde Vereenigingen van Moeders, in Amerika en Engeland, hebben ten oogmerk, om bij Moeders een diep gevoel van hare verantwoordelijkheid bij de opvoeding harer kinderen op te wekken, en daarbij

{==544==} {>>pagina-aanduiding<<}
elkander, door gesprek en voorbeeld, onderlinge raadgeving en hulp te verleenen tot het betrachten van de gewigtige pligten der opvoeding, vooral in betrekking tot de zedelijk-godsdienstige vorming van het jeugdig geslacht. In gewesten, waar nog zoo weinig, in den volkstoon, over de opvoeding der jeugd in het licht verscheen, kunnen zulke Vereenigingen bijzonder nuttig zijn, en Recensent acht dezelve ook geenszins verwerpelijk ter plaatse, waar het, gelijk in ons Vaderland, niet aan handleidingen ontbreekt, en men het juste milieu weet te bewaren. Men zij, evenwel, ook hier omzigtig, en denke aan de aanwijzing des Apostels omtrent zulke vrouwen, die altijd leeren en zelden tot kennis der waarheid komen! Dit zij in geen opzigt in 't midden gebragt, om de edele bedoelingen der Amerikaansche en Engelsche Moeders, en derzelver onderlinge zamenkomsten en werkzaamheden, in een min gunstig licht te plaatsen; maar om tegen overdrijving en verkeerde begrippen te waarschuwen. Wij herhalen het, in ons Vaderland ontbreekt het, Gode zij dank! niet aan geschriften, (getuige de uitgegevene werken der Maatschappij: tot Nut van 't Algemeen!) die in dezen met vrucht kunnen geraadpleegd worden; en waar is de Christengemeente in ons Vaderland, waar de minkundige, alhoewel brave en welgezinde Moeder haren Herder en Leeraar, over de belangen harer dierbare kinderen en derzelver verstandelijke, zedelijke en godsdienstige opvoeding, niet zou kunnen raadplegen? Wij raden alzoo, dat men de vreemde plant naauwkeurig gadesla, alvorens dezelve op onzen bodem over te planten. Bij eene zorgvuldige verpleging, kan dezelve goede en welsmakende vruchten opleveren; maar elke grond is daartoe niet geschikt, en, bij gebrek aan de hier vooral zoo noodige behoedzaamheid, zou men, nevens het voedzaam graan, ook wel eens het onkruid kunnen zien opschieten. De dagen, welke wij beleven, maken alle behoedzaamheid omtrent het
nieuwe en ongewone ten pligt; en wij mogen daarbij niet uit het oog verliezen, dat wij, in de opvoeding onzer kleenen, even

{==545==} {>>pagina-aanduiding<<}
zeer tegen het meer en meer veldwinnend mysticismus, als tegen ongeloof en ongodsdienstigheid, behooren te waken. Met deze welmeenende opmerkingen bevelen wij de goede beginselen, waarvan dit korte opstel de blijken draagt, aan de behartiging van alle Moeders, wie het tijdelijk en eeuwig welzijn harer lievelingen ter harte gaat, ter ernstige overweging en toetsing, aan.

Over de grondige Genezing der bewegelijke Breuken. Naar het Hoogduitsch van Dr. Ph. Finck, door P. Middel, Chir. en Operateur. Met twee Platen. Te Groningen, bij J.H. Bolt. 1838. In gr. 8vo. 71 Bl. f :-90.

Indien de Vertaler de onderstaande beoordeeling over dit werkje in de Medicinisch-Chirurgische Zeitung No. 36, den 3 Mei 1838, pag. 154, gekend had, vóór dat hij tot de vertaling overging, hij zoude haar waarschijnlijk niet of op andere wijze ondernomen hebben. Wij deelen haar hoofdzakelijk mede. Zij komt ons voor juist te wezen. ‘Wat mag den Schrijver, (Dr. finck) die meer op gezag, dan op andere gronden bouwt, bewogen hebben, hetgeen gerdy, bonnet en belmas te dezen opzigte medegedeeld hebben, in eene nieuwe en daarbij zeer onvolledige brochure nog eens op te warmen? Derzelver geneeswijze is reeds genoeg bekend, zoo wel uit binnen- en buitenlandsche Tijdschriften, als uit heelkundige Handboeken. Deze Verhandeling deelt niets mede, hetwelk nieuw zoude kunnen genoemd worden; haar ontbreekt ook alle oordeelkundige beschouwing over dit onderwerp. De Schrijver vermeldt niet eens, wat reeds breschet over gerdy gezegd heeft, (v. gräfe u. v. walther's Journal für Chirurgie, B. XXII, H. 4, S. 657; froriep, Notizen, 1835, No. 956) om van geene andere Tijdschriften te spreken. Michaël hager heeft de wijze van behandeling volgens belmas reeds beschre-
{==546==} {>>pagina-aanduiding<<}
ven. (Die Brüche und Vorfälle, u.s.w. Wien, bey beck, 1834.) De latere wijze van behandeling van belmas bepaalt zich bij een of meer vreemde ligchamen - een zeer smal streepje goudvlies over een cilindertje van gelei gehaald - door eene gestokene wonde in den breukzak te brengen en te laten liggen. Het werktuig,
waarmede hij dit cilindertje inbrengt, heeft vele overeenkomst met een' troicart, die in verscheidene stukken kan ontleed worden. Het overige der beschrijving is niet duidelijk en wordt door geene Plaat opgehelderd; - dit had kunnen verholpen worden. De Schrijver mag geene verschooning inroepen, dat hij in Parijs met de Hoogduitsche Letterkunde onbekend moest blijven. Hij behoefde zich niet te haasten; want een onderwerp, als de radicale genezing eener breuk door zulk eene kunstbewerking, had kunnen winnen door eene meer opzettelijke en naauwkeurige bewerking. Indien de Schrijver, te Parijs zijnde, slechts beter van de eene of andere geneeskundige boekerij gebruik had gemaakt, hij zoude van meer gevallen kennis gekregen hebben, die óf met een gelukkig óf een ongelukkig gevolg behandeld werden. Wij willen slechts van die van signoroni gewagen (Chilissochisorafia: Annali universali di Medicina, compilati da omodei, 1836.) De twee Platen vertoonen slechts de wijze van gerdy, welke niet moeijelijk te bevatten is, en de naalden van bonnet met de kurkknopjes. Zij zouden van meerdere waarde wezen, indien zij de meer zamengestelde wijze van belmas ophelderden. - G.’
Laat er ons nog mogen bijvoegen, dat die Platen niet zeer gelukkig nagevolgd schijnen, en dat de Vertaler den Geneeskundigen meer dienst had bewezen, door aan deze vertaling, uit de reeds bekende hulpbronnen, eene meerdere volledigheid te geven, of liever uit deze een meer oorspronkelijk stuk te bewerken. Die vertaling laat intusschen veel te wenschen over; b.v. bl. 4. de breukzak - met de naburige deelen ineengewassen, voor vergrceid; breukpoort, voor opening of verwijding

{==547==} {>>pagina-aanduiding<<}
van den liesring; afgedeeld, voor verdeeld; bl. 6. te eer bloot, voor slechts; bl. 7. aandrang, voor persing; bl. 12. vormingswerkdadigheid! - bl. 14. Lymphae plasticae? hoe vele vindt men van deze? - bl. 15. preschroef? druk, voor drukking; bl. 17. ingeweide? - bl. 21. hernia inquinalis; bl. 21. groote volumineuse breuken? - bl. 28. eenmaal zoo veel; ald. de spits eens kleinen vingers, enz. enz. enz.




Tafereel van het Heelal, enz. Door J.G. Sommer, Hoogleeraar te Praag. Met Platen. IVde tot VIde of laatste Deel. Te Amsterdam, bij de Gebr. Diederichs. In gr. 8vo. Te zamen 1481 Bl. f 15-50.

Met de uitgave van het zesde deel, waarmede dit Tafereel van het Heelal besloten wordt, noemt zich de Heer j. olivier, jzn, als Vertaler van het werk. Het verblijdt ons, dat de Uitgevers genoegzame aanmoediging hebben mogen ondervinden, om een zoo kostbaar werk volledig in onze taal te kunnen leveren.
Het vierde Deel behelst de Beschrijving van den Dampkring des Aardbols. In hetzelve wordt gehandeld: Van de Lucht in het algemeen. Van den Barometer. Van de bestanddeelen en chemissche eigenschappen der Lucht. Van de Luchtreizen, of luchtbevaring. Daar dit onderwerp, wegens de stoute luchtreizen, te dezer dagen ondernomen, ieders aandacht tot zich trekt, zal de geschiedenis der luchtbevaring, van derzelver eerste beginselen tot op onzen tijd, voorzeker met genoegen ontvangen worden. Vervolgens wordt er gehandeld: Over de warmte en de koude der Lucht, het Klimaat en de Jaargetijden. Van de electriciteit der Lucht. Van den Bliksem. Van het St. Elmsvuur en het Noorderlicht. Van de vochtigheid en droogte der Lucht. Van de waterige Luchtverschijnselen, en in het bijzonder van den Nevel. Van de Wolken. Van den Regen, Sneeuw, Hagel, IJzel, Dauw en Rijp. Van het Onweder en

{==548==} {>>pagina-aanduiding<<}
de Waterhoozen. Van de lichtgevende Luchtverschijnselen. Van de Kimduiking of Luchtspiegeling. Van de vurige Luchtverschijnselen. Onderscheidene verklaringswijzen van deze verschijnselen. Van de Winden. - Het vijfde Deel bevat de Geschiedenis der oppervlakte van den Aardbol, en handelt: Over de vroegere veranderingen der Aardoppervlakte in het algemeen. Over de Aardkorst en haar oorspronkelijk ontstaan uit het water. Vulkanische werkingen op de gedaante der Aardoppervlakte. Over het ontstaan der organische wezens. Over het voorkomen van fossile Menschenbeenderen. Van de overblijfselen van menschelijke kunstgewrochten. Van het ontstaan der Overgangsgebergten. Van het ontstaan der Vlotgebergten. Van het ontstaan der Steenkolen en der Zoutbronnen. Over het klimaat der Aarde tijdens de Vlotformatie. Over het ontstaan van het aangespoelde land. Van den voorgegeven' ondergang van Gewesten en Eilanden. Overleveringen der oude Volken nopens eenen grooten Watervloed. Van de veranderingen, welke de oppervlakte der Aarde door Vulkanen ondergaan heeft. Over de voorgewende hoogere oudheid van het menschelijk geslacht. Overzigt over de voornaamste Hypothesen over het ontstaan des Aardbols. De Schrijver verdedigt zich in de Voorrede van dit Deel tegen de beschuldiging van partijdige vooringenomenheid voor het door sommige nieuwere Geologen verworpene stelsel van werner, en wil meer voor een' Eklekticus gehouden zijn, die ook de inzigten der nieuwere Vulcanisten, zoo als die van boué en anderen, volledig heeft voorgedragen, voor zoo ver het doel van het gansche werk zulks gedoogde. - In het zesde Deel handelt delt de Schrijver over de organische wereld in het algemeen. Van de verscheidenheid der organische ligchamen. Van de Planten. Van de verdeeling der Planten. Algemeen overzigt van het Plantenrijk. De planten worden, zonder dat de
Schrijver zich bij uitsluiting verbonden houdt aan het stelsel van linnaeus, noch aan dat van oken, slechts onder zekere groepen bij-
{==549==} {>>pagina-aanduiding<<}
eengevat, en de gewigtigste en onderhoudendste bijzonderheden daarvan medegedeeld. Ten slotte van dit overzigt wordt eene schets van derzelver verbreiding over den geheelen aardbodem, of, met andere woorden, eene beknopte Geographie der Planten gegeven. Eindelijk handelt de Schrijver in dit laatste Deel over de Dieren. Verdeeling van het Dierenrijk. Algemeen overzigt van het Dierenrijk. De Wormen. De Insckten. De Visschen. De Amphibiën. De Vogelen. De Zoogdieren. De verbreiding des Dierenrijks over de oppervlakte der Aarde.
Wanneer men het doel van dit werk in aanmerking neemt, om namelijk eensdeels aan de zoodanigen, wie het aan eigenlijk gezegde wetenschappelijke opleiding ontbreekt, het allernoodzakelijkste mede te deelen, ten einde met nut en genoegen zulke werken te kunnen lezen, in welke eene zekere kennis aangaande de Aarde en derzelver natuurlijke gesteldheid voorondersteld wordt, anderdeels om tot eene meer grondige beoefening van hetgeen hier slechts oppervlakkig kan behandeld worden aan te sporen, dan kan men de overbrenging van dit werk in onze taal beschouwen als een nuttig geschenk voor ons lezend publiek. Te zeer zou men in ieder der in dit werk behandelde vakken van wetenschap grondig moeten ervaren zijn, om den arbeid van den Vertaler tot in de bijzonderheden te kunnen beoordeelen. Over het geheel komt het ons voor, dat de overzetting goed is uitgevallen. Wij wenschen, dat de lezing van dit werk moge dienstbaar zijn, om den Nederlandschen lezer belang te doen stellen ook in datgene, wat de natuurlijke gesteldheid van ons eigen Vaderland belangrijks oplevert voor den opmerkzamen beschouwer. Moge dan elders de menschelijke weetgierigheid, waar voor haar niets meer te verwerven of te veroveren blijft, er naar streven, om ontdekkingen te doen zelfs in oorden, welke buiten de grenzen van het organische leven liggen; in een land, waar vlijt en toepassing van de kennis der natuurwetten zoo vele kostelijke geschenken aan de Natuur heeft ont-
{==550==} {>>pagina-aanduiding<<}
lokt, kan het niet anders, of zoodanige toeleg, om de Aarde te leeren kennen, moet heilzame vruchten voortbrengen.




Verslag van hetgeen, ter gelegenheid van het verblijf des Konings van Holland te Parijs, in de laatste maand van 1809 en in de eerste maanden van 1810, mitsgaders op deszelfs reize derwaarts, is voorgevallen; opgemaakt door Mr. Willem Frederik Roëll, destijds Minister van Buitenlandsche Zaken, die den Koning op gemelde reize vergezeld heeft. Benevens Aanhangsel en Bescheiden, handelende over eene eventuéle verdediging der Hoofdstad in 1810. Medegedeeld door Jr. Willem, Baron Roëll, Ambachtsheer van Hazerswoude, enz. enz. Te Amsterdam, bij P. Meijer Warnars. 1837. In gr. 8vo. 455 Bl. f 4-50.

Dit welgeschreven en door eene menigte belangrijke, grootendeels van elders niet bekende, stukken gestaafde verslag is eene bijdrage tot de Geschiedenis des Vaderlands, die algemeen welkom en van blijvende waarde zal wezen. Ofschoon het eigenlijke Traktaat tusschen napoleon en zijnen Broeder lodewijk, nopens den afstand van Noord-Braband, Zeeland enz. gesloten, algemeen bekend kan gerekend worden, zou het toch, tot gemak van den lezer, die dan alles bijeen had, tot bevordering der duidelijkheid en vorming van een gesloten geheel, allezins dienstig zijn geweest, dat niet alleen de verschillende concepten, nota's, brieven, adressen, enz. maar ook geheel dat Traktaat zelve onder de bijlagen ware opgenomen. Gewisselijk zou ieder, die zich thans reeds aan Jhr. roëll voor deze uitgaaf van het werk zijns verdienstelijken Vaders verpligt gevoelt, hem ook daarvoor dankbaar zijn geweest; en zulks had te minder zwarigheid, daar er toch (en met goede reden) onder

{==551==} {>>pagina-aanduiding<<}
de bijlagen enkele gevonden worden, die reeds van elders bekend waren, doch geschikt zijn, om de eenheid van het geheel (zoo zegt het Voorberigt zelve) des te getrouwer te bewaren. Intusschen neemt het gemis van den tekst diens anders welbekenden Traktaats niet weg, dat dit werk den lof verdient, welken wij er in den aanhef onzer aankondiging aan hebben toegekend, en wij kunnen de pen niet nederleggen zonder herhaalde betuiging onzer erkentelijkheid voor hetgeen geleverd is.




Zee- en Landreizen van Kapitein Basil Hall, voor Nederlandsche Lezers vertolkt, door J. Olivier, Jz. II Deelen. Te Amsterdam, bij Gebr. Diederichs. In gr. 8vo. Te zamen 692 bl. f 5-80.

Kort Reisverhaal met Z.M. Brik de Panter, naar de Middellandsche Zee, in 1834, door den Kapitein-Luitenant ter Zee A.C. Edeling. Te Amsterdam, bij Gebr. Diederichs. In gr. 8vo. 87 Bl. f 1-40.

Op den titel afgaande, zou men meenen in het eerste dezer twee werken te zullen vinden, wat men gewoonlijk door eene Reisbeschrijving verstaat; beschrijving van onderscheidene door den Schrijver bezochte landstreken, derzelver natuur- en kunstschoon, zeden, gewoonten, leefwijze, kleeding enz. der inwoners; maar - niets, of zoo weinig als niets van dit alles. Het zijn integendeel uiterst onderhoudende beschrijvingen van het scheepsleven in zijne onderscheidene bijzonderheden; schrandere aanmerkingen over leefwijze, tijdkorting, godsdienstoefening, tucht, kost, en wat niet al! aan boord, met naauwkeurige kennis en zeer aangenaam geschreven, doorzult met allerlei scheepsanecdoten, opmerkingen, raadgevingen en wenken, die geen hooger of lager Zeeofficier het beneden zich zal rekenen met opmerkzaamheid te lezen, gelijk ook niemand het boek onvoldaan zal uit de handen leggen.

{==552==} {>>pagina-aanduiding<<}

Eene eigenlijke vertaling is het niet. De kundige olivier heeft eene Nederlandsche gedaante gegeven aan het werk, waaruit hij de door Kapt. basil hall gegevene reisontmoetingen en opmerkingen ontleende; en dit gedaan, zoo als men het van hem gewoon is, dat is loffelijk. Het werk is opgedragen aan Z.K.H. Prins willem frederik hendrik, en zal, hieraan twijfelen wij niet, onder zeevarenden en ‘landkrabben’ lezers genoeg vinden. De opregte, trouwhartige, menschlievende toon neemt al aanstonds voor het boek in; terwijl de gretigheid, waarmede de scheepsverhalen van cooper en anderen gelezen worden, genoeg bewijst, dat men zich niet laat afschrikken door eene zee van scheepstermen, al verstaat men van gansche bladzijden slechts de helft.
Het Reisverhaal van Kapt. edeling is niet zoo bijzonder belangrijk; doch wij kunnen ons wel begrijpen, dat de vrienden van zeelieden, na dezer terugkomst, eenige aanteekeningen van de gemaakte reis verlangen. Uit dit oogpunt laat zich dan ook de uitgave gereedelijk verdedigen. Het beschrijvende en geschiedkundige over Maltha is het belangrijkste. Voor den zeemen, echter, is in het algemeen soms niet onnuttig, wat wij, landmenschen, daarvoor in Reisverhalen aanmerken zouden. Wij herhalen bij deze gelegenheid, wat wij vroeger (*) gezegd hebben van het wenschelijke eens Magazijns, waarin onze Zeeöfficieren kortere, tot afzonderlijke uitgave te korte en minder geschikte reisbeschrijvingen aan het publiek aanboden, en waarin het onderhavige werkje, met verscheidene verkortingen, alsdan niet ongeschiktelijk hadde kunnen worden opgenomen.




Rusland gedurende de Oorlogen met Frankrijk. Geschiedkundige Aanteekeningen van de jaren 1805 tot 1815. Van Armand Domergue, destijds Inwoner van Moskou. II

{==553==} {>>pagina-aanduiding<<}
Deelen. Te Amsterdam, bij J.C. van Kesteren. In gr. 8vo. Te zamen 724 bl. f 5-90.

De Schrijver der aanteekeningen, van welke wij door deze verslag geven, is een Franschman, die zijne fortuin zocht met het oprigten van eene Fransche Opera te Moskou, in den allerongeschiktsten tijd, die daartoe kon gekozen worden, namelijk even nadat de Schouwburg aldaar was afgebrand, in 1805. Kort na het teekenen van den vrede van Tilsit, in 1807, bekwam hij de volmagt, om een' troep Operisten bijeen te brengen, begaf zich tot dat einde scheep naar Duitschland, maar geraakte in dienst bij den Koning van Westfalen, wegens het uitblijven der beloofde gelden voor een dertigtal sujetten, die hij aangenomen had. Van daar, door den Secretaris des Opperïntendants der Keizerlijke schouwburgen, met milde beloften naar Petersburg gelokt, ondernam hij de reis in September 1808, kwam aldaar aan, gaf eenige tooneelvertooningen, tijdens het verblijf van den Koning en de Koningin van Pruissen, in die hoofdstad, en vervolgde eindelijk de reis naar Moskou in het laatst van December van dat jaar, alwaar hij met zijn personeel in Januarij 1809 aankwam. Hij schijnt zich aldaar tot in 1811 met het tooneel bezig gehouden te hebben, toen caulincourt door lauriston, als Ambassadeur van Frankrijk aan het Hof van Petersburg, vervangen werd, en de staatkundige gezigteinder begon te betrekken; zoodat, ten gevolge van den gedreigden oorlog met Frankrijk, het Fransche tooneel te Moskou ophield te bestaan. Men weigerde den ex-Regisseur een' pas, om naar zijn land terug te keeren, en, toen in 1812 de Franschen Moskou naderden, werd hij met een veertigtal anderen gearresteerd, in het begin van September met een open vaartuig naar Novogorod gevoerd, en van daar in November naar
Makariew geleid, alwaar hij tot in het laatst van September 1813 gevangen gehouden, naar Novogorod teruggevoerd, en die stad hem tot gevangenis aangewezen werd, waar hij eindelijk tijding van zijne vrouw en van zijn kind ontving, die het Fransche leger bij den aftogt van Moskou gevolgd, en als door een wonderwerk den dood ontkomen waren. De Schrijver geraakte in kennis met den Onder-Gouverneur, die zich zijn lot aantrok, en hem in zijn paleis huisvesting gaf, tot dat eindelijk, in het laatst van October 1814, het ontslag der gevangenen hem eerst naar Moskou deed reizen, waar hij

{==554==} {>>pagina-aanduiding<<}
tot in Januarij 1815 opgehouden werd, als wanneer hij de reis naar Wilna aannam, waar zijne vrouw en kind hem wachtten. De terugkomst van napoleon belemmerde zijne thuisreize. Genoodzaakt om naar Hamburg te trekken, kwam hij eindelijk in het najaar te scheep over Havre te Parijs, waarmede zijne aanteekeningen eindigen. - Als aanhangsels bevat het eerste Deel eene geslachtlijst der Russische Vorsten van 862 tot 1825, en eene uitvoerige beschrijving van Petersburg; het tweede eene dissertatie over de Kozakken, de plaatsbeschrijving van Moskou, en eene korte verhandeling over de Tartaren. Hierdoor is het geheel tot twee goede Deelen uitgeloopen.
Dat zulk een zwerver, als de Schrijver blijkt te zijn, in de voor Rusland zoo gewigtige jaren, die ook voor geheel Europa belangrijk waren, gelegenheid had, veel te zien en op te merken, laat zich begrijpen. Het werk is in lossen, onderhoudenden trant opgesteld, vloeit over van anecdoten en bijzonderheden omtrent onderscheidene personen, die eene rol in dat tijdvak vervulden, en is vooral uitvoerig ten aanzien van Ruslands Keizer en zijn Hof; het oordeel over dien Vorst is echter eenzijdig en gewaagd, en nog eenzijdiger de hatelijke, ja afschuwelijke trekken, waarmede de Auteur den Gouverneur van Moskou, Graaf rostopchin, teekent, wiens afbeeldsel voor den titel van het eerste Deel staat. Zeker had hij zich over hem te beklagen; maar de ruwe, krachtige vaderlandsliefde, die den echten Rus de heilige Hoofdstad aan de vlammen deed offeren, en daardoor het leger zijner onregtvaardige aanvallers tot den terugtogt dwong en napoleon's rijk deed instorten, gaat boven het begrip van een Fransch Acteur, die dat nooit kan vergeven. Dat men hem, als aan dien overweldiger gehecht, al te hard behandelde, is uit den opgewonden volksgeest ligt te verklaren, welke elken vreemdeling met regt wantrouwde, en de Franschen bijzonder haatte, die dan ook dien haat, door het gedrag van hunnen Keizer, waarlijk wel verdienden. De magt, wanneer dezelve onbegrensd aan mindere ambtenaren, die uit hunnen aard overmoedig zijn, wordt toebetrouwd, en een' prikkel van de vrees ontvangt, leidt altoos tot hardheid en willekeur: hetgeen men den Franschman in Moskou deed ondervinden, werd door zijne landgenooten, waar zij meester waren, dikwerf met nog verfijnder wreedheid gepleegd, en bij het einde van al zijn beklagenswaardig lijden had de Schrijver wel mogen

{==555==} {>>pagina-aanduiding<<}
zeggen: C'est tout comme chez nous! Over Ruslands zeden en gewoonten spreekt hij met kennis van zaken, maar slaat doorgaans den bal mis, wanneer hij over het karakter der natie en over de oorzaken van den volkshaat bij het gemeen en bij een deel van den hoogen Adel redekavelt, waarvan een ander deel, zelfs na al het gebeurde, nog veel te Franschgezind is, doordien men de beschaving alleen bij de Franschen zoekt, en, hunne taal gretig aanleerende, ook hunne verderfelijke begrippen en zedeloosheid van lieverlede inzuigt: men leze sagoskin's Russen in 1813, om daarvan overtuigd te worden.
Allerbuitensporigst roemt de Schrijver zijnen vergoden napoleon, en is eenzijdig in het verdedigen zijner naar roem, eer en overwinning dorstende landslieden, waardoor veelal het hatelijke vergoelijkt en in het gunstigste daglicht gesteld wordt, behalve in den aanvang van het eerste Deel. Al het kwaad kwam van de vreemdelingen, die onder den veroveraar dienden. Het is onbegrijpelijk, hoe des Schrijvers eigenliefde hem misleidt, na al de harde lessen, welke hij ontving, en die hem wel doen beklagen, maar niet liefkrijgen. De man komt uit den smeltkroes des ongeluks terug als de geschuurde Moriaan uit de kuip: hij is en blijft een onverbeterlijke Franschman. Over het wantrouwen eener achterdochtige Policie, die, altoos vreesachtig, in het donker schuilt, en overal, zoowel te Londen en te Parijs, als te Weenen en te Petersburg, uit haren aard dezelfde is, kan een man als hij zich niet beklagen. Dat Rusland vooral groote reden tot mistrouwen had, blijkt, in het begin van het werk reeds, uit zijn eigen geschrijf omtrent den Generaal denantes, die, in Julij 1805, door de Policie, bij zijne aankomst te Petersburg, verwijderd werd, op vermoeden van bespieding der hulpbronnen van het Russische rijk. Ieder Franschman moest wel verdacht worden, sedert dat men door den sluwen le lorgne d'ideville zoo listig om den tuin geleid en daarvan overtuigd was, Het lot van dien spion, door de Russen in 1815 te Verdun aangehouden, moge hard zijn; onverdiend kan het wel niet genoemd worden. Zoo zijn de Franschen! Zij kunnen in anderen de achterdocht niet dulden en de willekeur niet verdragen, welke zij zelve zoo ijverig in praktijk brengen, waar zij 't vermogen. De Schrijver heeft zich wel, in eene korte narede, trachten te
verontschuldigen over al het eenzijdige van zijne aanteeke-
{==556==} {>>pagina-aanduiding<<}
ningen; maar die vergoelijking is wat ver gezocht. Met eene onbegrijpelijke ijdelheid wil hij zijne lotgevallen tot de historie, en zichzelf als een historisch persoon opvoeren; maar dan zal hij er toch wel toe behooren gelijk een stofje tot de weegschaal of een droppel tot het vat!
De bekende Vertaler, de Heer j. de q.... te Beverwijk, heeft den Schrijver, waar 't pas gaf, en 't gaf dikwerf pas, door aanteekeningen aan den voet der bladzijden, op eene zeer bescheidene wijze, teregt gewezen, waardoor de indruk van al het winderige, onnaauwkeurige, verkeerde en misplaatste des oorspronkelijken Schrijvers bij het Hollandsch lezend publiek gedeeltelijk weggenomen wordt. Het lust ons niet, die teregtzettingen te vermeerderen of te wijzigen. Het gemeene soldatenliedje op bl. 33 en 34 had wel onvertaald mogen blijven, en over enkele onkiesche plaatsen de sluijer nog wat digter toegehaald zijn. Het zedelijk en godsdienstig karakter van den Schrijver komt overigens niet zeer gunstig uit in dit werk, dat, naar ons oordeel, in het belang van de kennis aan Rusland en aan de Geschiedenis, wel onvertaald had kunnen blijven. Ook in het belang van den Uitgever? Dat is eene andere vraag! Het werk is, zoo als wij reeds zeiden, los, luchtig en piquant geschreven, en vermeldt vele bijzonderheden en anecdoten; het laat zich gemakkelijk en zonder inspanning lezen. In Leesbibliotheken en Leesgezelschappen zal het wel debiet vinden, of liever gevonden hebben.




Diophanes, door P. van Limburg Brouwer. Iste Deel. Te Groningen, bij J. Oomkens. 1838. 290 Bl. IIde Deel. Te Groningen, bij W. van Boekeren. 1838. 268 Bl. In gr. 8vo. f 5-60.

De historische Roman, na in zijn eigenlijke Vaderland, Schotland, fortuin gemaakt te hebben, is niet alleen in het verbroederde Koningrijk uitnemend onthaald; is niet alleen den Oceaan overgestoken, om Amerika's trotsche wouden en grasvlakten te schilderen, maar heeft zich ook op het vaste land van Europa vertoond, en is er met opene armen ontvangen. In hoe verre echter die gastvrienden er zoo veel eer aan gedaan hebben als de Britsche vaders en voedsterheeren, durven wij niet beslissen. In Frankrijk is hij ten minste, on-
{==557==} {>>pagina-aanduiding<<}
der de handen van eenen d'arlincourt en ander volkje van dat slag, allerdeerlijkst mishandeld en bijkans onkenbaar geworden. Duitschland.... nu ja! maar een spindler is toch bij scott en cooper niet op éénen dag te noemen, en tromlitz staat nog een trapje lager; van de velde alleen had er den echten slag van. Italië daarentegen heeft eenen man voortgebragt, die met den grooten Kaledoniër mag wedijveren, manzoni, zoo onderhoudend, zoo historisch waar, in zijne schildering van den tijd, als zedelijk en godsdienstig. Ons Vaderland is daaromtrent ook niet ongelukkig geweest, hoezeer onze Schrijvers zich, meer dan manzoni, van een gestreng vasthouden aan de Geschiedenis ontslagen, en meer romantische tafereelen daarin gevlochten hebben...... Onze verdienstelijke loosjes heeft denkbeeldige helden aan bekende vaderlandsche gebeurtenissen, groote mannen en beroemde vrouwen gelukkig vastgehecht, doch wordt, vooral in zijne voorstellingen uit de achttiende Eeuw, wel eens wat langwijlig. Wat onze jongste Vernuften betreft: worden ook maurits, de groot en
frederik hendrik in den Pleegzoon, jan van arkel in de Roos van Dekama, door van lennep, wel een weinig willekeurig geteekend, de zeden van den tijd zijn toch in beide zeer goed volgehouden, vooral in de Roos, en dáár zijn willem IV en de Friezen ook uitnemend geschilderd. Doch de geschiedkundige Roman heeft zich hier niet bij vaderlandsche onderwerpen bepaald, maar is overgegaan op een veld, hetwelk aan onze geletterden steeds bijzonder geliefd en gemeenzaam was, - op dat der oude Letterkunde. Hier echter zou men van onze doorgeleerde, niet slechts oppervlakkig met de Oudheid bekende, Schrijvers zekeren geleerden toon en al te gestreng vasthouden aan de eigenlijke Geschiedenis hebben verwacht, die niet alleen voor de losheid des werks en het verdichtende bestanddeel nadeelig ware, maar ook den lezer door al te veel vertoon van geleerdheid zou kunnen afschrikken. Dit is echter volstrekt het geval niet geweest, zoodat de Schrijver, die den Roman bij ons op het grondgebied van Griekenland heeft overgebragt, veelmeer tot de tegenovergestelde zijde - scherts en geestige vindingen - overhelt. Reeds de vroegere Roman van den Hoogleeraar van limburg brouwer (wien ook het algemeene gerucht als den uitmuntenden Vertaler van manzoni's Promessi Sposi noemt) gaf hiervan bewijzen. Charicles en euphorion bevatte een zeer

{==558==} {>>pagina-aanduiding<<}
onderhoudend tafereel van Grieksche zeden, vooral op het eiland Cyprus, waarin de Wijsbegeerte van plato, vooral in de Republiek, geenszins gespaard, en niet van hare gunstigste zijde werd voorgesteld. In het voor ons liggende boek stelt de Hoogleeraar zich een grooter doel voor, hetwelk hij echter niet aankondigt. Hij wil ons Griekenland in deszelfs voornaamste Staten, Sparta, Thebe en Athene, doen kennen, eenigzins vóór den tijd, waarin barthélémy zijnen anacharsis doet reizen, namelijk in de 100ste Olympiade, omtrent 390 jaren vóór onze tijdrekening, toen plato, aristippus, antisthenes, chabrias, iphikrates te Athene, agesilaüs te Sparta bloeiden, en Thébe zijn groote tijdperk met epaminondas en pelopidas zag aanbreken. De held der Geschiedenis behoort echter in geen dier Staten te huis. Hij is een Kretenser uit Knossus, door zijn' vader tot onderwijs en opleiding naar Sparta gezonden, van daar naar Thebe en vervolgens naar Athene geraakt, waar hij de grootste wisselingen der fortuin ondervindt, en van waar hij eindelijk gelukkig naar zijn eiland terugkeert. De Schrijver heeft niet nagelaten, de zeden, gewoonten, denkwijze en voornaamste bijzonderheden van natuur en kunst der landen, die hij doortrekt, en dus ook van zijn eigen eiland, met fiksche kleuren te schilderen; doch van de boven vermelde beroemde mannen speelt in zijn werk niet slechts niemand eene hoofdrol, maar wordt er, behalve aristippus, zelfs geen enkele sprekend ingevoerd. Alle de helden en
heldinnen des boeks zijn verdichte personen, zoodat het misschien nog beter een zedeschilderende dan een historische Roman zou mogen genoemd worden. Maar die zedeschildering is dan ook volkomen naar waarheid, en zonder eenige vleijerij der bij den Schrijver over 't geheel zoo geliefkoosde Grieken. Zijne kleuren zijn op verre na zoo helder noch schitterend omtrent de Atheners of Spartanen, als die van barthélémy; van limburg brouwer maalt zelfs liever de schaduwzijde derzelven. Eerstgemelde herhaalt meerendeels de hooggespannen lofspraken, door de Ouden aan de Wetgeving van lykurgus en de zeden der Spartanen toegezwaaid; onze Landgenoot schijnt ons meer naar waarheid het onnatuurlijke, onmaatschappelijke, ja dikwerf ontmenschte dier wetten en zeden te malen, zonder zich door het gezag zelfs van eenen xenophon, plato, aristoteles of plutarchus te

{==559==} {>>pagina-aanduiding<<}
laten wegslepen. Ook omtrent de Atheners ontveinst hij even min de nadeelen der onbeperkte Volksregering, met hare redenaars, Sophisten, Sykophanten en onregtvaardige regters, en toont aan, dat bij beiden geenszins de ware vrijheid gevonden werd. Over 't algemeen is het eene der hoofdbedoelingen des werks, te doen zien, dat onder den naam van vrijheid dikwerf de grootste onderdrukking gepleegd wordt; iets, hetwelk wij, helaas! ook in onzen tijd hebben ondervonden, zoodat wij ons vooral met geene fraaije woorden, gelijk zoo velen, moeten tevreden stellen, maar de zaak zelve grondig beschouwen. Deze voorstelling is echter niet stroef door leerstellingen of bewijzen, maar aangenaam door sprekende voorbeelden, doorgaans op een' lossen, gemeenzamen, vrolijken toon. Wij willen daarvan een paar voorbeelden bijbrengen (Iste D. bl. 214, 215): ‘Wat heb ik, zeide ik bij mijzelven, van die hooggeroemde Spartaansche vrijheid nu toch gezien? Men mag er niet eten zoo als men verkiest of als men honger heeft, en, of men er lust of geen lust in heeft, men moet dagelijks soms van het eene einde der stad naar het andere loopen, om een sober maal en eene afschuwelijke soep te erlangen. Hoe men ook zijne kinderen bemint, als ze onzen buren niet bevallen, worden ze in eene diepe kloof neêrgesmeten, om van honger te vergaan. En verkiest men die, welke men heeft mogen behouden, niet aan de gestrenge tucht en aan de zweepslagen van harde meesters te onderwerpen, dan wordt men uitgestooten uit het midden zijner medeburgers, en als een verachtelijke slaaf mishandeld. Die geen zin heeft om te trouwen, dien blijft geene andere keus over, dan naakt over de markt te springen en schimpliedjes op zichzelven te zingen. Heeft men daarentegen zelf eene lieve vrouw, dan wordt men voor een eigenbelangzoekend wezen uitgekreten, als men die niet aan den eersten den besten
onverlaat, die in 't hoofd krijgt haar voor zich te begeeren, prijs geeft.’ (Bl. 226): ‘Ik had kunnen opmerken, hoe getrouw men zich in vele opzigten aan de oude instellingen hield, met betrekking, bij voorbeeld, van de gemeenschap van goederen en vooral der vrouwen, namelijk die van een' ander', tot het vervolgen en afrossen van de ontaarde bevers (laffe krijgslieden), tot het toezigt over den omgang der jonggetrouwden, en over alles, wat bevorderlijk kon zijn tot het huiselijk geluk, tot de voor den Staat

{==560==} {>>pagina-aanduiding<<}
zoo noodzakelijke verpligting tot het aangaan van een huwelijk, wanneer men eene rijke bruid op het oog had, en tot de niet minder noodige tucht over de lage en verachtelijke Heloten (landbouwende slaven).’ En eindelijk IIde D. bl. 200, 201: ‘De ondervinding had mij geleerd, dat alle de voorstellingen, die ik mij gemaakt had van vrijheid en volksgeluk, ijdele hersenschimmen waren, daar ik de vrijheid te Sparta gezocht, en niets gevonden had dan wetten, die, als men ze ten uitvoer wilde brengen, niets te weeg bragten dan eenen ondragelijken dwang, en die dus ook door niemand werden nageleefd, ja openlijk bespot. Te Thebe had ik geleerd, dat de Spartanen, die zoo gezet waren op hunne eigene vrijheid, zich niet ontzagen, de schandelijkste middelen aan te wenden om die van anderen te onderdrukken; dat de Thebanen zelve, alweder om hunne vrijheid te handhaven, die van een' ander niet ontzagen; dat de vrijheidsvrienden, zoodra zij zich van de dwingelandij der Oligarchen bevrijd hadden, daarvan aanstonds gebruik maakten om derzelver voorbeeld te volgen, door het verdrukken van anderen en het vermoorden van onnoozele vrouwen en kinderen; dat ik eindelijk te Athene, waar ik aangekomen was vol geestdrift voor hare instellingen, eenen Souverein gezien had, bestaande uit schoenlappers en worststoppers, (*) die zijne Veldheeren ongehoord ter dood veroordeelt, schoon zij zijne belangen naar hun beste vermogen waarnamen, en die, regter zoowel als wetgever, zich laat omkoopen door de grootste schavuiten, en hun toelaat, een eerlijk man ongestraft van zijn eigendom te berooven.’
Maar deze Roman is ver van louter staatkundig te zijn. De schoone sekse speelt daarin eene hoofdrol, en heeft op den held des verhaals den onmiddellijksten en belangrijksten invloed. Drie vrouwen vooral betooveren hem beurtelings: eene fiere, deugdzame, moedige, maar wat sterk op onafhankelijkheid gestelde schoone, die alles (behalve de wreedheid) van de Jagtgodin artemis of diana heeft, en de eerste geliefde is van diophanes, wien zij tweemalen, in het labyrinth van Kreta en bij eenen afgrond op den berg Ida, het leven redt; eene Spartaansche vrouw, gorgo,

{==561==} {>>pagina-aanduiding<<}
schoon en beminnelijk, en die voor een modél van deugd en kuischheid gehouden wordt, maar in het diepste geheim zeer goed weet te - genieten, en - eene Ionische zangeres, tot de verleidelijke klasse der Hetaeren (Courtisanes) behoorende, maar geen tweede ninon de l'enclos. Hoezeer onze Schrijver ruimschoots de verdiensten der eerste van deze trits erkent, schildert hij nogtans met welgevallen en ongemeene levendigheid de schoonheid en bevalligheid der derde, die echter den armen diophanes, door hem van eene noodzakelijke verwijdering van Athene terug te houden, volmaakt ruïneert. (Nu, dat is het gewone lot der jonge lieden door zulke schepsels; zie onder anderen de 5de Ode des 1sten boeks van horatius, om niet eens de Spreuken van salomo aan te halen.) Deze levendige schildering der wegslepende lagiska dient echter blijkbaar slechts om het contrast te verhoogen bij de edele, voor ware liefde gevoelige chelidonis of elpinice. Want de Schrijver legt aan de eerste de zotste redeneringen in den mond, waarover zelfs eene laïs zich zou geschaamd hebben (IIde D. bl. 115): ‘Aspasia was eene Hetaere en sokrates een Wijsgeer; en nu, vergelijk maar eens hunne leerlingen perikles en kritias, en gij zult zelf toestemmen, dat het mogelijk is, dat in de school der liefde beter onderwijs gegeven wordt, dan in die der wijsbegeerte.’ Even alsof perikles inderdaad onderwijs bij aspasia had genoten, en niet veeleer dat van damon en anaxagoras, en alsof sokrates
geene andere leerlingen gehad had, dan den onwaardigen kritias! Waren er onder de leerlingen der edelste menschen dan nimmer deugnieten? - Op 't laatst loopt lagiska van haren minnaar, toen hij in gevaar is arm te worden, weg, omdat hij haar te veel bemint en hare kostelijke vrijheid belemmert! Elpinice daarentegen, de deugdzame en kuische elpinice, blijft hem getrouw, redt hem ten derdenmale van den rand der wanhoop, en doet hem zijne zielerust, zijne bezittingen, en de door Hetaeren en Sophisten bijna verlorene deugd herkrijgen. Door Sophisten, zeg ik; want ook de wijsbegeerte, het zijn, het menschelijke leven, de regtvaardigheid en onregtvaardigheid en 's menschen bestemming komen voor in dit boek. Men vreeze echter niet voor spitsvindige redeneringen, behalve waar onze Schrijver, met zijne oude veete tegen plato, eene plaats uit den Parmenides kiest, die zeker allerbespottelijkst

{==562==} {>>pagina-aanduiding<<}
klinkt, en die men bijkans aan fichte of hegel zou toeschrijven, maar die uit haar verband gerukt is, en ook tot eene der duisterste zamenspraken van plato behoort. Waarom niet liever, als proefje van 't geen diophanes in de Akademie komt hooren, eene of andere treffende plaats uit de Republiek of den Timéus over de wereldschepping door de Godheid, of uit de Wetten gekozen? Doch, zijn wij niet onregtvaardig. Wanneer de snoode Sophist kallikles, met dezelfde bewijzen, die plato ons in zijnen gorgias mededeelt, niet alleen de Wijsbegeerte als beuzel- en kinderpraat, of op zijn hoogst als jeugdige opgewondenheid, wil doen voorkomen, maar ook de kracht van den sterksten als het ware regt, de zwakheid als onregt wil doen voorkomen, laat zich onze held daardoor wel in het eerst wegslepen; maar wanneer de brave athenagoras hem de weêrlegging daarvan door plato (in bovengemelde zamenspraak sokrates in den mond gelegd) mededeelt, dan komt hij tot zichzelven; hij gevoelt nu, dat het toch beter is ‘goed en ongelukkig, dan boos en gelukkig’ te zijn. (IIde D. bl. 243.) Athenagoras roept hem terug tot het denkbeeld eener regtvaardige Godheid, en wekt de sluimerende stem des gewetens in hem weder op. Naarmate het beeld van lagiska en de indruk der redenen van den Sophist verdwijnen uit het hart van diophanes, komt ook zijne oorspronkelijke goede gezindheid weder te voorschijn, en wordt hij eindelijk door de hand van elpinice beloond. (IIde D. bl. 255.)
Hier moest de Roman geëindigd zijn. Schooner ontknooping kon er niet vallen. De zaak van deugd, regt en waarheid had gezegevierd op verleiding van hart en verstand, op ondeugd en onregt; want zelfs het vermogen, door de snoode Atheensche regtspleging en de kuiperijen van Sykophanten en bedriegelijke wisselaars aan diophanes ontroofd, had hij door hen toegekomene onomstootelijke bewijzen voor zijne zaak terug erlangd. Maar nu laat de Schrijver nog een ongelukkig aanhangsel volgen, (bl. 255-268) waarin alles, deugd, regt, de zegevierende waarde der kuischheid, weder op losse schroeven gesteld wordt door aristippus van Cyrene. Ongelukkig schijnt van limburg brouwer het gevoelen van wieland nopens dezen voorlooper van epikurus (die echter het beginsel van wellust veel meer in praktijk bragt dan deze) te hebben omhelsd. Over 't algemeen

{==563==} {>>pagina-aanduiding<<}
is echter het getuigenis der Ouden omtrent aristippus minder gunstig, en zijn stelregel scheen te zijn: beredeneerd en met mate te zondigen, om het des te langer te kunnen doen. - Hij poogt onzen held weder eenigzins met de Sophisten en hunne grondstellingen en ook met lagiska te verzoenen; maar tusschen de beginselen van deugd en regtvaardigheid, tusschen kallikles en plato, is geen juste milieu; men moet kiezen. Nog eens: jammer, dat dit aanhangsel bij het boek is!
Voor 't overige zijn de karakters regt fiksch geteekend. De vader des helds, de gestrenge Lakonisch-gezinde stratokles, de vrolijke oude landbewoner aristion en zijne kleindochter, de aardige melissa, de snoevende en toch, als de nood aan den man komt, aan alle leden sidderende vrijdenker thrasykles, de Spartaansche jongelingen in alle hunne woestheid omtrent de Heloten en onderling, vooral de uitmuntend geteekende hyacinthus, het echte beeld eens Spartaans, de oude epitades, (waarin meesterlijk de overgang tusschen den Spartaan van lykurgus en den half door Griekenlands buit veranderden, niet getemden, Spartaan van lysander wordt geschetst) de reeds gemelde gorgo, (in welke wij echter gelooven, dat de Schrijver aan de Lacedemonische schoonen onregt doet, die wel niet zoo schijnheilig waren) de vrijheidlievende dweeper ismenias te Thebe, de beroemde omwenteling, door pelopidas des nachts bewerkt, komen in het verhaal voor. Ons dunkt, dat de Schrijver van de hoogst merkwaardige, schier romaneske gebeurtenissen van dien nacht, bij plutarchus vermeld, meer partij had kunnen trekken. Nu laat hij diophanes, die in Spartaansche dienst is, slechts voor een etmaal in verzekerde bewaring nemen, ten einde de geheele onderneming geen schipbreuk lijde, hetwelk deze, vrij onverstandig, zeer kwalijk neemt. Te Athene de tolbeambten, de gemeene en de groote bankier, de Hetaere myrrhina (eene bejaarde verliefde zottin), hare gasten, de maaltijd ten haren huize (bij uitstek levendig geschilderd, waarvan de
resultaten onzen Schrijver niet weinig moeite in nasporingen zullen hebben gekost), de gierigaard, arm in schijn, philokleon, de Sykophant simon (meesterlijk), de tafelschuimers (de gemeene en meer doorslepene), de dandy klinias (naar alcibiades, in diens jongelingsjaren, geschilderd), de Sophist kallikles (deze geheel naar den

{==564==} {>>pagina-aanduiding<<}
Gorgias van plato), de brave, in het ongeluk gelatene athenagoras, de rijke Satraap uit Kappadocië, de schipper lampis, die nu goed handelt, maar een deugniet zou zijn, als hem meer geld was geboden, enz. ziedaar zoo vele verschillende karakters, (om nu niet eens van de drie heldinnen en den ligt verleidbaren held te spreken) die zekerlijk in het Grieksche leven van dien tijd hunne originelen hadden, en aan welke het ook in den onzen niet geheel ontbreekt, hoezeer onze zachtere zeden en verhevener Godsdienst vele hatelijke trekken, hier voorkomende, uit de hedendaagsche Maatschappij hebben doen verdwijnen.
Het ontbreekt ook niet aan zeer fraaije schilderingen van natuurtooneelen en plaatsen: b.v. de reis van Knossus naar Gortyna, het Labyrinth, de terugreis over den Ida en het verrukkelijke gezigt op denzelven, Cythera, Sparta en hare omstreken, de korte, maar uitmuntende schildering van Korinthe, (Iste D. bl. 231) die van den eersten blik op Athene, (IIde D. bl. 5-8) hare voornaamste gedenkteekenen, (bl. 27, 28, 95-99) hare volksvergadering, minder aesthetisch schoon, maar allernatuurlijkst geschetst, (bl. 29-40) de regtspleging aldaar en hare gevolgen, (bl. 142-155) het Orakel van amphiaraus met de daarbij gebruikelijke plegtigheden, (bl. 217-221.)
Wij hebben zekerlijk genoeg gezegd, om onzen Lezeren lust in te boezemen tot de lectuur van dezen Roman, die voor de kennis der Grieksche zeden zeer belangrijk is, en vele vooroordeelen kan doen verdwijnen, waardoor men nog altijd de Grieksche Republieken als het Ideaal van vrijheid en volksgeluk aanmerkt. Men zal zien, hoe zelden zulks het geval was; gelijk trouwens de Geschiedenis leert, dat te Athene de edelste mannen, hetzij tot ballingschap, hetzij tot den gifbeker, werden veroordeeld, zoo zij die ramp, gelijk iphikrates en timotheus, niet door vrijwillige verwijdering van hun Vaderland voorkwamen. Het verwondert ons, dat de Schrijver slechts een enkel woord aan den edelen epaminondas, een der deugdzaamste Grieken, toewijdt; te meer, daar onze held bij het begin van diens loopbaan juist te Thebe was. Zulk een man weegt tegen vele slechte karakters op.
Nog een woord over de Grieksche eigennamen. De Schrijver verkiest (gelijk reeds vroeger) de Grieksche Godennamen, niet die ons door middel van het Latijn gemeenzaam ge-
{==565==} {>>pagina-aanduiding<<}
worden zijn; b.v. zeus, here, aphrodite, artemis, - niet jupiter, juno, venus of diana. Wij laten dit gelden; maar blijft de geëerde Schrijver zichzelven dan wel gelijk, wanneer hij de letter c, die de Grieken niet hebben, en die ons ook alleen door middel van het Latijn is toegekomen, b.v. socrates, conon, polycleon, lagisca enz., in plaats der k, die bij de Grieken zoo wel als bij ons te huis is, gebruikt? Wij zien daarvoor hoegenaamd geene reden, dan waar zulks bij de gewone uitspraak veranderen zou, b.v. in cimon of alcibiades.
De Hoogleeraar, die zich noodeloos in de Voorrede over de uitgave van dit boek verontschuldigt, vergaste ons eerlang weder op eene zoo smakelijke lettervrucht, maar zonder onnoodig aanhangsel!




Schetsen en Phantasiën, bijeenverzameld en opgeteekend door C.J. van Abcouw.

Dit werkje is aan te merken als eene hulde aan H.H. Recensenten, H.H. Dagbladschrijvers, H.H. Boekhandelaars, en H.H. Auteurs.

(Oude Recensie.)
Te Amsterdam, bij Ipenbuur en van Seldam. 1837. In gr. 8vo. 200 Bl. f 2-20.
Wat zouden toch de meeste Schrijvers, die Humoristen willen zijn, wel beginnen, wanneer men hun twee onderwerpen voor hunne luim ontnam, de Recensenten en het huwelijksleven? Gij moogt bijna elk luimig boekdeel opslaan, hetwelk gij wilt, ziedaar schering en inslag van eene menigte van geestigheden of lafheden! De Heer van abcouw heeft in het boek, hetwelk wij thans aankondigen, vrij wat aardigs over Recensenten willen zeggen; en, indien het publiek die honderdmalen herhaalde aardigheden, natuurlijk ook hier met andere woorden en kleine wijzigingen weder te berde gebragt, nog met genoegen leest, Rec. heeft er gaarne vrede meê, en zal er het harnas niet voor aantrekken. Maar hij moet toch zijne spijt betuigen, dat de Heer van abcouw zoo dikwijls in dit boekje zulk een afgesleten onderwerp voor zijne aardigheden heeft gekozen. Het ontbreekt hem niet aan luim, en hier en daar maakt hij goede en ware satyre.
De inhoud van het boekje is een vreemd allerlei. Eerst vinden wij een verhaal: Mijne Voorwereld, of lotgevallen van een' ongelukkigen, zoo vreemd en akelig, dat des Schrijvers vrienden (zie het boven hetzelve gestelde motto) niet meer zullen behoeven te klagen, dat zijne verhalen niet ijselijk genoeg zijn. Maar of de hier geleverde proeve daarom zal behagen, laat Rec. onbeslist. Met veel meer genoegen

{==566==} {>>pagina-aanduiding<<}
las hij het daarop volgende: Fragment eener Verhandeling, waarin door voorbeelden een niet ongewoon verschijnsel bij den mensch wordt aangewezen, dat hij namelijk, die bij kleine onaangenaamheden dikwijls ongeduldig en wrevelig is, groote rampen met gelatenheid en moed verdraagt; terwijl de verschillende bronnen, waaruit zulk een gedrag voortvloeit, menschkundig worden aangetoond. Voor meer dergelijke stukken hadden wij de Phantasie van mijnen Neef den Recensent wel willen missen, al is het ook, dat het laatste gedeelte daarvan niet onaardig is. In allen gevalle had de Schrijver in den Egyptischen Opmerker zich behooren te onthouden van het gebruik des bijbelschen geschiedverhaals. Ieder ligtzinnig bezigen van den Bijbel of deszelfs inhoud is ongepast. Ook dan, wanneer geen profanie bedoeld wordt, geeft het zoo ligt aanleiding tot spotternij, en er zijn immers onderwerpen genoeg, om geestig te zijn, zonder dat men de H.S. daarin betrekt. De vertalingen uit byron wil Rec. niet gestreng beoordeelen, nadat de Dichter deswege in zijn naschrift zich verontschuldigd heeft: alleen moet hij er bijvoegen, dat wij van het Lied van den Griekschen Zanger reeds lang eene veel krachtiger vertaling bezitten in Mr. j. van lennep's Gedichten. Het laatste stuk: Phantasiën van mijn' toezienden Voogd, behelst ongetwijfeld aardige dingen, en, is het maniervolging, de manier is dikwijls wél getroffen. Maar, waarom eene manier gevolgd? En dan vooral eene manier, waarvan juist de oorspronkelijkheid veel van het aardige uitmaakt?
Over het geheel is dit boek dus een zonderling allerlei, waarin evenwel niet zelden luim en geest wordt gevonden, en dat meermalen doet glimlagchen. Als eene proeve, waarin onze jeugdige Dichters een lesje krijgen, schrijven wij eenige regels af uit een gesprek tusschen den Schrijver en zijnen Neef den Recensent: ‘Er zijn twee tooverwoorden: het is als de leus van twee tegenstrijdige kampioenen in de middeleeuwen; zij zijn: klassisch en romantisch; wat verkiest gij?’ - ‘Och, waarde neef, wat gij mij aanraadt,’ antwoordde ik. - ‘Dán,’ riep hij, terwijl hij aan zijne stem de hoogstmogelijke volheid bijzettede, ‘dán schaart gij u onder de romantische vaan. Apropos, hoe oud zijt gij?’ - ‘Dertig jaar, neef, zoo ongeveer.’ - ‘Ba!’ riep hij, de lip latende hangen; ‘doch zijt gij met uw lot, met uw aanwezen, met uw bestaan niet ontevreden? Voelt gij niet eene zekere verzadigdheid van het leven?’ - ‘Wel neen, neef; ik leef, zoo als gij weet, vrij bedaard voort, heb mijn dagelijksch brood, en weet niet, waarom ik zoo ontevreden zou zijn.’ - ‘Fij,’ hervatte mijn neef, ‘gij mist de twee grootste aanbevelingen, om bij de romantische school opgang te maken: als jeugdig genie, en die zoo belangwekkende levenszatheid en onvoldaanheid; doch,’ riep hij met vuur, als op een denkbeeld komende,

{==567==} {>>pagina-aanduiding<<}
‘wie dwingt u uwe jaren aan de klok te hangen, en waarom zoudt gij die levensverzadigdheid niet in uwe werken kunnen voorwenden? Welaan, rigt uitsluitend uw gelaat naar de Engelsche letterkunde en hoofdzakelijk op byron. Byron is eene mijn, waaruit nog verbaasd veel te graven valt, en kunt gij van hem schoone en nieuwe denkbeelden, eenigzins gewijzigd, overnemen, ga gerust uw' gang. Zijn er enkele wijsneuzen van de tegenpartij, die u op de vingers tikken, ho, dien stoppen wij den mond en zeggen hun: het is op de Byronniaansche manier, en let gij zelf veel liever op, hoezeer gij uwe klassieken geplunderd hebt. - Doe vooral in uwe verzen de werk- en zelfstandige naamwoorden op bijwoorden, tusschenzetsels, lid- en voegwoorden rijmen; dan wordt gij niet zangerig; b.v.’ vervolgde hij, terwijl hij op een voor hem liggend papier blikte:

‘... 't Vuurtrappende genet, 't ijzren halskarkant, dit, 
Bij 't leven-maaijend zwaard, maakt ieders borst verhit 
Naar strijd.’ 

En in dien trant gaat het voort met waarheden te zeggen, die wel verdienen gehoord te worden. - De Drukker heeft voor eene groote, duidelijke letter gezorgd.

Een Jaar in Koppenhage. Een Verhaal naar het Deensch van J.L. Heiberg. Te Groningen, bij J.H. Bolt. 1837. In gr. 8vo. 392 Bl. f 3-:

Hebt gij ooit, op eenen somberen herfstavond, in een statig sparrenbosch gewandeld, Lezer? Zoo ja, herinnert gij u de weemoedige gewaarwordingen, welke toen uw gemoed vervulden; de spookachtige gestalten, door het kwijnend maanlicht op uw pad getooverd; de onzekerheid, in welke gij nu en dan verkeerdet, welken weg gij moest inslaan, om niet op het dwaalspoor te geraken; den strijd, die in uw binnenste ontstond, tusschen de begeerte, om lang te vertoeven, en die, om weder in de vlakte te zijn; uwe teleurstelling welligt, toen gij, na het bosch verlaten te hebben, in stede van eenen ruimen horizont, bergen of heuvelen voor u zaagt, die het verschiet voor u beperkten? De lezing van dit boek zal dan dien herfstavond voor uwe herinnering terugroepen; de lucht van het vaderland der statige sparren waait u daaruit als te gemoet.
Recensent betuigt, dat hij, ofschoon de gang en afloop der meeste verdichte verhalen hem tamelijk wel bekend is, het nu voor hem liggende met steeds klimmende belangstelling heeft gelezen. De Deensche Schrijver bezit diepe menschenkennis, fijnen smaak, edele gevoelens, een rijk vernuft, en heeft den echten tact, om treffende lessen, waarschuwingen

{==568==} {>>pagina-aanduiding<<}
en vermaningen, in zijne verhalen te vlechten, of ze den Lezer zelven, door eigene toepassing van het verhaalde, daaruit te laten putten. Zijne karakterschetsen zijn treffend; zijne schilderingen, naar het vereischt wordt, krachtig of bevallig, zonder langwijlig te zijn. Regt geestige spelingen persen nu en dan een' glimlach af, te midden der doorgaans niet vrolijke tooneelen; terwijl, wanneer de Lezer soms, uit belangstelling in de handelende personen, door vooronderstelde ontdekkingen, als door vreeselijke spooksels, verschrikt wordt, het voortlezen hem weder van den schrik doet bekomen, zonder dat de leeringen, die de Schrijver hem geven wil, daardoor iets van hare kracht verliezen.
Heeft Rec. dan geheel geene aanmerkingen op het plan des werks? Ziedaar eene andere vraag! Ja, hij heeft die; maar, wilde hij ze hier mededeelen, hij zou eene schets van het verhaalde moeten geven, en dit wilde hij liefst vermijden, om den Lezer niet een groot gedeelte der genoegens te ontrooven, die eigene lezing hem geven zal. Alleen dit: hij had voor den schrijver der brieven, waaruit het boek ten grootsten deele bestaat, voor den edelen jongeling, die anderer leed in zoo groote mate had helpen dragen, die zelf daaronder zooveel geleden had, en zoo vele pogingen had aangewend, om anderer lot, zoo mogelijk, te verbeteren, wel eene meer bevredigende uitkomst gewenscht.
Verlangt men, bij voorraad, het aspunt te kennen, waarom zich alles hier als beweegt? Het is de waarschuwende les aan kinderen, zich door ongehoorzaamheid aan hunne ouders, ook dán wanneer de redenen der handelingen en bevelen van deze hun onverklaarbaar en hard toeschijnen, niet voor het geheele volgende leven ongelukkig te maken. De Bijbelplaats, bl. 343 tot dit oogmerk aangevoerd, staat daar op hare plaats; anders is de Schrijver, gelijk de Duitschers en hunne Noordsche naburen deze gewoonte wel meer hebben, wel eens wat te kwistig met zijne toespelingen op Bijbelsche uitdrukkingen en personen, daar waar zij gevoegelijk achterwege hadden kunnen blijven.
De Nederlandsche Vertaler schijnt voor zijne taak wél berekend geweest te zijn. Jammer, dat hij eenige ingeslopene Germanismen niet vermeden, of bij de herziening met goed Nederduitsche woorden verwisseld heeft. Leider! voor helaas, een vredige avond, de stilte lastte op mij, doorbragt (voor doorgebragt) houden wij niet voor goed Hollandsch. Dat toch ieder Schrijver of Vertaler wake tegen het langzamerhand in gebruik helpen brengen van zoodanige bastaardwoorden! Het lezend Publiek loopt daarvan buitendien dagelijks maar al te veel gevaar, al las het ook niet anders dan zeker, overigens in andere opzigten verdienstelijk, Dagblad.

No. XI. Boekbesch. bl. 465. reg. 17. leze men: foeke.
- - bl. 471. reg. 12. v.o. is het woord door uitgevallen.





{==569==} {>>pagina-aanduiding<<}

Boekbeschouwing.

Geschiedenis der zedelijke en godsdienstige Beschaving van het hedendaagsch Europa. Door W.A. van Hengel. IIde Deel. Te Amsterdam, bij J. van der Hey en Zoon. In gr. 8vo. 511 Bl. f 5-20.

De Hoogleeraar heeft geenszins het oogmerk, ‘eene bloote beschrijving van de zedelijke en godsdienstige Beschaving te geven, of slechts een aaneengeschakeld betoog van derzelver gedurigen voortgang.’ Reeds de geleverde Inleiding van bijna 400 bladzijden kon van het tegendeel ten bewijze strekken. Maar het was zijn doel, ‘in bijzonderheden aan te toonen, op welk eene wijze de daden en lotgevallen der Volken van Europa die uitkomsten, waarover wij ons thans verheugen, hadden opgeleverd.’ Zoo wenschte hij zich ‘den weg te banen, om in den zamenloop der gebeurtenissen de hand van Gods aanbiddelijke Voorzienigheid te doen opmerken, opdat dit werk eene soort van geschiedkundige Theodicee uitmaakte.’ (Voorrede, bl. IX.) Dit dient ter regtvaardiging van de uitvoerigheid der Inleiding, en wijst tevens het oogmerk aan, uit welk ieder bevoegd Regter dit werk heeft te beschouwen. In hoeverre dit werk zulk eene Theodicee bevatten zal, kan nu noch aangewezen noch beoordeeld worden. Doch, indien het werk dus wordt voortgezet, als het is opgezet, dan houdt Ref. het voor zeker, dat ‘bij den Lezer opgewekt of bevestigd zal worden het geloof, dat God het menschdom door de leer van christus trapswijze tot zedelijke en godsdienstige Beschaving geleidt.’ (Voorrede, bl. XVI.)
‘Om de Geschiedenis der zedelijke en godsdienstige Beschaving van het hedendaagsche Europa te beschrijven, moest buiten twijfel van den val des Westerschen Keizerrijks worden begonnen. Deze gebeurtenis

{==570==} {>>pagina-aanduiding<<}
heeft niet alleen eene scheiding tusschen de oude en nieuwe Wereld daargesteld, maar ook voor de Beschaving zelve den weg gebaand, om zich in dit gedeelte van den aardbodem te vestigen. Ook staan latere voorvallen met deze gebeurtenis in naauw verband.’ Iste D. bl. 386. Deze stand van zaken vorderde noodwendig, dat vooraf beschouwd werd de zedelijke en godsdienstige toestand van Europa ten tijde van den val des Westerschen Keizerrijks. Dit vindt men reeds in drie Hoofdstukken voorgesteld, Iste D. bl. 388-500. Zonder hierover iets te zeggen, stippen wij dit slechts aan, om het verband aan te wijzen, in hetwelk beide de eerste Deelen van dit hoogstgewigtig werk tot elkander staan.
De Hoogleeraar, op zijn doel het oog houdende, meende te regt den twijfelaar de oogen te moeten openen voor het wijze en weldadige van Gods Voorzienigheid bij den val des Westerschen Keizerrijks, als hebbende ‘een' schat van heil te weeg gebragt, van welken de wereld gewisselijk verstoken ware gebleven, bijaldien deze gebeurtenis geene plaats had gegrepen.’ (IIde D. bl. 7.) Dit bepaalde dan ook de indeeling van dit IIde Deel, welke de Hoogleeraar dus opgeeft, bl. 3: ‘Het is thans onze taak, de zedelijke en godsdienstige Beschaving van het hedendaagsche Europa in hare kindschheid voor te stellen. Dit zal geschieden in drie Hoofdstukken. Vooreerst zullen wij het verband tusschen den val des Westerschen Keizerrijks en het ontstaan der zedelijke en godsdienstige Beschaving van het hedendaagsche Europa aanwijzen. Vervolgens zullen wij op de schijnbare rampspoeden letten, welke aan de Beschaving, van dezen val des Keizerrijks af, tot aan het einde der elfde eeuw, en dus bij derzelver eerste ontwikkeling, zijn overgekomen. Eindelijk zullen wij letten op de voortgangen, welke er door dezelve te dien tijde gemaakt zijn geworden.’
Niet dan eene schets kunnen wij geven van dit wél ineensluitend werk. Doch wij hopen, dat de beperktheid, aan welke wij in dit Tijdschrift gebonden zijn, in aan-
{==571==} {>>pagina-aanduiding<<}
merking zal worden genomen bij het beoordeelen van het verslag, dat wij hier, zoo beknopt mogelijk, denken te geven. Hoofdstuk I wijst het verband aan tusschen den val des Westerschen Keizerrijks en het ontstaan der zedelijke en godsdienstige Beschaving van het hedendaagsche Europa, bl. 4-109. Die val sloopte 1o eenen Staat, die voor de zedelijke en godsdienstige Beschaving van Europa had uitgediend, en derhalve deed zij iets, hetwelk wij een' zegen voor de menschheid noemen moeten, bl. 9-47. Hier wordt voldingend aangewezen uit de Geschiedenis, ‘dat de val van het Keizerrijk niet slechts nuttig, maar noodzakelijk was, en dat in dezen treurigen loop der dingen zoowel, als in de heugelijkste gebeurtenissen, zich vertoont de vinger der Voorzienigheid, welke het menschdom langzamerhand tot zedelijke en godsdienstige Beschaving geleidt.’ 2o. De val van Romes heerschappij heeft de hinderpalen weggenomen, die het ontstaan der zedelijke en godsdienstige Beschaving in dit werelddeel belemmerden, bl. 47-77. 3o. Door den val van Romes heerschappij is het bewind in die handen gegeven, door welke de beginselen der zedelijke en godsdienstige Beschaving ontstaan zouden, bl. 77-109. ‘Onder die Volken had de Beschaving niet te kampen met den valschen en verderfelijken stelregel eener reeds eeuwen lang gewettigde Staatsinrigting. Hier kon zij de gemoederen van den aanvang af vrij en ongedwongen leiden, zonder dat zij verouderde vormen te ontzien had. - Alles zamengenomen, zag zij zich onder deze Barbaren een' werkkring geopend veel ruimer en heilrijker, dan zij
die vinden kon onder Europa's oude bevolking. De Beschaving zelve moest als een kind te voorschijn komen en als een kind met stamelen beginnen, om vervolgens eene verstaanbare taal te spreken en eindelijk woorden van wijsheid te laten hooren. - Zonder dit kon er, ja, wel eene bedriegelijke optooijing of eene gebrekkige vernieuwing van het verouderde plaats grijpen, maar was eene herschepping van de maatschappij onmoge-
{==572==} {>>pagina-aanduiding<<}
lijk, en dus de langzame voortgang der menschheid in volmaking uitgesloten.’ - Wanneer wij het karakter nagaan, hetwelk de zedelijke en godsdienstige Beschaving van het hedendaagsche Europa heeft aangenomen, dan vinden wij het ‘juist overeenkomstig met de denkbeelden, welke bij het onderzoek naar derzelver vereischten voor onzen geest oprijzen.’ Werkelijk worden dezelfde hoofdtrekken, die der Beschaving moesten eigen zijn, aangetroffen. 1o. Oorspronkelijkheid, door hare gelijkmatige werking op al de vermogens van den menschelijken geest, zoo als men dit nergens elders aantreft, bl. 90. 2o. Ernsthaftigheid, door vereeniging van het Goddelijke met het menschelijke, en met zulk eene vereeniging, dat men aan het hoogere den hoogeren, aan het lagere den lageren rang toekent. - ‘Wij moeten Europa met de komst dezer Barbaren en derzelver zegepraal over het Westelijk Keizerrijk geluk wenschen. Zij hebben den toon aangeslagen, die er noodig was, om, met verbanning der ligtzinnigheid van vroegere eeuwen, eene Beschaving in te voeren, welker ernsthaftigheid aan de behoefte van wezens voldoet, die niet slechts eene hoogere roeping hebben, dan om burgers eens aardschen vaderlands te zijn, maar ook met hunne begeerten zich tot het Goddelijke en onvergankelijke uitstrekken,’ bl. 95. 3o. Bestendigheid, dat is: onafhankelijkheid van den loop des tijds, eene
onafgebrokene voortduring tot op de late nakomelingschap, bl. 99. 4o. Algemeenheid. ‘De Beschaving van den ouden tijd, in welk eene gedaante zij zich ook voordeed, is nooit verder gegaan, dan tot eenige daartoe welgelegene en als 't ware uitverkorene landen van Europa: de zedelijke en godsdienstige Beschaving van onze dagen heeft zich, in meerdere of mindere mate, over bijna geheel dit werelddeel uitgebreid,’ bl. 106.
Hoofdstuk II voert (bl. 110-233) het betoog, dat de tegenspoeden, welke aan Europa's zedelijke en godsdienstige Beschaving, van den val des Westerschen Kei-
{==573==} {>>pagina-aanduiding<<}
zerrijks af, tot aan het einde der elfde eeuw, zijn overgekomen, meer schijn dan wezenlijkheid hebben. 1o. Sommige landen waren nog lang aan zichzelven overgelaten. Dit bleek naderhand voor die Beschaving meer voordeel dan nadeel te hebben opgeleverd. ‘Doch al ware iemand genegen, om dit te betwijfelen of te ontkennen, het zou de kracht van ons betoog op geenerlei wijze verzwakken. De zedelijke en godsdienstige Beschaving van Europa is daardoor in haren voortgang niet belemmerd geworden, dat in sommige afgelegene streken van dit werelddeel, diep in het Noorden en Noordoosten, en aan de uiterste zoomen van hetzelve, de kluisters der barbaarschheid nog niet te verbreken waren.’ Het is hiermede gelegen als met het menschelijke ligchaam, welks verstoorde werking niet plaats heeft bij kwetsing of beschadiging der uiterste en van het hart meest verwijderde leden. Omne simile claudicat. Anders zoude men den voortgang der Beschaving kunnen voorstellen onder het beeld van eenen stroom, die, aanwassende, voor een' tijd hier en daar wordt gestuit, en, breeder wordende, heinde en ver alles overstroomt. 2o. Elders is de Beschaving genoodzaakt geweest zich een' geruimen tijd te verbergen of te verwijderen. Ook hier geven wij de slotsom op van het betoog: ‘Zoo is de zedelijke en godsdienstige Beschaving dan daardoor, dat zij uit het eene en andere gewest, althans voor een' langeren of korteren tijd, verdreven werd, veel minder achteruitgezet, dan iemand bij den eersten opslag zou vermoeden. Ja, uit de bovenstaande redeneringen behooren wij,
wanneer wij alles in verband beschouwen, mijns inziens, het besluit op te maken, dat derzelver voortgang door deze hare verwijdering uit sommige streken veel meer bevorderd dan tegengewerkt is geworden. En konden wij ons het verledene zoo levendig voor den geest brengen, dat wij in staat waren, om geheel den zamenhang van oorzaken en gevolgen als met éénen blik te overzien, het zou ons veel duidelijker blijken, dat

{==574==} {>>pagina-aanduiding<<}
God ook hier, naar Zijne aanbiddelijke wijsheid, het kwade ten goede heeft bestuurd.’ 3o. Het is der Beschaving onmogelijk geweest, de scheuring tusschen het Oosten en het Westen te verhinderen. Eerst wordt eene korte schets gegeven van de worsteling tusschen het Oosten en het Westen, bl. 181-192. Hierop laat de Hoogleeraar volgen de geschiedenis van de scheuring, welke met die worsteling in het naauwste verband heeft gestaan. De bijzonderheden, welke in aanmerking genomen worden, wijzen van zelve aan, dat die scheuring niet te keeren was, bl. 192-212. Dit geeft aanleiding, om den voordeeligen invloed aan te wijzen, dien deze scheuring gehad heeft op de Beschaving, bl. 213-233.
Hoofdstuk III maakt, bl. 234-511, opmerkzaam op de voortgangen, welke de zedelijke en godsdienstige Beschaving, van den val des Westerschen Keizerrijks af, tot aan het einde der elfde eeuw, in Europa gemaakt heeft. Vooreerst worden de voortgangen beschouwd, welke de Beschaving voor het uiterlijke gemaakt heeft. Daartoe wordt de aandacht gevestigd op de uitbreiding van het Christendom, als waarop de Beschaving gegrond is. Er wordt gewezen zoowel op die landen, waarin men aan het Heidendom reeds vrij algemeen had vaarwel gezegd, als op de zoodanige, welker bevolking, althans grootendeels, nog daarbij gebleven was, bl. 234-253. De middelen, door welke de Heidensche Volken in Europa tot het Christendom gebragt zijn geworden, bestonden somtijds in het plegen van geweld. Doch langs den weg van overtuiging kwam men ook niet veel verder. De uitbreiding des Christendoms in Europa werd ook bevorderd door de veelvermogende kracht van het eigenbelang. Bij de bekeering der heidensche Volken werd niet eens gedacht aan de mededeeling van onderwijs. Anders, dan ten tijde der Apostelen, had de uitbreiding des Christendoms plaats, onder het wijs bestuur van God. ‘Want de groote Opvoeder der menschen volbragt, naar Zijne aanbiddelijke wijsheid, een hooger plan: Hij leide den grond ter invoering van de

{==575==} {>>pagina-aanduiding<<}
zedelijke en godsdienstige Beschaving in Europa,’ bl. 253-277. ‘Intusschen verheugen wij ons, dat wij hier niet behoeven stil te staan, maar door de Geschiedenis voortgeleid worden, om den steeds heilzamen invloed op te merken, welken de bekeeringen der Heidenen, hoe gebrekkig die ook waren, op henzelven gehad hebben,’ bl. 277-292. Vóórdat nu, ten tweede, de innerlijke voortgangen der Beschaving worden nagegaan, doet de Hoogleeraar onpartijdig onderzoek naar den achteruitgang van de Beschaving in de Middeleeuwen, welks slotsom is: ‘Hoezeer wij de voorgeslachten ook beklagen, het is ons genoeg, zoo wij bewezen hebben, dat de eerste helft der Middeleeuwen dienstbaar is geweest, om de zedelijke en godsdienstige Beschaving in de beginselen langzamerhand te bevorderen,’ bl. 292-323. ‘Welaan! verplaatsen wij ons in het gemelde tijdvak, en toonen wij, dat de beginselen der zedelijke en godsdienstige Beschaving, die in de maatschappijen van vroegere eeuwen te vergeefs gezocht worden, toen bestonden en toen werkten.’ De Beschaving vertoonde zich wel in eene min bekoorlijke gedaante, maar toch is het hoogst aangenaam, haar, in de beginselen, werkelijk te zien bestaan. Hiertoe vindt men gelegenheid, indien men let 1o op de rigting van den menschelijken geest, 2o op de taal van Volk en Geestelijkheid, 3o op de maatschappelijke grondstellingen, die ons in dit tijdvak voorkomen, bl. 323-398. Uit hetgeen hier is aangevoerd, blijkt ten volle, ‘dat gedurende die reeks van eeuwen, welke met den val des Westerschen Keizerrijks aanvangt, en zich tot aan de Kruistogten uitstrekt, de beginselen der
zedelijke en godsdienstige Beschaving, ofschoon zij zich in eene min bekoorlijke gedaante voordeed, wezenlijk in Europa bestaan hebben. Nu moeten wij nog een' stap verder doen, en die Beschaving, op welke gebrekkige wijze dan ook, zien werken.’ Daartoe wordt gelet 1o op het kloosterleven. Zonder de tusschenkomst der kloosterlingen zou die Beschaving, waar-
{==576==} {>>pagina-aanduiding<<}
over wij ons thans verblijden mogen, in het Westen van Europa niet zijn doorgedrongen. De kloosterlingen breidden het Christendom verder uit; tot welk werk deze lieden bijzondere geschiktheid hadden. Het bederf van geloof en zeden, 't welk er van tijd tot tijd onder de kloosterlingen is doorgebroken, dwingt niet tot terugneming van hetgeen ter eere der kloosterlingen ten opzigte van Beschaving is aangevoerd, bl. 398-434. 2o. Van de beschouwing van het kloosterleven wordt overgegaan tot het huiselijk leven. Hier komen in aanmerking, a. de behandeling van het vrouwelijk geslacht, bl. 435-447; b. de opvoeding der kinderen, bl. 447-456; c. de toestand der dienstbare klasse, bl. 456-469. Eindelijk wordt 3o aangewezen, hoe de beginselen der zedelijke en godsdienstige Beschaving, van de slooping des Westerschen Keizerrijks tot aan de Kruistogten, op het maatschappelijke leven in Europa gewerkt hebben. Vier bijzonderheden komen vooral in aanmerking: a. de strijd tegen de verstoring van orde en rust, bl. 470-483; b. de bevordering der bijzondere belangen boven de algemeene, bl. 483-490; c. openbare tentoonspreiding van het geloof aan eene hoogere magt, bl. 490-497; d. beoefening van allerlei Christelijke deugden, bl. 497-511.
Vroeger is niet door Ref., maar door eene andere hand, aangaande dit uitmuntende werk melding gedaan. Bij dit beknopt verslag wilde eerstgenoemde zich dan ook voor het tegenwoordige bepalen, zonder aanmerkingen in het midden te brengen, welker gewigt misschien onbeduidend zou blijken te zijn, nadat de Hoogleeraar zijne taak zal volbragt hebben. Wij gelooven, ‘dat de zamenhang der Inleiding met het geheele werk’ (elders betwijfeld) ‘aan een ieder dadelijk zal in het oog vallen, wanneer het werk zal voleindigd zijn.’ Wij gelooven tevens, dat dit het geval zal wezen met al de Deelen van dit werk. Daarom treden wij in het geschil hierover niet, maar wachten, tot dat de Schrijver, wien God daartoe leven en gezondheid verleene, alles even

{==577==} {>>pagina-aanduiding<<}
voortreffelijk zal ten einde gebragt hebben, als het begonnen is. Zoo lang houde hij het ons ten goede, dat wij ten opzigte van dit waarlijk klassieke werk Referent, geen Recensent zijn.




Het Leven en de Verrigtingen van Menno Simons, voorafgegaan door eene inleidende Verhandeling over den Oorsprong en de Opkomst der Doopsgezinden, voornamelijk in de Nederlanden. Door A.M. Cramer, Leeraar bij de Doopsgezinden te Middelburg en Vlissingen. Te Amsterdam, bij J. Muller. 1837. In gr. 8vo. 206 Bl. f 2-60.

Het bovenstaande boek is langer door ons onvermeld gebleven dan het verdiende, en deze late aankondiging kan bij de genen ligtelijk verwondering wekken, die zeker, dikwijls en op stelligen toon geuit, vermoeden aangaande de medeärbeiders van ons Tijdschrift voor waarheid houden. Ofschoon het werk nu reeds in veler handen is, zoo willen wij ons toch het genoegen niet ontzeggen, om het verdienstelijke van hetzelve in het licht te stellen, en alzoo tot de verspreiding van het schoone en goede iets bij te dragen.
Wij noemen dezen arbeid verdienstelijk, en meenen dit in meer dan één opzigt te mogen doen. Den Heere cramer komt de eer toe van de eerste te zijn, die een Leven van menno simons geleverd heeft, dat dezen naam in waarheid mag dragen. Alwat tot hiertoe over dezen eenigen Nederlandschen Kerkhervormer bestond, zelfs de arbeid van schijn, was zoo onvolledig, gelijk bl. 162 teregt wordt aangemerkt, dat er voor eenen bekwamen Schrijver genoegzame stof ter bewerking overbleef. De bronnen, waaruit inzonderheid moest worden geput, zijn de Schriften van menno zelv' en van eenigen zijner tijdgenooten, met wie hij door veelvuldige betrekkingen verbonden was. De Eerw. cramer heeft deze bronnen, inzonderheid de eerste, met

{==578==} {>>pagina-aanduiding<<}
vlijt en omzigtigheid en tevens oordeelkundig geraadpleegd, en den toegang tot dezelve geopend en gemakkelijk gemaakt. Wie met die bronnen ook maar eenigzins bekend is, zal het veelzins bezwaarlijke en verdienstelijke van dezen arbeid weten te waarderen, en zich verheugen, dat hem hier een getrouw beeld van menno aangeboden wordt, zamengesteld uit de trekken, welke deze zelf van zijne vorming, zijn karakter, zijne denkwijze en verrigtingen in zijne schriften heeft nagelaten. Tot de teekening van dit beeld behooren onderscheidene of min bekende, of min toegelichte bijzonderheden, waaromtrent de gevoelens tot hiertoe de gewenschte vastheid en bepaaldheid misten, zoo als die over de weerloosheid, den ban en de mijding, en andere meer of min kenmerkende trekken. Over 't geheel komt het ons voor, dat men hier alles volledig bijeenverzameld vindt, wat men uit de overgeblevene of tot dusver bekende bronnen aangaande den persoon van menno en diens lotgevallen en verrigtingen kan opmaken.
Een tweede kenmerk, waardoor deze arbeid zich gunstig onderscheidt, is de kalmte en onpartijdigheid, die daarin doorstralen. Geene blinde vooringenomenheid met den man, dien de Schrijver wil doen kennen, heeft de pen van dezen bestuurd; hij erkent even gereedelijk het zwakke en menschelijke in hem, als hij de voortreffelijke eigenschappen van hem weet te waarderen; ja men behoeft geen partijdige bewonderaar van menno te zijn, om te zien, dat de Eerw. cramer niet schroomt, de schaduwzijde van hem te doen uitkomen, waar zijn inzigt der waarheid dit vordert, en dat hij alzoo eene merkwaardige proeve geeft van kalmte van beoordeeling.
Deze loffelijke eigenschappen worden verhoogd door eenen schrijftrant, die, zonder welsprekend te zijn, nogtans door een' hartelijken en godsdienstigen toon zich onderscheidt en inneemt. Men vindt hier niet slechts een getrouw en duidelijk verslag wegens de lotgevallen en verrigtingen van menno, maar een menschkundig geteekend tafereel van alwat daartoe betrekking heeft, en de

{==579==} {>>pagina-aanduiding<<}
soms treffende, soms gemoedelijke aanmerkingen over 's mans verdiensten en zwakheden maken het boek op vele plaatsen, ja zelfs doorgaans, tot eene niet slechts leerzame en onderhoudende, maar stichtelijke lectuur.
Het komt ons intusschen voor, dat dit op zichzelf prijselijk kenmerk de historische kunst van het tafereel, dat hier voor ons opgehangen wordt, wel eenigzins benadeelt. Deze toch zou vereischen, dat menno niet alleen op zichzelf, maar meer in betrekking tot zijnen leeftijd, wierd voorgesteld, en dat de invloed, welken deze op hem en hij wederkeerig op denzelven geoefend heeft, duidelijk uitkwam, naar de modellen, die sommige nieuwere Kerkhistorieschrijvers, vooral onder de Duitschers, in enkele monographieën, geleverd hebben. De Heer cramer heeft dit zelf gevoeld, en hij verdedigt zich hierover (bl. 162 en verv.); doch terwijl wij gaarne toestemmen, dat ‘de algemeene toestand en de geschiedenis der wereld minder de aandacht van menno trok,’ en hij met de belangrijke gebeurtenissen van die dagen niet in eene zoo naauwe betrekking stond als de overige Hervormers, zelfs niet als een farel, bugenhagen en alasco, zoo gelooven wij tevens, dat men daarvan meer gebruik zou hebben kunnen maken, om den man nader te leeren kennen. De schriften van menno zelv', de brieven van calvinus, het leven van alasco (door bertram) bevatten echter nog al belangrijke bewijzen van zijne betrekking tot de gewigtige omkeeringen, die er te zijnen tijde op het gebied der Kerk voorvielen. Zoo zouden wij ook gaarne nog iets meer hebben vernomen over de gemeenschap, waarin menno stond tot sommige partijhoofden van zijnen leeftijd, tot david joris en jan van batenburg, inzonderheid tot den eersten. Misschien is dit echter daaraan toe te schrijven, dat de Eerw. cramer omtrent dezen raadselachtigen man bij zichzelven nog niet tot volle klaarheid en vastheid van overtuiging gekomen is. Het zou intusschen, ook na al
hetgeen in vroegere jaren over david joris geschreven is, voor de ken-
{==580==} {>>pagina-aanduiding<<}
nis van den tijd der Hervorming in de Nederlanden in 't algemeen en van de Doopsgezinden in 't bijzonder, wel van belang zijn, hem mede uit zijne schriften te doen kennen. Wij achten den Heer cramer, naar hetgeen hij ons reeds geleverd heeft, voor die taak volkomen berekend, en durven hem wel aanmoedigen, de handen aan het werk te slaan, ter aanvulling van deze gaping in onze kerkhistorische Letterkunde.
Het boek wordt geopend met eene ‘inleidende Verhandeling over den oorsprong en de opkomst der Doopsgezinden, voornamelijk in de Nederlanden.’ Ook dit stuk is met kennis van zaken, met omzigtigheid en bezadigdheid geschreven, en bevat vele wetenswaardige en minbekende bijzonderheden, uit de schriften der vroegere Doopsgezinden bijeenverzameld, gepaard met redeneringen, die, al mogen zij de zaak ook niet voldingen, dezelve echter toelichten en der eindelijke verklaring nader brengen. Bij al het verdienstelijke, dat wij aan dit opstel gaarne toekennen, komt het ons echter voor, dat eene bepaalde houding aan hetzelve ontbreekt, vooral als Inleiding beschouwd van het Leven van menno. De Heer cramer heeft in dat Leven geen eigenlijk wetenschappelijk en streng geschiedkundig werk willen leveren, dat voor den geleerden Kerkhistoricus berekend is, maar een boek, dat aan zijne ‘godsdienstige Landgenooten, inzonderheid aan zijne Doopsgezinde Medebroeders’ eene leerzame en stichtelijke lectuur verschafte. Hij heeft dit doel over het geheel ook gelukkig bereikt; maar het schijnt ons nog al twijfelachtig toe, of dit doel ook in het oog gehouden kan worden, waar het den oorsprong, de opkomst en de vroegere lotgevallen der Doopsgezinden hier te lande geldt. Dit punt is met uitgebreide en meer geleerde onderzoekingen verbonden, en vordert een dieper indringen in den gang van de godsdienstige ontwikkeling der volken vóór en ten tijde der Hervorming, dan men hier ontmoet. Wij twijfelen niet, of de Heer cramer is voor dergelijke onderzoekingen berekend, en wij hopen, dat hij er zich eens toe zetten zal; maar

{==581==} {>>pagina-aanduiding<<}
zijne Verhandeling, zoo als zij thans is, geeft voor den gewonen Lezer te veel en voor den Geleerde te weinig.
En zietdaar ons oordeel over dit boek, waardoor wij meenen, dat aan ons godsdienstig Publiek, en met name aan de Doopsgezinde Kerkgemeenschap, eene wezenlijke dienst is bewezen. Wij wenschen hetzelve in veler handen, en vertrouwen, dat de bekwame Schrijver hoe langer hoe meer zal ondervinden, dat hij door dezen arbeid de kerkelijke belangen zijner geloofsgenooten niet weinig heeft bevorderd.
Een zeer keurig gegraveerd portret van den vromen menno versiert dit fraai uitgevoerd werk; terwijl vijf Bijlagen over minbekende bijzonderheden aangaande den man, diens schriften, stijl en afbeeldsels, hetzelve sluiten.





Leerrede over Luk. XXI: (lees XIX:) 46b, gehouden bij den vernieuwden aanvang der Godsdienstoefeningen, na het herstel der Kerk, den 27 Mei 1838. Door H.M.C. van Oosterzee, Predikant te Elkerzee. Uitgegeven ten voordeele van het Kerkefonds aldaar. Te Zierikzee, bij J. van de Velde Olivier. 1838. In gr. 8vo. 24 Bl. f :-35.

Na een' stilstand van drie maanden, begon de Eerw. van oosterzee zijn predikwerk op nieuw in zijne Gemeente met deze Leerrede, en gaf haar uit ten voordeele van het Kerkefonds. Reeds dit zou tot aanbeveling dienen, indien het stuk zelf minder aanbevelenswaardig ware. Eenvoudig voor eene eenvoudige Landgemeente te prediken, is veel, en de uitgave van dergelijke stukken is niet overbodig voor zulken, die niet op het land wonen, en toch misschien voor het eenvoudige alleen vatbaarheid bezitten, zonder dit te willen weten.
De tekst: Mijn huis is een huis des gebeds, wordt dus behandeld, dat dezelve I. beknoptelijk wordt toegelicht, en II. gebruikt wordt ter opwekking van gevoelens en gezindheden, die elken Christen behooren te be-
{==582==} {>>pagina-aanduiding<<}
zielen ten aanzien van het huis des Heeren, het huis des gebeds. Bij het eerste stuk worden niet vergeten de gevoelens en gezindheden, welke onzen Zaligmaker bezielden ten aanzien van het huis des Heeren. Ook wordt geenszins voorbijgezien het groote onderscheid tusschen hetgeen de Tempel van Israël was en hetgeen onze heiligdommen voor ons zijn. In het tweede stuk, dat uit den aard der zaak uitvoeriger moet uitvallen dan het eerste, komen de volgende onderdeelen voor: 1o ontvouwing van het gezegde: Gods huis is een huis des gebeds, 2o aanwijzing van der Christenen verpligting tot betamende hoogachting voor, en getrouw gebruik van de Christelijke bedehuizen; 3o opwekking tot getrouwheid in dezen, deels uit overtuiging van pligt, deels van welbegrepen belang.
De Eerw. van oosterzee, wien wij een' welverdienden ruimeren werkkring van heeler harte toewenschen, ga voort altijd en overal, waar de Heer hem ooit plaatse, zoo te prediken! De waarheid is het bekoorlijkst bij eenvoudige voorstelling. Zij behoeft geene opsiering, dan bij hen, wier smaak niet meer zuiver is. Deze onze aankondiging diene ter ruime aanbeveling van deze Leerrede!




De wijze, op welke de Bedienaar des Evangeliums spreken moet, zal hij wijsheid, onder de volmaakten spreken; en wel die wijsheid welke uit God is. Voorgesteld in eene intre-leerrede; door S. Hogerzeil mz. Welëer Bedienaar des Evangeliums bij de Hervormde Gemeenten, te Augsbuur en Kollumerzwaag, thans te Fijnaart en Heiningen. Leeuwarden, G.H. Swartte van Loon. 1838. In gr. 8vo. 35 Bl. f :-30.

Den bovenstaanden titel schrijven wij af, niet alleen woordelijk, maar naar de letter, met deszelfs hoofd- en kleine letters en leesteekenen. Deze Leerrede is reeds de derde lettervrucht, welke het vruchtbaar en nog veel

{==583==} {>>pagina-aanduiding<<}
meer belovend breind van den Schrijver, die tijdens het uitspreken derzelve op den 5 November des vorigen jaars nog slechts bijna vier jaren als Kanselredenaar werkzaam was, het licht doet zien. Reeds spoedig na zijne optreding in de Hervormde Kerk maakte Z. Ed. zich bij het lezend publiek, in zoo ver het kennis nam van zijn geschrijf, bekend - anderen zouden zeggen berucht - door eene Rondborstige verklaring, waarom ik mij niet afscheide van de gevestigde Hervormde Kerk. Vraagt welligt iemand: ‘Waartoe dient zulk eene verklaring van iemand, qui malleum et cuneum abjecit, die vrijwillig eenen anderen levensstand heeft verlaten, om in de gevestigde Hervormde Kerk als Leeraar aangesteld te worden? Waarom tracht hij zich, zoo kort nadat hij zich even vrijwillig onderworpen heeft aan het bestuur van deze Kerk, te regtvaardigen, dat hij zich van dezelve niet heeft afgescheiden? Qui s'excuse s'accuse. Had de man geene behoefte bij zulk eene apologie, dan begaat hij met zoodanig eene rondborstige verklaring eene lompheid; en men kan immers rond zijn, zonder lomp te wezen. Maar wij verwonderen ons over zulk een gedrag in het minst niet. Hogerzeil is, naar het ons voorkomt, een ultra, en de ultra's van alle partijen doen altijd hunne beloften slechts met eene reservatio mentalis. Zoo lang dus het Hervormd Kerkbestuur zachtmoedig genoeg is, om aan den man toe te laten, dat hij, als Evangeliedienaar, zijne begrippen, en wel op zijne wijze, verkondigt, zal en behoeft hij zich niet af te scheiden. Wat de thans aangekondigde Intreêrede betreft, zij beantwoordt aan hetgeen zich, na het bovenstaande, van den Schrijver laat verwachten. De bewoordingen van den tekst, 1 Cor. II:6, 7,
Volmaakten in tegenoverstelling van Deze wereld, Verborgenheid, Te voren verordineerd, worden dan ook hier blijkbaar con amore gebruikt, om in de zoogenaamde tale Kanaäns tot zijne nieuwe Gemeente te spreken, en zichzelf te leeren kennen als een' voorstander van zoogenaamd orthodoxe leerstellingen. Bij de verklaring der

{==584==} {>>pagina-aanduiding<<}
uitdrukking te voren geordineerd wordt vooral de zoo geliefkoosde predestinatie op den voorgrond geplaatst; zelfs is de man hier nog strenger Dordsch, dan de Kantteekenaars der Statenoverzetting des Bijbels.
Na dit alles zullen wij ons maar niet bezig houden met de beoordeeling van het plan der Leerrede. Wie toch zal, bij den geest, die in dezelve heerscht, zich ergeren aan redekunstige gebreken? Bij het lezen van dit stuk herinnerden wij ons eene beschrijving der gesteldheid van sommige Hervormde Gemeenten der Provincie, in welke de Schrijver van deze Leerrede werkzaam is, welke vóór dertien jaren gegeven werd in een niet ongeacht godsdienstig Tijdschrift, en laten dezelve hier, om de bijzonderheid, gedeeltelijk volgen:
‘Daar werden de menschen als dooden uit de oefeningen gedragen; zij kregen toevallen als vallende ziekte, of nog erger; zij meenden den Duivel te zien, en schreeuwden overluid: “Jezus! Gij moet mij helpen!” Men hoorde hun gegil en geschreeuw huizen ver. Ofschoon de meesten van deze beroerden de openbare Godsdienst verzuimden, en allen de oefeningen verre de voorkeur gaven, hielden zich echter sommigen nog aan de kerk, en daar hoorde men hen dan openlijk uitroepen: “Ja, Domine! dat is op mij toepasselijk;” of: “Nu preekt gij voor mij.” Men moest dienstboden hunne dienst doen verlaten, omdat zij, als krankzinnigen, onbruikbaar waren tot den arbeid; sommige boeren verzuimden den zaaitijd; schippers lieten zich door anderen vervangen. Nu zaten de vromen, dag en uur, bij zulke ongelukkige menschen, en spraken: “Goed zoo! hoe benaauwder hoe beter! Het is nog het regte niet; het moet nog erger komen. Dit zijn nog de regte barensweeën niet,” enz.
Is datgeen, wat hetzelfde Tijdschrift toen reeds, als door eenen voorzeggenden geest, aankondigde, door het sedert gebeurde bevestigd, “dat” namelijk “uit zoo iets al spoedig een min of meer bedekt, en eindelijk een openlijk Separatismus komen moet;” zoo lang er Leera-
{==585==} {>>pagina-aanduiding<<}
ren gevonden worden, die prediken in den geest van deze Intreêrede, behoeft niemand zich af te scheiden. Maar zijn er dus menschen, die gediend zijn met heroïke middelen, die gaarne hooren prediken, dat er de Duivel van op zijne tanden knarst, die uitdrukkingen goedkeuren als deze: “Geliefde Tochoorders! ik durf u met vrijmoedigheid de eeuwige verdoemenis aankondigen,” zoo zal toch de Schrijver dezer Leerrede wél handelen, met den hamer des woords niet al te ruw te hanteren, en de zwakke zenuwen te ontzien, wanneer hij zijn voornemen volbrengt, om “zoo wel het donderen der Wet, als het liefelijk geluid des Evangeliums te doen hooren.”

De Redding der Bemanning van het Nederlandsche Brikschip Nijverheid, verbrand in de Indische Zee op 29 gr. 56 min. Z. Br. en 43 gr. 38 min. Lengte beoosten Greenwich; benevens de Beschrijving eener Reize op de kust en in de binnenlanden van Oost-Afrika, met statistieke en mercantiele Berigten, betreffende dit weinig bekende Gewest. Door C. Brun, Adj. Inspect. bij het Nederl. Oost-Indische Leger. Te Rotterdam, bij Mensing en van Westreenen. 1838. In gr. 8vo. XXIII, 389 Bl. f 3-90.

Wij ontvangen hier een zeer belangrijk reisverhaal in een tot nu toe bijna onbekend gewest, de Oostkust van Afrika. Wel was deze grootendeels het tooneel van het eerste heldendicht in-nieu were talen, de Lusiade van camoëns; maar met het verval der Portugesche magt gingen ook hare weleer zoo bloeijende en goudrijke koloniën op deze kust, waar velen het aloude Ophir zoeken, verloren, en de noordelijke vielen in handen dier zelfde Arabieren of Mooren, hunne erfvijanden, welke camoëns valsch, verraderlijk en kwaadaardig noemt. Sedert dien tijd zijn dezelve door Europa bijkans vergeten geworden. Op de reis naar Indië doet niemand deze kusten, deze door banken en riffen belemmerde havens

{==586==} {>>pagina-aanduiding<<}
meer aan, maar kiest den kortsten weg ten Oosten van Madagaskar. Het is dus eene zeer aangename en welkome verrijking onzer aardrijkskundige wetenschap, wanneer wij van eenen Nederlander, als ooggetuige, daarvan berigten erlangen; hoezeer de aanleiding daartoe, het verlies van het uit Java terugkeerende schip Nijverheid door brand op zee, en het zwerven der manschap, eerst, in eene ranke boot, negentien dagen lang, een' afstand van wel 1000 Engelsche mijlen (330 uren), allertreurigst was. Maar nadat nu allen behouden aan wal waren gekomen, hoe fel ook door honger en dorst gekweld, en zij nu, onder de bescherming van een vriendelijk Opperhoofd der Negers, na een' togt van negen dagen, weder bij beschaafde menschen, bij Portugezen, kwamen, was het onthaal zoo hartelijk, zoo ongemeen menschlievend, dat het ons goed aan 't harte doet, het esprit de corps der menschelijkheid (gelijk van der palm het noemt) zoowel in het brandende Ethiopië, als in het beschaafde Europa, te zien heerschen. Het geheele boek is vol van bewijzen dier edelaardige denken handelwijze der Portugesche volkplanters van het afgelegene Inhambanië en Mozambique omtrent de Nederlandsche schipbreukelingen. Zij genoten een onthaal, zoo als men het in Europa schier niet beter had kunnen wenschen. Reeds voor Inhambanië kwamen eenige Portugesche, Italiaansche en Fransche Heeren de ongelukkige Hollanders met kleederen, levensmiddelen, kostbaren wijn tot versterking voor het uitgeputte ligchaam, brandewijn, muzijk en zelfs boeken te gemoet, en geleidden hen te water naar die gansch niet
welvarende Portugesche kolonie, alwaar zij, 20 man sterk, op draagstoelen uit de boot geligt, naar het Stadhuis gebragt en door den Gouverneur allerminzaamst ontvangen werden, die steeds de bekrompenheid zijner middelen beklaagde, den Kapitein zelf in huis nam, en de overige passagiers bij de Notabelen der stad, die zich daarvan een feest maakten, inkwartierde. Vooral werd een meisje, de dochter van eenen Serjant-Majoor, het eenige vrouwe-
{==587==} {>>pagina-aanduiding<<}
lijke wezen onder de schepelingen, en dat men voor eene Dame van rang hield, met de uiterste kieschheid behandeld en met beleefdheden overladen. Sommige ingezetenen deden zelfs boven hun vermogen, en zullen daarvoor maanden lang zich hebben moeten bekrimpen. Na een verblijf van tien dagen vrij wat verfrischt en versterkt, ging de manschap, met eene Portugesche boot, doch toebehoorende aan eenen Hindou, naar het meer noordelijke, meer aanzienlijke Mozambique scheep. Men gaf hun meer dan 200 stuks gevogelte, eene menigte oranjeäppels, kokosnoten, versch brood, potten beschuit, confituren, gebraden en gekookt vleesch, kistjes wijn en brandewijn voor de kajuitstafel mede aan boord, zonder daarvoor, vermits er geene gemeenschap tusschen Nederland en Afrika's Oostkust bestaat, eenige vergoeding te vragen of te verwachten. Reeds aan boord begonnen er ziekten onder de manschap uit te breken. De doorvaart uit de baai tusschen de klippen was bijkans een wonder. Maar te Mozambique was het onthaal weder even als te Inhambanië. De Gouverneur zond hun zijne gondel met een' Adjudant en 16 roeijers te gemoet; op de kaai werden zij door een lid der Regeringsjunta, een van den Koophandel, en den plaatselijken Kommandant ingehaald; de Gouverneur ontving hen aan zijn paleis, en geleidde de fatsoenlijken van het gezelschap naar binnen bij zijne vrouw, waar de overige leden der
Regering, met verscheidene Dames, zich bevonden. Doch de Schrijver verdient hier zelf te worden gehoord (bl. 143): ‘Voor de teedere en hartelijke verwelkoming, die ons te beurt viel, leg ik mijne pen neder: de herinnering daaraan (daarvan) treft nog heden mijn hart met eene aandoening, die mij weldoet, maar door woorden niet is uit te drukken. En ofschoon ik mij op het geluk mag beroemen, onder alle volken, en voornamelijk bij mijne terugkomst in Nederland, echte en edele vrienden ontmoet en gevonden te hebben, hetgeen met regt als het hoogste geluk op aarde te beschouwen is, was nogtans het onthaal, dat wij hier

{==588==} {>>pagina-aanduiding<<}
ontvingen van een vreemd volk, van ons in grondstellingen, zeden, karakter, staatkundige en godsdienstige gevoelens zoo zeer verschillende, bovenmate verrassend en indrukwekkend.’ Vooral weidt de dankbare Krijgsman uit over de verdiensten van den Zwitserschen Geneesheer de salis, misschien wel uit die aanzienlijke Graauwbundersche familie, welke ook bij ons door eenen Dichter en door den Schrijver van de Galerij der Heimweekranken bekend is. ‘Hij heeft mij,’ zegt de Schrijver, bl. 145, ‘met eene broederlijke vriendschap en teederheid behandeld, en aan zijne menschlievende en rustelooze pogingen ben ik, en zijn wij allen niet alleen verschuldigd, dat wij den tijd van ons verblijf te Mozambique doorgebragt hebben, als waren wij te midden onzer liefste betrekkingen geweest, maar ook de meesten het leven.’ De beschrijving der Portugesche koloniën aan de Lagoa-baai, Sofala, Quillimane of Rios da Senna, (deze, die de Schrijver zelf niet gezien heeft, slechts kort) Inhambanië en Mozambique, is zeer belangrijk, te meer, vermits daarbij niet alleen die kustplaatsen, maar ook het meer of min daarvan afhankelijke vaste land in aanmerking wordt genomen. Het gezegde der Inleiding (bl. XIV): ‘het verschil tusschen de Negers of Kaffers en de bewoners van Nieuw-Holland is niet groot,’ wordt niet alleen weêrsproken door het onmiddellijk voorgaande, dat zij menschelijke gevoelens ten aanzien der schipbreukelingen aan den dag gelegd hebben, maar ook door den geheelen inhoud des werks, waarin de Negers wel als zeer gretig op ijzer en oude Europische kleedingsstukken gesteld, maar toch als meestal het regt van eigendom eerbiedigende,
landbouw en veeteelt en eenigen handel kennende, eenigermate de toonkunst met spel en zang beoefenende, waarbij de meisjes liederen improviseren, worden geschetst, hetwelk bij de diepgezonkene Nieuw-Hollanders geenszins het geval is. Daarenboven is het land doorgaans uitermate vruchtbaar. Duinen (alleen aan de kust) worden binnenslands vervangen door bosschen, bebouwde velden, on-
{==589==} {>>pagina-aanduiding<<}
overzienbare graslanden, geschikt voor duizende runderkudden, meiren, groene heuvels, op welke men hooge en zware boomen vindt van deels in Europa nog onbekende houtsoorten, zeer geschikt voor schip- en huisbouw en meubelen; ook het schoonste ebbenhout in overvloed. Een Heer, bij wien onze Schrijver te Mozambique een' tijdlang gehuisvest was, had eene reis langs het meir Maravi of Marasvi, het aanzienlijkste bekende onder de talrijke binnenwateren, naar den oorsprong der Rios da Senna gedaan, en wist daarvan vele bijzonderheden te verhalen. Eenige honderde slaven en geheele volksstammen maakten het gevolg uit, en de togt duurde twee maanden (bl. 191.) Jammer, dat onze Schrijver door overdrevene kieschheid teruggehouden werd, de aanteekeningen zijns vriendelijken huisheers te vragen, ‘om geen vermoeden op te wekken.’ Immers die landen zijn nog geheel onbekend aan Europa, (de fabelachtige verhalen der zestiende Eeuw uitgezonderd) en de Reis van den Franschman douville, die beweert, Binnen-Afrika naar dien kant, slechts eenigzins noordelijker, te hebben bezocht, wordt bij de Engelschen voor geheel verdicht gehouden. Het is echter waar, dat ‘bij die veldontdekking der Portugezen zich niemand bevond, die natuur- en aardrijkskundige waarnemingen had kunnen doen,’ hetwelk de waarde moest verminderen, doch
niet kon wegnemen.
Onder de bewijzen eener vaderlijke Voorzienigheid behoort een merkwaardige dauw in den langen tijd, waarin het niet regent. ‘Dezelve is (bl. 192) niet slechts aan de kusten, maar ook in de hooge gebergten even overvloedig. Hij dringt tot diep in den grond, en des morgens ten elf ure, wanneer de hitte der zon hare grootste kracht heeft bereikt, zijn de plantgewassen nog niet droog. Zonder dezen zou de geheele kust, even als die van Zahara, eene woestijn zijn.’ Voor de Europeërs is echter deze dauw ongezond, maar niet in het minst voor de inboorlingen, die daarin slapen, leven en werken. Het stoken van vuur in den vroegen morgenstond zou, volgens den Schrijver, zeer heilzaam zijn. Nog wordt aan deze kust de eerlooze slavenhandel gedreven, hoewel de slavenhalers, wetende dat zij bij de Engelschen als zeeroovers beschouwd worden, zulks dikwerf inderdaad zijn. Te Lagoa had zulk een eerlooze schipper een aantal Kaffernegers door brandewijn, dien hij om niet schonk, aan boord van zijn schip gelokt, en toen schande-
{==590==} {>>pagina-aanduiding<<}
lijk, terwijl zij beschonken terneêrlagen, met alle die ongelukkigen als slaven het anker geligt. Het blijkt echter niet, dat de Negers zelve zoo zeer tegen dien handel zijn: de slavernij bestaat toch onder hen; en zij begrijpen zelfs, dat de vrouwen, die als overspeelsters verkocht worden, het bij de Europeanen niet kwaad hebben (bl. 197). De Negers zijn als vijanden geducht. Zij hebben eens, met 20,000 man, 2000 Europeanen vermoord, behalve éénen Europeaan, die den strijd ontsnapte, en er de tijding van overbragt (bl. 69). Ook zijn zij, als zoodanig, onverzoenlijk, wanneer men hen tergt, maar getrouwe, onbaatzuchtige vrienden, zoo in den vrijen als lijfeigenen toestand, en zeer gehecht aan hem, voor wien zij achting en genegenheid hebben opgevat, onverschillig
van welk volk of welke kleur. De slaaf waagt het leven voor zijnen meester, als hij hem lief gekregen heeft (bl. 200). De overgang van den Kaffer- tot den Neger-stam schijnt zeer onmerkbaar te zijn; althans onze Schrijver kent geen ander onderscheid daarin, dan de lichtere kleur der zuidelijke stammen; ook spreekt hij dikwerf van Kaffernegers.
Er bevinden zich onder de Portugezen, zelfs van de buitenkoloniën, eenige zeer welgestelde personen. Zoo had Don andré lopez, uit Mozambique naar Inhambanië gebannen, aldaar in korten tijd een steenen huis gebouwd, en bezat reeds weder eene runderkudde van 300 stuks, honderd slaven, eene ijzerfabrijk (met handenarbeid), vele ijzer- en koperwaren, en dreef handel in allerlei Europische en inlandsche voortbrengsels. Daarbij voegde hij de onbepaaldste gastvrijheid jegens alle Blanken: kleedingsstukken en schoeisel gaf hij aan onze landgenooten om niet.
Uit al het medegedeelde, waarbij wij nog zeer vele bijzonderheden zouden kunnen voegen, blijkt het belangrijke van het eerste gedeelte dezes werks, waarin de Schrijver, doorgaans met krachtige, hoewel eenvoudige trekken, het ongeluk schildert van den scheepsbrand door een onweder; de schier voorbeeldelooze ellende in de open boot, waarin nog al de manschap uit de sloep moest worden overgenomen, bij holle zee, koude nachten, regen, onweder, honger, en vooral nijpenden dorst; de schier levenlooze aankomst aan strand; den omgang met de Negers, en de welwillendheid vooral van eenen Negerkoning, die hen naar Inhambanië bragt, waarvoor zij echter ook al het ijzerwerk,

{==591==} {>>pagina-aanduiding<<}
dat zij geborgen hadden, en zelfs hunne kleederen, moesten prijs geven. Ook de beschrijving der landstreken zelve, door hem bezocht, en der binnenlanden, is zeer onderhoudend. - Thans echter komt er (na bl. 217, en dus ruim op de helft) eene gaping in het verhaal. Wij vinden de beschrijving van landstreken, van welke wij niet weten, of de Schrijver die al of niet heeft gezien; namelijk van het Noordergedeelte der Oostkust van Afrika, die niet meer aan Portugal, maar aan den Imam (of Opperpriester) van Mascate behoort. (Men weet, dat bij de Arabieren kerkelijke en wereldlijke Magt dikwerf gepaard gaan.) De Schrijver onderstelt te veel in alle zijne lezers, wanneer hij onvermeld laat, dat Mascate niet op de kust van Afrika, (gelijk men volgens bl. 218 zou denken) maar op die van Arabië, en wel op deszelfs naar de Perzische Zee uitzienden Zuidoosthoek, ligt. De Staten van den Imam strekken zich dus niet enkel tot Kaap Guardafui, maar ook verder in Azië uit. Hoezeer nu achtervolgens Mascate (met de Arabieren), de eilanden Pemba en Zanzibar, die tot de vruchtbaarste en schoonste van den Aardbol behooren, en zeer geschikt zijn voor eene kolonie, en Quiloa beschreven worden, zoo wordt toch nergens in het geheele boek de reis van den Schrijver derwaarts vermeld; maar op bl. 234 zegt hij, dat de hette te Zanzibar dragelijk is, hoezeer de Zon hare stralen op onze hoofden schoot. Wij kunnen toch niet denken, dat hij gedurende zijn vroeger vijftienjarig verblijf in Indië, of den korten tijd, dien hij te
Mozambique doorbragt, dit nog al lange toertje gedaan heeft, en moeten dus ons oordeel opschorten. Voorts is de beschrijving van dit nieuwe Rijk des Arabischen Imams in Afrika, hetwelk met 's mans oude bezittingen reeds eene bevolking als Noord-Nederland heeft, ook voor de Volkenkunde, Geschiedenis en Staatkunde van belang. Dit Rijk is het gevolg van des Imams, in de oorlogen met de dweepzieke Wahabis ontwikkelde, zeemagt. Vervolgens wordt ook eene beschrijving van Madagaskar gegeven, welks inwoners hoogen lof wegens gastvrijheid ontvangen, en zelfs daarover, dat zij niet jaloersch zijn, maar, gelijk uit den zamenhang duidelijk blijkt, hunne vrouwen en meisjes aan vreemden prijs geven. De Schrijver is onuitputtelijk in den lof dezer laatsten (bl. 280, 281.) Vreemd is het, hier, zoo verre van Griekenland, de Grieksche zeden uit den Trojaanschen tijd weder te vinden; het Homerisch onderzoek naar den vreemdeling en zijne be-
{==592==} {>>pagina-aanduiding<<}
trekkingen, nadat hij uitgerust, gevoed en gelaafd is. Omtrent schipbreukelingen vernieuwt zich menigmaal het tooneel van ulysses en nausikaä (bl. 275); of zoo onschuldig? zullen wij daarlaten. Dat de Schrijver op Madagaskar geweest is, wordt zoo duidelijk en herhaald gemeld, dat daaraan niet te twijfelen valt; doch ook daarvan geschiedt op de thuisreis (de éénige, waarop hij voegzaam Madagaskar had kunnen aandoen) geene vermelding, behalve misschien in 't voorbijgaan op bl. 344. Waarom dit niet geregeld in het verhaal der Reis ingevlochten? Maar over 't algemeen heeft dit tweede, kleinere deel der reis ons minder behaagd dan het vorige. Het is waar, reeds in dat eerste komen hier en daar trekken van gemaakten, al te hoogdravenden
en opgesmukten stijl voor, min gepast in een reisverhaal, (zie bl. XVIII, doch vooral XXI en XXII der Inleiding.) Zoodra de gevaren van hem en zijne reisgenooten beginnen, wordt de stijl dadelijk natuurlijk en eenvoudig, en hij blijft dit langen tijd; wel komt er van tijd tot tijd eene aanmerking, maar deze is doorgaans gepast, b.v. op bl. 94, waar van de niet onbevallige, welgemanierde en werkzame Negervrouwen gesproken en gezegd wordt, ‘dat bij alle volken het vrouwelijk geslacht het eerst den weg baant voor den overgang van woestheid tot beschaafdheid;’ op bl. 96, waar het heilzame wordt aangetoond, dat Officieren, gelijk in Portugeesch Afrika, zonder verlof te vragen, mogen trouwen; op bl. 113, waar een zetje op de Homoeopathen, die de ziekte door de oorzaak wegnemen, voorkomt; of eindelijk op bl. 150, waar onze Schrijver, even als te Mozambique, het langdradige, vervelende, oneindige en vaak nuttelooze werk der bureaux door muzijk wil verlevendigd hebben. Nog veel belangrijker is het, dat ons landbouwend stelsel op Java, waarvan de Portugezen eerst door den Heer brun kennis bekwamen, dadelijk bewondering en navolging vond, door aanmoediging der binnenlandsche plantaadjen, ten welken einde de Gouverneur-Generaal zelf zich naar het vaste land begaf. Te regt wordt op bl. 158 het kaartspel ‘de bederver des tijds en der zeden’ genoemd. Men bood den Nederlandschen Officieren geld aan, om mede te spelen; het werd geweigerd. Doch na bl. 200 vermenigvuldigt zich het getal der plaatsen, waaromtrent wij gaarne opheldering zouden verlangen. Er wordt van een' koninklijken tijger in Afrika gesproken. Wij meenden, dat buffon bewezen had,

{==593==} {>>pagina-aanduiding<<}
dat de tijger zich uitsluitend tot Azië bepaalt; terwijl Afrika den panther en luipaard voedt. Op bl. 214 is eene duisterheid. Zekere Tenente (Luitenant) wordt door den Gouverneur, als oudsten in rang, tot bevelhebber ad interim op zekeren togt aangesteld, en vermoordt den bevelhebber. Wien? De Gouverneur was er immers niet bij; anders had hij geen' ander' tot bevelhebber aangesteld. Op bl. 215 staat, dat het debiet van boeken in Brazilië, door de aldaar toenemende letterkunde en beschaving, gering is. Dit zal toch wel niet gering moeten wezen, of de tusschenzin deugt niet. Op bl. 225 komen uitdrukkingen vol geestdrift voor omtrent de Arabische vrouwen, die het ideale en naïve vereenigen. ‘De donkerkleurige tint belet geenszins de transparentie der wangen, waarop men de gewaarwordingen en uitdrukkingen der ziel leest met dezelfde duidelijkheid als in de schaduw der leliën en rozen van een Zweedsch of Circassisch meisje.’ Doch op bl. 230 ‘behoort de zoo geprezen antieke vorm niet zelden toe aan eene oude heks met ingevallene roode, druipende oogen, en de rijzige gestalte aan een met vodden behangen schepsel, in staat, om ons den naam van vrouw gehaat te maken.’ De Opium, zegt de Schrijver op bl. 228, is in het warme klimaat niet gevaarlijk. (Op bl. 227 staat, dat de Arabieren een' hoogen ouderdom bereiken, als zij maar geen Opium gebruiken.) Wat beteekent dat gezegde op bl. 231: In Europa bereikt eene Dame
nooit meer dan haar vijfde lustre? Is dat eene aardigheid, om te kennen te geven, dat eene vrouw nooit ouder wil zijn dan 25 jaren? Dit is dan toch wat te algemeen gesproken.
Maar over 't geheel neemt de stijl in het laatste gedeelte zekere meerdere stroefheid en weidschen opschik aan; de taal wordt minder zuiver, en hier en daar ontbreekt zelfs het slot van den zin. Het zou vervelend zijn, dit alles uitvoerig aan te toonen, en wij zouden onzen Lezeren daarmede eene slechte dienst bewijzen: het zij dus genoeg, hier slechts eenige weinige plaatsen aan te stippen. Bl. 226. Eene lange sneeuwwitte tunica, enz. Hier ontbreekt het werkwoord, om den zin te doen sluiten. De aanmerking op bl. 277, dat de reiziger zoowel het karakter der vrouwen als dat der mannen moet bestuderen, zal wel overtollig mogen genoemd worden. Veel te gezwollen is de beschrijving der hette, (op bl. 279) en de uitdrukking: door den Thyrsus aangeraakt, voor beschonken, is niet algemeen verstaanbaar, en zou op zijn hoogst

{==594==} {>>pagina-aanduiding<<}
in poëzij te verschoonen zijn. In eenen weidschen en zeker overdreven' lof der Dames van Madagaskar komt voor: het vernuft met zijne wonderspreukige bespiegelingen; volgens den zamenhang moet dit de rede zijn. Bevriest hier, in Holland, het gevoel, zoo als onze warme Schrijver zegt? Beantwoordt dit, Landgenooten!
Vooral in het laatste Hoofdstuk, de terugreis van Engeland naar Nederland, klimt de langwijligheid, met de nuttelooze bespiegelingen en aanmerkingen, ten top, b.v. op bl. 328, waar eene bladzijde besteed wordt, om in hoogdravende uitdrukkingen niets meer te zeggen, dan: wij zagen dikwerf op den barometer. Op bl. 329-331 bereiken deze onophoudelijke uitweidingen zulk eene hoogte, dat de Schrijver, die dit laatste gedeelte in den vorm eens briefs aan zijne zuster mededeelt, deze sprekend invoert, als hem in de rede vallende en over zijne noodelooze uitvoerigheid berispende. Hij antwoordt daarop zeer naïf: dat het getal vellen druks van zijn werk vooraf met den drukker bepaald was, en dus nu vol moest komen: hij mogt dan liever (dit erkent hij) te voren wat breeder geweest zijn. De Schrijver zal dit alles voor scherts willen doen doorgaan; maar ondertusschen is het waar, wat zijne zuster zegt, en wij hebben werk gehad, om de doorgaans onbeduidende redeneringen, waarmede hij, bij gebrek aan wezenlijke stof, het slot van dit werk vult, door te worstelen. En dus nu niets meer over het gezegde, dat er geene middelklasse in Engeland bestaat, over Londens 2000 jarig bestaan, daar wij niet dan sedert bijna 1800 jaren iets van Londen weten, over haren gelukkigen brand in 1666, over het gezegde, dat Londen niets heeft aan te wijzen zoo indrukwekkend en aanlokkend, als de Heeren-, Keizers- en Prinsengrachten te Amsterdam, (dus ook niet Regentstreet en alwat daartoe behoort?) over zes Engelsche mijlen, die aan drie uren gaans zouden beantwoorden, terwijl intusschen eene Engelsche mijl slechts een derde uur bedraagt, over paarden als olifanten, (alles van bl. 367 tot 373) over het langdradige bezoek van
het alehouse, (bl. 375, 376) over het gezegde, dat men in geene hoofdstad der wereld zoo goedkoop als in Londen kan leven, enz. enz. De Schrijver, lang in Indië gewoond hebbende, denkt en schrijft Oostersch. Hij heeft wel iets van haafner, doch bij minder verbeelding, kracht en smaak, en minder gebied over de taal. Nogtans is er zoo veel goeds in dit boek, dat het, ook buiten het in

{==595==} {>>pagina-aanduiding<<}
de Inleiding vermelde weldadige doel der uitgave, verdient (aanmerkelijk verkort evenwel) eenen tweeden druk te beleven, en dan zelfs in andere talen te worden overgebragt.




Essai sur la Physionomie des Serpens, par H. Schlegel, Docteur en Philosophie, Conservateur du Musée des Paysbas, Membre de plusieurs Sociétés savantes. II Vol. La Haye, J. Kips, J. Hz. et W.P. van Stockum. 1837. 8vo. XXVIII, 251 et 606 pag. et Atlas contenant des Planches (21), Cartes et Tableaux. Prix de souscription 20 florins.

Hoezeer dit werk reeds in het vorige jaar het licht zag en, langen tijd te voren aangekondigd, met verlangen was te gemoet gezien, is ons echter van hetzelve nog geene beoordeeling in eenig vaderlandsch Tijdschrift onder de oogen gekomen. Ook is er eenige moeijelijkheid in het beoordeelen van een werk gelegen, hetwelk jaren oefening en voorbereiding heeft gekost, en het is althans eene aanmatiging, zulk een' arbeid in niet veel meer dagen te doorloopen, dan er de Schrijver zelf veelligt maanden of jaren aan besteed heeft. Thans echter, daar Rec. door eigen gebruik nader met dezen arbeid bekend werd, wil hij er een beredeneerd maar kort verslag van geven, enkele aanmerkingen aan het oordeel des bekwamen Schrijvers onderwerpende.
In eene breedvoerige Voorrede, onder den vorm van een' Brief aan den Directeur des Museums, den Heer c.j. temminck, geeft ons de Schrijver verslag van den aard zijns werks en van de veelvuldige hulpmiddelen, die hem bij het opstellen van hetzelve ten dienste stonden. Hij verklaart zich hier ook nader over den titel van het werk, die sommigen vreemd zal zijn voorgekomen. Door physionomie verstaat hij niet alleen de kennis van hetgeen men eigenlijk gelaatstrekken zou kunnen heeten, maar die van den geheelen uitwendigen vorm, den habitus, zoo als men het noemt, den indruk, dien een voorwerp op ons maakt, en die een gevolg is van de vereenigde zamenwerking der eigenaardige trekken van de bijzondere deelen. In dien zin had ook reeds humboldt over de physionomie der planten gesproken.
Het werk van den Heer schlegel bevat echter meer, dan men uit dezen titel zou opmaken. Hetzelve is eigenlijk

{==596==} {>>pagina-aanduiding<<}
eene natuurlijke geschiedenis der slangen, maar bij wier rangschikking de Schrijver zich hoofdzakelijk door den habitus, of door hetgeen hij physionomie noemt, heeft laten geleiden. Door slangen verstaat de Schrijver hier alleen die beschubde reptilia, welke, bij het gemis van ledematen, beweegbare ossa quadrata en eene in twee zijdelingsche stukken, welke slechts door banden zamenhangen, verdeelde onderkaak bezitten. Hij sluit dus niet slechts de Caecilia, die latere onderzoekingen tot de Batrachii hebben doen brengen, en de geslachten Anguis, Ophisaurus, Pseudopus en Acontias, die cuvier tot de Ophidii bragt, maar die met meer regt tot de Saurii behooren, maar ook Amphisbaena en Typhlops van zijne behandeling uit. Zijne slangen zijn derhalve die geslachten, welke cuvier serpents propres noemt, van welke hij evenwel nog Uropeltis afscheidt en bij Typhlops brengt. Van deze eigenlijke slangen handelende, spreekt hij eerst over derzelver inwendig maaksel, en behandelt achtereenvolgens de osteologie, myologie, de sporen van achterste ledematen, de beweging, de tanden, de klieren, vooral de speeksel- en giftklieren, de tong, de darmbuis, de alvleeschklier, de milt, de lever, de nieren, de voorttelingswerktuigen, de doorzwelging, de spijsvertering, de deelen voor den bloedsomloop, de ademhaling, de hersenen en zenuwen, het reukörgaan, het oog en het gehoorwerktuig. (Op deze volgorde der beschrijving zoude men eenige niet ongegronde aanmerkingen kunnen maken, daar dezelve noch physiologisch noch ontleedkundig is.) Overigens vindt men hier een beknopt en vrij volledig verslag van hetgeen in verschillende werken
verspreid voorkomt, hier en daar met belangrijke bijvoegsels, die de vruchten van des Schrijvers eigen onderzoek zijn. Uitvoerig is vooral de beschrijving der tanden en speekselklieren; maar andere Hoofdstukken zijn al te kort en oppervlakkig behandeld, zoo als b.v. dat over de hersenen en zenuwen, dat naauwelijks ééne bladzijde beslaat, en waarin nog daarenboven over de herstellingskracht bij de slangen gesproken wordt, hetgeen men daar ter plaatse niet verwachten zou. Hierop volgt eene beschrijving der bekleedsels, waarbij tevens de noodige wetenschappelijke termen der kopschilden verklaard worden. Daarna beschrijft ons de Auteur het verschil der vormen der onderscheidene deelen, handelt dan over de kleuren der slangen, de verscheidenheden, die deze dieren aanbieden, en de monsterachtige afwijkingen, die men

{==597==} {>>pagina-aanduiding<<}
bij hen heeft waargenomen. Eene vermelding der vijanden, welke deze dieren vervolgen, eene beschouwing der voortplanting, der ontwikkeling, der leefwijze en gewoonten, en eindelijk eene opgave der fabelen en vooroordeelen, die ten opzigte der slangen bij oude en nieuwe volken gangbaar zijn, besluit dit algemeene gedeelte, hetwelk dus vele wetenswaardige zaken behelst, maar waarin de vorm niet genoegzaam over de behandelde stof schijnt te heerschen.
Hierop volgt eene geschiedenis der slangenkunde, van aristoteles af tot op onzen tijd, waarin de Schrijver zijne groote gemeenzaamheid met het onderwerp en de daartoe betrekkelijke litteratuur op eene leerzame wijze aan den dag legt.
De Schrijver geeft daarop verslag van zijne eigene verdeeling. Dit verslag, 't geen hij revue synoptique noemt, is echter niet slechts eene korte opgave der geslachten en der gronden, die hij bij zijne rangschikking heeft aangenomen, maar behelst eene volledige opsomming van de soorten, die hij tot elk der geslachten brengt, met eene beknopte vermelding der soortskenmerken. Het is daardoor vrij uitgebreid geworden, (bl. 126-194) en het was niet wel anders mogelijk, dan dat veel van het hier gezegde bij de latere meer uitvoerige beschrijving der soorten herhaald werd. Wat den Schrijver tot deze handelwijze bewogen hebbe, weten wij niet. Beter ware het veelligt geweest, zoo hij bij zijne partie descriptive de beknopte beschrijving der soorten met grootere letter gegeven en dezelve hier weggelaten had, waardoor deze herhalingen vermeden, en het schielijk overzigt der soorten van elk geslacht, 't geen het doel dezer revue synoptique schijnt te zijn, even gemakkelijk gemaakt zoude wezen.
Op dit synoptisch overzigt volgt eene proeve over de geographische verspreiding der slangen. Wij aarzelen niet, dit gedeelte als een der belangrijkste Hoofdstukken van de partie générale dezes werks te beschouwen. Met veel vernuft doet de Schrijver het belang van dit onderwerp, ook voor eene algemeene beschouwing der geographische verspreiding der dieren, uitkomen. De slangen hebben minder gelegenheid om ver van hare oorspronkelijke woonplaatsen af te dwalen; de mensch, die anders zoo werkzaam is om het gelaat des aardrijks te veranderen, heeft op hare verspreiding en overbrenging weinig of geen invloed uitgeoefend; wij kunnen dus hier zekerder en veiliger uit hetgeen wij waarnemen tot de door de natuur vastgestelde orde der dingen besluiten; de slangen

{==598==} {>>pagina-aanduiding<<}
leven nog op en binnen de bepaalde plaatsen, die haar tot verblijf aanvankelijk waren aangewezen; zij leveren ons dus ook met meerdere zekerheid de kenmerken van hetgeen men soorten en klimaatsverscheidenheden noemen mag. - Wat de algemeene verspreiding betreft, nemen de slangen, gelijk de overige reptilia, in aantal toe, hoe meer men de heete aardgordels nadert. De soorten van Amerika zijn alle van die der oude wereld onderscheiden. Op de eilanden der Stille Zuidzee vindt men geene slangen; op Nieuw-Holland zijn zij niet talrijk. De giftige soorten van slangen staan tot de onschadelijke ongeveer als 1:5; ook zijn de giftige soorten minder talrijk in individuën, en uit de bezending, die het Leidsche Museum ontvangt, maakt de Schrijver als gemiddelde verhouding op, dat men twintig onschadelijke tegen ééne giftige telt. Niet een enkel geslacht van slangen schijnt er te zijn, van hetwelk men in alle landen, waar reptilia voorkomen, soorten aantreft. Zoo kent men in Nieuw-Holland nog geene soort van het eigenlijk dusgenoemde geslacht Coluber; even min van Calamaria, en de soorten, die van deze geslachten in Zuid-Afrika voorkomen, zijn weinig in aantal en afwijkende in hare bewerktuiging. Na deze algemeene opmerkingen beschouwt de Schrijver achtereenvolgens de verschillende werelddeelen, en teekent op, welke slangengeslachten er al of niet gevonden worden. In Europa komen noch Calamariae, noch Heterodonten of Lycodonten, noch boomslangen, noch soorten van Homalopsis of Boa, noch, onder de giftige slangensoorten, van de geslachten Elaps, Bungarus, Naja, Hydrophis enz., maar alleen van het geslacht
Vipera voor. Van dit geslacht leeft Vipera berus in het centrale en noordelijke gedeelte, Vipera aspis in het zuidwestelijke, Vipera ammodytes in het zuidoostelijke van ons werelddeel. Andere soorten, bijkans over geheel Europa verspreid, zoo als Tropidonotus natrix en Coronella laevis, vormen in zuidelijke landen standvastige locale verscheidenheden, even als zulks bij andere diersoorten, bepaaldelijk bij de vogels, het geval is; welke verscheidenheden sommige Schrijvers als soorten beschouwen, omtrent welk vraagstuk de Heer schlegel met regt zijne lezers naar de uitmuntende Verhandeling van gloger verwijst. Bij de beschouwing van de slangen, die Afrika bewonen, voegt hij menige belangrijke opmerking over andere dierklassen, waarbij het ons echter verwonderde, dat hij zich over de soortelijke ver-
{==599==} {>>pagina-aanduiding<<}
scheidenheid van Phascochoerus Aeliani en Ph. aethiopicus zoo twijfelachtig uitlaat. (D'autres animaux enfin diffèrent dans ces divers lieux d'une manière assez considerable pour mériter peutêtre d'être élevés au rang d'espèces, p. 215.) De, ook in het Leidsche Museum aanwezige, schedels van beide dieren laten hieromtrent niet den minsten twijfel over, en beide soorten zijn even goed afgescheiden als b.v. de Afrikaansche en Aziatische olifant. De soorten van slangen, die men op Madagaskar vindt, zijn aan dat eiland in 't bijzonder eigen, met uitzondering van Tropidonotus schistosus, welke soort ook in een groot gedeelte van Azië voorkomt. Azië telt alleen in de twee schiereilanden van Indië talrijke soorten, maar is in deszelfs
overige uitgestrektheid niet rijk aan soorten van reptilia. Bij Japan merkt de Schrijver op, dat, hoezeer vele soorten van zoogdieren en vogels van dat rijk met Europische soorten overeenkomen of wel geheel daaraan gelijk zijn, de slangen nogtans, even als de hagedisachtige dieren, zonder uitzondering, soortelijk van die van ons werelddeel onderscheiden zijn. Op de eilanden van den Indischen Archipel vindt men dikwerf, gelijk van vogels en zoogdieren, zoo ook van slangen, dezelfde soorten op meer dan één tevens, maar gewoonlijk met standvastige, locale afwijkingen. De Schrijver merkt hier in het voorbijgaan te regt op, dat de geologische gesteldheid der landen op de geographische verspreiding der dieren slechts een' ondergeschikten invloed uitoefent. Doch wij zouden de perken eener gewone boekbeschouwing te buiten gaan, wanneer wij den Schrijver in al de bijzonderheden volgen wilden, die hij over de geographische verspreiding der dieren over de eilanden van den Indischen Archipel, waartoe hem in het Leidsche Museum zulke rijke hulpmiddelen ten dienste stonden, mededeelt. De op Nieuw-Holland levende slangen zijn, bijkans zonder uitzondering, aan dit gedeelte der aarde alleen eigen, en behooren grootendeels tot de giftige soorten. In Amerika zijn enkele soorten van het zuidelijk Amerika ook in het noordelijke waargenomen (Calamaria melanocephala, Lycodon clelia enz.); op de Antillen komen soorten voor, die ook in Zuid-Amerika, en andere, die ook in Noord-Amerika aangetroffen worden, en er zijn, volgens den Schrijver, slechts vier soorten, die aan deze eilanden uitsluitend eigen schijnen te zijn, namelijk Psammophis antillensis, Trigonocephalus lanceolatus, Dendrophis
Catesbyi en Boa melanura. De soorten van Tor-
{==600==} {>>pagina-aanduiding<<}
trix, Dipsas, Dendrophis en Boa zijn alleen in Zuid-Amerika en tot op de Antillen waargenomen; soorten van het geslacht Tropidonotus, daarentegen, vindt men alleen in Noord-Amerika en op eenige eilanden van den Westindischen Archipel, maar niet op het vaste land van Zuid-Amerika.
Het laatste en uitgebreidste gedeelte van des Schrijvers arbeid is de beschrijving der soorten (partie descriptive) en beslaat het tweede Deel van ruim 600 bladzijden. De Schrijver verdeelt de slangen in niet giftige en giftige. Onder de laatsten brengt hij geene andere, dan die eenen grooten giftand vooraan de bovenkaak hebben, welke met eene eigene klier in verbinding staat, en geenszins die, welke een' grooten en gegroefden tand achter anderen aan het einde der bovenkaak bezitten, zoo als Dipsas en Dryiophis. De niet giftige brengt hij vervolgens tot zes familiën:

1.Serpens fouisseurs. (Hiertoe behoort alleen het geslacht Tortrix.)

2.Serpens lombrics. (Het geslacht Calamaria.)

3.Serpens terrestres. (Hiertoe behooren de geslachten Coronella, Xenodon, Heterodon, Lycodon, Coluber, Herpetodryas en Psammophis.)

4.Serpens d'arbre. (De drie geslachten Dendrophis, Dryiophis en Dipsas.)

5.Serpens d'eau douce. (Hiertoe brengt de Schrijver de twee geslachten Tropidonotus en Homalopsis.)

6.Boas. (Hiertoe behooren, behalve het eigenlijk dusgenoemde geslacht Boa, de geslachten Python en Acrochordus.)

De afdeeling der giftige slangen telt drie familiën:

1.Serpens venimeux colubriformes. (Drie geslachten, namelijk: Elaps, Bungarus en Naja.)

2.Serpens de mer. (Deze vereenigt de Schrijver in een enkel geslacht: Hydrophis.)

3.Serpens venimeux proprement dits. (De geslachten Trigonocephalus, Crotalus en Vipera.)

Daar de kenmerken niet van een enkel deel genomen, maar op den geheelen vorm, den habitus, of, gelijk de Schrijver het noemt, de physionomie, berusten, zijn deze groepen natuurlijk. Dat op een dergelijk kenmerk, als dat van Scuta subcaudalia integra of divisa, waaraan linnaeus zoo veel gewigt hechtte, weinig acht is geslagen, wordt door vele goede gronden genoegzaam geregtvaardigd; somtijds is zelfs dit karaktter zoo onzeker, dat men, daarop alleen steu-
{==601==} {>>pagina-aanduiding<<}
nende, eene enkele soort, de Lycodon clelia, onder twee geslachten, Scytale en Coluber, heeft gebragt (zie p. 114-117). Maar het is echter niet te ontkennen, dat de Schrijver in zijne strekking wat te ver gaat, en, de leemten der methoden en stelsels wél inziende, tot eene sceptische onverschilligheid dienaangaande vervalt, welke der wetenschap niet voordeelig wezen kan. Vanhier dan ook, dat zijne bepalingen van groepen en geslachten dikwijls zoo onzeker zijn, dat zij tot geen helder begrip geleiden. Men leze, b.v., hoe hij de algemeene trekken van Coronella en Coluber bepaalt. Van Coluber lezen wij in het eerste Deel: Ce génie comprend tous les serpens terrestres de grande taille, qui, tenant le milieu entre tous les Ophidiens, ne présentent guère de faits extraordinaires dans l'organisation, (p. 144) en 't geen wij op p. 125 en verv. over dit geslacht lezen is even onbepaald en wankelend. Doch eene zekere vijandige strekking tegen stelsels, waaronder de Schrijver ook de natuurlijke methode schijnt te begrijpen, vinden wij reeds in de Voorrede, waar wij onder anderen lezen, dat de stelsels alleen dienen om den aanvanger te geleiden, tot dat hij ver genoeg gevorderd is, om in te zien, dat er in de natuur
geene stelsels zijn (jusqu'à ce qu'il soit à portée de juger lui-même qu'il n'existe point de systèmes dans la nature, p. VI). Waarlijk, deze zaak is van te groot belang, om op deze wijze met eene enkele pennestreek en als uit de hoogte beslist te worden.
De groote verdienste overigens van deze partie déscriptive is gelegen in eene naauwkeurige onderscheiding der soorten, eene behoedzame vergelijking van de Schrijvers, en eene vaststelling van de welgekende soorten, die men in geen enkel vroeger werk aldus vinden zal. In dit opzigt verdient ook de Schrijver grooten lof, dat hij zich van eene maar al te algemeene zucht der hedendaagsche Schrijvers geheel vrij heeft weten te houden, om nieuwe namen, vooral nieuwe geslachtsnamen, in te voeren; hij heeft zelfs de bestaande namen verminderd en vele geslachten der nieuweren vereenvoudigd; of hij echter hierbij niet somtijds te ver gegaan is, en niet wel eens inconsequent werd aan zijne eigene handelwijze, geven wij hem in bedenking, b.v. bij Eryx, welk geslacht hij met Tortrix vereenigd heeft.
Wij moeten nog de rijke verzameling van afbeeldingen, die bij het werk gevoegd zijn, vermelden. Van ver het grootste gedeelte der in het werk beschrevene soorten zijn de kop-
{==602==} {>>pagina-aanduiding<<}
pen op eenentwintig groote platen met ongemeene naauwkeurigheid, en gemeenlijk van den boven- en onderkant, zoo wel als van ter zijde, door den Schrijver zelven afgeteekend. Hier en daar hadden wij wel een' duidelijker en scherper omtrek gewenscht; doch dit gebrek schijnt aan de eigenaardige en overigens niet onverdienstelijke wijze van gravure toe te schrijven. Op drie Mappemondes naar mercator's projectie vindt men de geographische verbreiding der slangen opgehelderd, en op de eene die der niet giftige landslangen, op de tweede die der niet giftige boom- en zoetwaterslangen en Boa's, op de derde die der venijnige slangen aangeduid. Eene tabel geeft ons daarenboven, in verscheidene kolommen, een overzigt der in elke wereldstreek waargenomene slangen; terwijl eene tweede tabel de natuurlijke verwantschappen der slangen aanwijst. Dit alles getuigt van de groote naauwkeurigheid, waarmede de Schrijver zijn onderwerp behandeld heeft, en waardoor het hem gelukt is, niettegenstaande eenige gebreken in den vorm en enkele misstellingen, zoo als wij althans meenen, een' arbeid te leveren, die in het vervolg voor elk, die zich met dat gedeelte der natuurlijke geschiedenis bezig zal houden, volstrekt onmisbaar mag gerekend worden, en zich daardoor op de dankbaarheid van al de dierkundigen eene regtmatige aanspraak te verwerven.
Over het gebruik der Fransche taal heeft zich de Schrijver in de Voorrede op eene wijze verklaard, die de kritiek ontwapenen zou, al had ook de Schrijver zich met minder talent in die taal uitgedrukt, dan inderdaad het geval is. De beroemde goethe heeft eens, in zijne zonderling gemengde, lang gerekte en toch onderhoudende, half verdichte en half ware Biographie, naar waarheid gezegd: ‘Ein geübtes Ohr hört den Deutschen, den Italiener, den Engländer unter seiner Französischen Maske gar wohl heraus; geduldet wird man, aber keinesweges in den Schoos der einzig sprachseligen Kirche aufgenommen.’ En hierbij wil ik het dan ook des te meer laten berusten, daar ik dezelfde toegevendheid moet inroepen, als ik mij vroeger van de Fransche taal bij een enkel opstel bediend heb, of later, om dezelfde redenen als de Heer schlegel, nog verder van die taal bedienen zal. De letterdruk en uitwendige vorm van het werk beantwoorden aan den belangrijken inhoud.

j. van der hoeven.





{==603==} {>>pagina-aanduiding<<}

Beschrijving van Zwitserland en het Tyrolsche Gebergte. Naar het Fransch. Met Platen. Te Zaltbommel, bij J. Noman en Zoon. 1838. In gr. 8vo. 213 Bl. f 2-90.

Het is jammer, dat, door den Schrijver, den Vertaler of de Uitgevers van dit werkje, daaraan een titel geschonken is, welke den Lezer eene teleurstelling veroorzaakt, die deze natuurlijk moet ondervinden, wanneer hij, eene beschrijving van Zwitserland en het Tyrolsche gebergte verwacht hebbende, zich alleen door sommige streken van enkele Kantons der eerstgenoemde Republiek rondgeleid ziet. Waarom den naam van Reize niet voor dien van Beschrijving verkozen? Deze titel zou althans beter aan den inhoud beantwoord hebben.
Deze voorloopige aanmerking strekt geenszins om iemand de lezing en den aankoop van dit smaakvol uitgevoerd en met twee fraaije Platen versierd boek af te raden. Rec. heeft het doorgaans met veel genoegen doorgelezen; het is in eenen onderhoudenden stijl geschreven, bevat verscheidene belangrijke plaatsbeschrijvingen en treffend geschilderde natuurtooneelen, benevens een aantal lezenswaardige historische bijzonderheden, treffende verhalen, overleveringen en karakteristieke anecdoten, en beantwoordt aan het doel, dat de Vertaler zich met de overzetting heeft voorgesteld, om den lust naar verder onderzoek wegens de gesteldheid en geschiedenis dezer merkwaardige landen bij de Lezers op te wekken.
Wie de oorspronkelijke Schrijver van dit werkje is, wordt niet vermeld, en is duister. Is het een Franschman, gelijk men zulks uit talrijke uitdrukkingen, en uit de taal, waaruit het vertolkt is, zou moeten opmaken, hoe laat zich dan daarmede overeenbrengen, wat bl. 124, bij den aanvang van het Hoofdstuk, de Heldin van Tyrol getiteld, gezegd wordt, en in hetwelk de persoon, die sprekende wordt ingevoerd, Kapitein lieber, Officier in Beijersche dienst, ten jare 1806, heet? Nog meer: had de Schrijver reeds in 1809 eene zoo gewigtige rol, tijdens het uitbreken van den Tyrolschen opstand, gespeeld, hoe kon hij dan in 1836, toen deze reis gedaan schijnt te zijn, zulk een vreemdeling in de bijzonderheden van dezen opstand wezen? Rec. houdt dus het geheele genoemde Hoofdstuk voor eene schriftelijke of mon-
{==604==} {>>pagina-aanduiding<<}
delinge mededeeling van een' ander, dan den Schrijver; maar deze had zulks behooren aan te duiden.
Van den bekwamen Vertaler hadden wij wel verlangd, dat hij, nog meer dan geschied is, het voor vele Nederlandsche Lezers denkelijk duistere had opgehelderd, b.v. wiens woorden bl. 46 worden aangehaald; de werken van j.j. rousseau zijn toch onder ons niet ieder zoo levendig in het geheugen, (en over het algemeen is dit geen zeer groot gemis.) Het was Rec. aangenaam, bij het verder lezen, zoo vele superlativen in ste niet meer aan te treffen, als hem in den aanvang telkens hinderden. Kieschte smaak, gemengdste ontwaarwordingen (beter gewaarwordingen) zijn onwelluidende woorden; waar de positivus in meer dan éénen harden medeklinker eindigt, wordt de overtreffende trap, naar het hem toeschijnt, dikwijls beter door het plaatsen van meest vóór den stelligen trap gevormd.
Nog iets, ten verderen bewijze, dat het boekje, gelijk het zulks verdient, met aandacht is gelezen. In de overigens fraaije en verhevene beschrijving van den Mont-Blanc komt, bl. 110, eene niet doorgedachte uitdrukking voor, waar wij lezen: ‘Zelfs de doodelijke stilte schijnt tot het niet wedergekeerd.’ Wij houden dit voor bombast, maar ook gelukkig voor het eenige, dat wij hier aantroffen.
Arcola is, bl. 209, bij vergissing groot kapitaal gezet; er wordt toch geen naam van een' persoon, maar wel die eener plaats door bedoeld. Op eenige weinige niet aangewezene drukfeilen, en duisterheden in de interpunctie, wil Rec. niet vitten, maar veeleer eindigen met zijne aanbeveling van dit bevallige werkje te herhalen.





Lessen van Levenswijsheid en Menschenkennis, opgezameld uit den Hollandschen Spectator van Justus van Effen, door N.G. van Kampen. Te Deventer, bij A. ter Gunne. 1838. In kl. 8vo. 334 Bl. f 2-40.

De onvermoeid werkzame Hoogleeraar van kampen, met bijzondere en welverdiende achting voor den Man vervuld, die het eerst in ons Vaderland, op het voetspoor van addison en steele, de ware wijsbegeerte des levens, in korte Vertoogen, wekelijks het Publiek aanbood, deed in zijne Blocmlezing uit Nederlandsche Prozaschrijvers reeds eene

{==605==} {>>pagina-aanduiding<<}
vrij ruime keuze van stukken uit den Hollandschen Spectator. Er bleef echter nog zooveel schoons en goeds over, dat het hem leed deed, volgens zijn gemaakt bestek niet meer te kunnen plaatsen, en hij bewilligde dus in het voorstel van den bovengenoemden Uitgever, om eene afzonderlijke Bloemlezing uit dat onschatbare werk te geven, die hij als eene behoefte voor onzen tijd aanmerkte, in welken wij met beuzelachtige of verderfelijke voortbrengsels van vreemden grond als overstroomd worden.
Deze Bloemlezing ontvangen wij thans, op keurig papier, compres maar tevens duidelijk gedrukt, en door eene Redevoering over van effen, en diens verdiensten omtrent den Nederlandschen prozastijl, voorafgegaan, reeds eenige jaren geleden in een' Letterkundigen Kring voorgedragen, maar vroeger niet uitgegeven. De keuze der overgenomene stukken is oordeelkundig, daar zij uit die spectatoriale Vertoogen genomen zijn, welke nog grootendeels van toepassing kunnen geacht worden, of overigens strekken, om de zeden, gewoonten en denkwijze onzer voorouderen, die omtrent eene eeuw geleden leefden, aan het thans levend geslacht te leeren kennen. Elk der zesendertig Vertoogen is bovendien van een opschrift voorzien, dat er de hoofdstrekking van aanduidt, en in de rangschikking heerscht eene opvolging van denkbeelden, die den nadenkenden Lezer gemakkelijk in het oog zal vallen.
Wij zijn den Heere van kampen dank schuldig voor deze nieuwe gift. Zij bestaat wel uit iets, wat men zich, met nog zooveel meer er bij, helaas! gelijk hij zelf klaagt, voor een' spotprijs op de meeste openbare boekverkoopingen kan aanschaffen; maar de verwendheid van onzen Landaard, de eenigzins verouderde spelling, hier naar de thans aangenomene gewijzigd, en de menigte der Vertoogen, die thans geene algemeene belangstelling meer wekken, worden door hem als oorzaken van de doorgaande geringschatting van den Spectator aangemerkt, en het zelf schiften en kiezen uit een zoo uitvoerig werk is zeker ieders zaak niet. Hij ga dan voort met zulks (volgens zijne belofte, wanneer de poging bijval vindt) voor diegenen te doen, welke het werk zelv' niet bezitten; en die poging doe, bij ruim vertier der keurige Bloemlezing, welke ook tot geschenk aan beschaafde Vrouwen en Jongelieden uitnemend geschikt is, den rijken Bloemtuin zelven in waarde stijgen, waar smaakvolle en den-
{==606==} {>>pagina-aanduiding<<}
kende liefhebbers de gelegenheid vinden, om zich het genot daarvan aan te schaffen!




De Christelijke Menschenliefde, in hare werkzaamheid en kracht. Door P. Hofstede de Groot, Hoogleeraar te Groningen. Uitgegeven ten voordeele van de Vrouwenvereeniging tot bevordering van werkzaamheid en welstand onder de geringere Volsklasse. Te Groningen, bij J. Oomkens. 1838. In gr. 8vo. 82 Bl. f :-75.

In de felle koude van den afgeloopen winter werd de Hoogleeraar hofstede de groot door het Groninger Departement der Maatschappij: Tot Nut van 't Algemeen uitgenoodigd, om, met den Dichter Mr. a. modderman, spreker te zijn in eene vergadering, bij welke eene geldelijke opbrengst ten behoeve der armen bedoeld werd. Hij sprak over de Christelijke menschenliefde, die voorstellende in eenige tafereelen uit de kerkelijke geschiedenis, en hieruit enkele karaktertrekken dier ware, echt-Christelijke menschenliefde opmakende. Aan het slot dier welgestelde Redevoering gaf hij den wensch te kennen, dat vrouwen, ‘voor zoo veel zij in hare huizen geene dringende bezigheden hebben, door vereenigingen, die ieder een zeer klein gedeelte der stad voor zich nemen, de weduwen, weezen en armen zouden bezoeken in hunne ellende.’ Die wensch vond weêrklank, en reeds twee dagen daarna kwam eene vereeniging van dien aard tot stand. Zij stelde zich ten doel, de armen aan werk, en daardoor aan eigen verdiend brood te helpen. Omtrent 80 vrouwen verbonden zich, vooreerst werkzaam te zijn naar algemeene bepalingen, zeer doelmatig, met Christelijke wijsheid ontworpen, en als Bijlage hier medegedeeld. Zulks gaf den waardigen Hoogleeraar, die in het tot stand brengen van dit goede werk denkelijk niet weinig de hand zal gehad hebben, aanleiding, om op den volgenden zondag, in eene Leerrede over Joh. XIV:12, 13, te spreken over de kracht des geloofs in Jezus Christus, om ons werken van Christelijke menschenliefde te doen verrigten.
Deze Redevoering en Leerrede maken den inhoud uit van dit stukje. Wij willen met opzet niets naders zeggen over de bewuste Vrouwen-vereeniging, ten deele om ieder uit te lokken tot het koopen van dit werkje en alzoo het helpen

{==607==} {>>pagina-aanduiding<<}
bijdragen tot een zoo edel doel, en ten deele omdat de daardoor ontstaande meerdere bekendwording hier of daar, onder Gods zegen, zou kunnen strekken tot navolging. Met geringe wijzigingen is het plan overal daartoe geschikt. Mogten de edele Groninger vrouwen vele vruchten zien op den arbeid harer liefde, en elders het schoone voorbeeld, daar gegeven, vele navolging vinden! Met dien wensch prijzen wij het stukje dringend aan.




Royement uit den Nederlandschen Adel, op verzoek van Frederik van Massow. Voor rekening van den Schrijver. Te Leyden, ter Boekdrukkerij van J.G. la Lau. 1838. In gr. 8vo. 20 Bl. f :-25.

Gelijk alle dingen, zoo heeft ook het onderwerp, in dit vlugschriftje behandeld, twee handvatsels; wij zullen beiden opgeven, en voorts den adellijken en niet adellijken lezer zelven laten oordeelen.
Frederik van massow, op de registers van den Nederlandschen Adel bekend met den titel van Jonkheer, meende, dat hem een hoogere, en wel die van Vrijheer of Baron, toekwam; op grond van regten en vrijheden, door zijn geslacht in Pommeren bezeten, daarvan bij het verzoek aan den Hoogen Raad van Adel de verificatoire bescheiden overleggende. Naar het oordeel van den Raad bleek niet, dat de titel van Vrijheer aan het geslacht van massow in de voorhandene stukken werd gegeven, maar dat de leden overal met de benaming van Heeren werden bestempeld. Van massow antwoordde, dat dit de vraag niet was, maar enkel, of, krachtens de regten en vrijheden, de familie bevoegd was, zich als Vrijheeren te qualificeren. De Raad betuigde, niet van gevoelen te zijn veranderd. Men vervoegde zich anderzijds bij requeste tot Z.M. den Koning. In antwoord diende, dat de Hooge Raad van Adel geadviseerd had, ‘dat de eigendom van eene hooge heerlijkheid nimmer, althans in de provincie Holland, den eigenaar veradeld had, veel min denzelven het regt gegeven, om den titel van Baron te voeren; daarenboven, dat dergelijke vrije hooge heerlijkheden in Nederland niet meer bestonden;’ terwijl van massow bovendien, noch iemand zijner voorzaten, ‘eigenaars of bezitters van zoodanige hooge heerlijkheid hier te

{==608==} {>>pagina-aanduiding<<}
lande waren, of immer waren geweest.’ Dit een en ander poogde de Adressant nader te wederleggen. Hier heeft hij, zien wij jure niet geheel mis, volkomen ongelijk. Indien hij bewezen had, dat zijn geslacht eenen zekeren adellijken titel buitenslands gevoerd had, met verzoek, om dien titel in Nederland te mogen voeren, of, wil men, onder denzelven in den Nederlandschen Adel te worden ingelijsd, meenen wij, dat de Hooge Raad zulks noch zou hebben kunnen, noch ook willen weigeren; maar de vraag was hier van het toekennen van eenen Nederlandsch-adellijken titel, op grond van buitenlandsche goederen en vrijheden. De Heer van massow heeft dit onderscheid niet begrepen, of niet willen begrijpen. Maar verder. Nu adresseert hij zich op nieuw aan den Hoogen Raad van Adel, met verzoek, om zijne tegenwoordige titulatuur van Jonkheer te veranderen in dien van Heer, overeenkomstig hetgeen de Hooge Raad zelf vroeger als Pommersche titel der familie erkend had. Dit verzoek werd insgelijks afgewezen; en, schoon men ter volledige beoordeeling met alle bijzonderheden zou moeten bekend wezen, zijn wij ex datis van gevoelen, dat de Hooge Raad hier naauwelijks het voorkomen van ongelijkheid aan zichzelven ontgaan kan. Genoeg! Hierop meende de Adressant, dat de eer van zijn geslacht niet duldde, dat hij als Jonkheer bij den Nederlandschen Adel bekend stond, verzoekende daarom Royement, hetwelk hem dan ook van wege Z.M. is toegestaan. - Dit is het adellijke handvatsel der zaak.
Het burgerlijke, dat wij in onze - ‘laaggeborene,’ zal van massow zeggen - eenvoudigheid aanpakken, is dit: voorondersteld al eens, dat een Hooge Raad van Adel den Heere van massow niet die hooge titels toegekend had, waarop hij, krachtens zijne hoogadellijke geboorte, aanspraak meende te kunnen en, tot handhaving van de eer zijner hooggeborene en hooggestorvene voorvaderen en van zijn adellijk wapen, te moeten maken; is daaraan dan nu zoo verbazend veel verbeurd, om in grammen moede te zeggen: ‘Als gij mij niet den allerhoogsten titel geeft, wil ik niets hebben;’ iets, dat eigenlijk te kinderachtig is, om adellijk te kunnen zijn; want adellijk en kinderachtig kan immers volstrekt niet zamengaan? Is dat, zeggen wij, dan nu zulk eene zaak, om bij afzonderlijk adres de Regering zijner woonstad te verzoeken, hem toch vooral geen Jonkheer te noemen; om deswege zelfs zich tot den Koning te wenden; om er een vlugschrift voor eigene

{==609==} {>>pagina-aanduiding<<}
rekening over in de wereld te sturen, doorspekt met aanhalingen van oude Schrijvers over het feudaal Regt en van de Pandecten; om er, met één woord, zooveel adellijken wind van te maken, dat ieder glimlagchend het - adellijk slecht geschreven - boekje nederlegt, zeggende: le jeu ne vaut pas la chandelle? - ‘Doch dat is de taal du canaille, van den burgerman, die geen droppel adellijk bloed in het lijf heeft, d'un parvenu, d'un roturier, met wien men zich encanailleert, zoodra men met hem spreekt.’ - Permitteer, Heer van massow, in vollen ernst, Rec. zou, des noods, en als het een greintje tot zijn geluk kon toebrengen, kunnen bewijzen, dat hij van moederszijde afkomstig is van eene der aanzienlijkste familiën van Schotland, die zelfs aan de stuarts is geparenteerd geweest; het is dus geen individu du jour, dat met u spreekt. Wij kennen den Heer - neen! wacht eens, hij wil volstrekt geen titel - den persoon van van massow in het geheel niet; maar wij zijn van oordeel, dat iemand, die wezenlijke verdiensten bezit, daarin in ons land zeer wel gekend en erkend wordt, al is zijn wapen met geen gouden helm gedekt (bladz. 10) en al voert hij geene reeks van hoog- en laag-adellijke titels; terwijl hij, die van dit kinderspeelgoed alleen zijnen luister ontleenen moet, in ons en aller verstandigen oog, bitter klein is. De tijden zijn voorbij, waarin men den Adel als in eenen nimbus ziet. Dat, om dit alleen slechts te noemen, dat de President van den Hoogen Raad van Adel den titel van Baron (van lijnden tot hemmen) voert, beteekent vrij
wat minder, dan dat diezelfde man de diep geleerde, hoogst schrandere en zoo vele burgerlieden in vlijt beschamende schrijver is van dat onschatbare meesterstuk onzer wetenschappelijke Letterkunde, de Verhandeling over het droogmaken van het Haarlemmermeer; een boek, dat, met Hollands roem in Kunsten en Wetenschappen, ook van eenen Baron, en met de herinnering aan de verstommende geleerdheid van eenen westreenen van tiellandt, ook al eenen Baron, nog leven zal bij den nazaat, wanneer het boeksken van van massow, met alle zijne grieven en feudale redeneringen, lang zal zijn vergeten. Zijn er in ons Vaderland Edellieden, die, wél beschouwd, geen knip voor den neus waard zijn, daar zijn er, Goddank! ook genoeg, die in voortreffelijke gaven van geest en hart, voortreffelijk aangewend, voor geen' burgerman behoeven te wijken; en niets verachten wij dieper, dan

{==610==} {>>pagina-aanduiding<<}
adeltrots zonder verdienste, die door invloed of rijkdom ons land zoetvoerig onder den looden schepter der Aristocratie zou willen doen bukken, waaraan het, om dit bij deze gelegenheid te zeggen, hier en daar niet ontbreekt; welk alles echter gehouden worde, als zonder eenige de minste toespeling op den ons geheel onbekenden Heer van massow gezegd.
Doch reeds meer dan genoeg van een boekje, waaraan wij naauwelijks twee regels zouden besteed hebben, ware het niet, dat van eene zijde, die vermaak schijnt te vinden in de hatelijke taak, om aan alle daden van onze Regering iets berispelijks te zoeken, uitgebazuind was, dat door den Hoogen Raad van Adel de Heer van massow al verbazend miskend en mishandeld is; waaromtrent wij, als gezegd, het oordeel aan den lezer overlaten.




De Horoskoop. Treurspel in vier Bedrijven. Door A. van der Hoop, jr. 's Gravenhage, bij W.P. van Stockum. 1838. In kl. 8vo. X en 76 Bl. f :-75.

De Voorrede van dit stuk is op stouten toon gesteld; het stuk, volgens des Dichters eigene verklaring, voor een denkend publiek geschreven. Kan men tot zulk een publiek niet behooren, zonder in dit Treurspel smaak te vinden, dan behoort Rec. er niet toe. Ondanks al de hoogdravende woorden van het Voorberigt, die onwillekeurig de zotte Voorberigten van sommige der nieuwste Fransche Tooneeldichters herinneren, heeft Rec. er niets in gevonden, dan eene noodlots-tragoedie, in den slechten zin des woords; en enkele fraaije tiraden in het stuk zelve nemen dit niet weg. Het karakter van den hoofdpersoon boezemt daarenboven geene belangstelling in, en men weet niet, wat men van hem maken zal. De Heer van der hoop had uit shakespeare's Othello kunnen leeren, hoe de jaloezij opgewekt kan worden, zonder dat men met verachting het oog van den jaloerschen echtgenoot afwendt, die allerlei moordplannen smeedt. Wij hopen voor den goeden smaak, dat dit stuk niet worde opgevoerd of toegejuicht, en hebben vele betere produkten van des begaafden Dichters kunst gelezen. Over versificatie en keuze en zamenvoeging van woorden behoeven wij niet te spreken. Men weet, hoe de Heer van der

{==611==} {>>pagina-aanduiding<<}
hoop daarmede gewoonlijk handelt, en dezelfde deugden en gebreken vinden wij ook hier weêrom.




Demetrius, Keizer van Rusland. Treurspel. Door Johannes Hilman. Te Amsterdam, bij M. Westerman en Zoon. 1838. In gr. 8vo. VI en 91 Bl. f :-90.

Het Treurspel Genoveva, als eersteling van dezen jongen Dichter in dit vak, is in dit Tijdschrift voor 1836, No. XIV, bl. 619-624, aangekondigd, en in zijne goede hoedanigheden en gebreken kenbaar gemaakt. Het tegenwoordige is, over het geheel genomen, niet minder; en sommige der aangewezene gebreken schijnt de Dichter meer vermeden te hebben: het heeft wel die losheid en gemakkelijkheid niet, welke men er in zou verlangen; het heeft ook wel wederom hier en daar, vooral in het eerste gedeelte, stijve en prozaïsche plaatsen, en bereikt dat hooge tragische niet, dat wij in sommige meesterstukken van vroeger' en later' tijd bewonderen; maar het blijft toch niet geheel beneden zijn onderwerp, en heeft eenige plaatsen, die hetzelve geenszins onwaardig zijn. - Iets dan over het geheele beloop! Bij kleine bijzonderheden willen wij thans niet stilstaan. Omtrent den hoofdpersoon wordt in het Voorberigt eene korte historische opmerking gegeven, om te doen zien, wat de Schrijver als waarheid meent te mogen aannemen en hier te gebruiken. Het is zekere grisky, die in het begin der 17de Eeuw, onder den naam van demetrius, vermoorden zoon van Czaar iwan IV, den Russischen troon beklom, vele voortreffelijke hoedanigheden bezat en veel goeds tot stand bragt, maar ook vele gebreken had, zoo als, onder anderen, dat hij, ter gunste zijner Poolsche Gemalin, Poolsche gewoonten en Romes Kerkleer en Kerkgezag begunstigde, maar door deze onvoorzigtigheid zichzelven spoedig ten ondergang bragt. Het onderwerp is dus voor de Tragoedie niet ongeschikt, en de behandeling tot belangstelling in den hoofdpersoon vrij wel ingerigt, te meer, daar hij hier niet als bedrieger, maar als het bedrog ter goeder trouw geloovende, en dus meer als beklagenswaardig, dan als misdadig, voorgesteld wordt. Hierom zou Rec. het ook analogischer en voor de inwikkeling voordeeliger geacht hebben, indien het bedrog
niet zoo ter-
{==612==} {>>pagina-aanduiding<<}
stond in het begin, maar meer naar het einde openbaar geworden ware. - De gevoelens van den Pseudo-demetrius, in zijne alleenspraak, bl. 20, waarbij hij zich van den overheerschenden invloed van zijnen gewezen' Voedsterheer odowalski en van zijne Gemalin marina ontslaan wil, zijn zeer goed, en in goede dichterlijke taal uitgedrukt. Het is evenwel, na hetgene de Heer hilman uit de Geschiedenis opgegeven heeft, eenigzins vreemd, dat hij hem hier zulk eene Anti-Poolsche rol laat spelen. - De onverwachte komst van demetrius in de vergadering der zaamgezworenen, (Bedr. 2, Toon. 4 en 5) ofschoon in vinding niet oorspronkelijk, is nogtans wél geschilderd; hoewel het een weinig dom is, dat hij de eedgenooten op één' na allen laat loopen; en zijne daarop volgende zamenspraak met boswanou, den Bevelhebber der Lijfwacht, zou ook zeer wél zijn, indien zij in die omstandigheid, welke meer spoedig handelen dan lange redenen vereischte, wat korter geweest ware. - Waartoe de in het 3de Bedrijf voorkomende rol van axinia dient, blijkt niet zeer duidelijk: zij schijnt de minnares van demetrius te zijn; zij spreekt in het 10de Tooneel woorden van achting en toegenegenheid voor hem, en in het 1ste Tooneel van het 5de Bedrijf verneemt men, dat zij door odowalski, op bevel van marina, vermoord is; maar met het geheel hangt het niet genoeg zamen. - Met het laatste Bedrijf wordt het stuk ingewikkelder en belangrijker; en de geheele uitkomst, hoe treurig ook door den moord, aan demetrius gepleegd, is goed, en in zooverre bevredigend voorgesteld, dat het plan van den eedgenoot en moordenaar zuski, om zelf te regeren, waarvan men echter te voren niet gehoord heeft, verijdeld, en het wettige Huis
van romanow, zoo als de Dichter hier bij anachronisme vooronderstelt, op den troon gebragt wordt.




De van Loevesteyns en de Bertrands, of de Triomf der Deugd; vrij naar het Fransch van Gerard, door J.S. Spoelstra. II Deelen. Te Leeuwarden, bij J.W. Brouwer. 1837. In gr. 8vo. XXXVIII, 549 Bl. f 5-50.

Een' Roman kan men dit werk niet noemen. Het zijn veelmeer zedelijke brieven, betrekking hebbende tot eene fami-
{==613==} {>>pagina-aanduiding<<}
liegeschiedenis, die niet veel bijzonders oplevert, en blijkbaar niets anders is dan het voertuig, om eene menigte van brieven over zedelijk-godsdienstige onderwerpen in het licht te zenden. Rec. wil niets afdingen op het gewigt der zaken zelve, maar zal zich zeer verwonderen, als iemand kan zeggen, deze twee Deelen zonder verveling te hebben doorgelezen; want de vorm beantwoordt op geen stukken na aan de stof. Wat men leest en weder leest van hofleven en hof-intrigues valt buitendien boven den gezigtskring van ons, burgermenschen. En het redeneren over zedelijke onderwerpen is ons op te vele plaatsen zoet gekeuvel, waarvan wij het stichtelijke in geenen deele willen betwisten, maar hetwelk ons zoo weinig geviel, dat wij pligtshalve alleen het werk ten einde lazen. Ook is niet overal de betrekking der personen in het oog gehouden; anders zou b.v. eene jonge juffer niet tot hare moeder gesproken hebben, als zij D. I bl. 80 verv doet over eene vrouw, die NB. haren vader had willen verleiden. Dit behoefde het jonge meisje toch waarlijk niet te weten!
Wij hadden het werk best kunnen missen. Den Overzetter komt de lof eener goede vertaling toe, en meer prijzen wij hem, dan den Schrijver.

De Vriend van jonge lieden, of Herinneringen van een oud Man. Naar het Engelsch door (van) Carlton Bruce. Met Platen. Te Deventer, bij J. de Lange. 1838. In 12mo. 166 Bl. f 1-10.

Het gebeurt niet zelden in de menschenwereld, die zoo vele zonderlinge, maar ook ergerlijke verschijnselen oplevert, dat de verdienstelijke man, die nimmer zijn eigen lofredenaar is, door de meesten over het hoofd gezien wordt, terwijl de armhartige slechthoofd, die zich des te meer aanmatigt, hoe minder verstandelijke en zedelijke waarde hij bezit, van eene menigte, die zich door den schijn laten bedriegen, met bewondering aangestaard en toegejuicht wordt.
Deze aanmerking viel den steller dezer aankondiging in, toen hij dit kleine, maar lieve boekje gelezen had. Het formaat en de omvang van hetzelve hadden hem eerst aan een gewoon kinderboekje doen denken, waardoor het getal der werkjes voor de lieve vaderlandsche jeugd weder met één ver-
{==614==} {>>pagina-aanduiding<<}
meerderd werd: de vier houtsneê-platen, welke hetzelve echter geenszins ontsieren, hadden hem in dit denkbeeld versterkt; maar de titel lokte hem min of meer tot de lezing uit, en deze heest hem geenszins berouwd. De Engelsche Schrijver, carlton bruce, doet zich hier als den waren Vriend van jonge lieden kennen. De hier medegedeelde herinneringen van een oud Man verdienen algemeen behartigd te worden, niet alleen door de onervarene, onbedachtzame jeugd, maar ook door lieden van meer gevorderden leeftijd.
Het Voorberigt meldt ons, dat dit werkje in Engeland zeer getrokken is, en voegt er naar waarheid bij, dat het zoo veel leerzaams en onderhoudends heeft, dat het overbrengen van het grootste gedeelte van deszelfs inhoud in het Nederduitsch geen nutteloos werk scheen; dat vele belangrijke denkbeelden, met welke de jeugd zich wel bezig mag houden, daarin op eene aangename of verrassende en naïve wijze worden medegedeeld, en dus op eene wijze, welke zeer geschikt is om het verder nadenken op te wekken en tot eene meer ernstige lectuur voor te bereiden.
Ref. vereenigt zich ten volle met den wensch van Vertaler en Uitgever, dat de uitgave aan dit heilrijk doel bij jong en oud moge beantwoorden, en voegt er ten slotte nog bij, dat niet alleen de stijl, maar ook de letter en het papier onberispelijk zijn, en hij zich slechts met moeite, uit hoofde der beperkte ruimte in dit Tijdschrift, van eene meer breedvoerige aankondiging wederhoudt.

E.





Aan den Heer Redacteur der Vaderlandsche Letteroefeningen.

Ik heb in de Vaderlandsche Letteroefeningen voor 1838, No. XI, eene recensie gelezen over mijne in Mei 1836 uitgegevene Proeven van Taal- en Geschiedkunde, waarin mijn doel en de strekking van het geschrift niet naauwkeurig zijn geschetst.
Men zegt, dat het eerste vertoog vooral vergelijkt de letters der Friezen en derzelver kracht met die der Grieken. Mijn hoofddoel was, om aan te toonen, dat de levende talen, even als alwat men ziet, in beweging zijn, en tot verandering bestendig neigen; dat men alzoo noch te veel het oude in de taal moet willen behouden, noch te veel de ver-
{==615==} {>>pagina-aanduiding<<}
andering door het aannemen van dezen of genen tongval, welke niet zelden min verkieslijk is, moet ondersteunen. Ik sprak ook, om de meer en meer afnemende Friesche taal voor de vernietiging te bewaren, en heb slechts in eene bijlage over de klanken dier taal in verband met de Grieksche, zoo als ik die geleerd had, gesproken; omdat de oude Schrijvers de afkomst der letters en derzelver eerste getal uit Griekenland afleidden, en ik op het noodig getal voor eenvoudige hoofdklanken de aandacht vestigde. De inhoud bewijst, dat ik het verschil in de uitspraak der talen overigens wist.
De Recensent zegt, dat het tweede stuk de strekking heeft, om den lezer voor te bereiden tot onderzoek van het derde stuk. Ik heb in de Voorrede reeds gezegd, dat het tweede stuk geschreven en uitgesproken was in het Friesch Genootschap van Geschied-, Oudheid- en Taalkunde, eer ik bekend werd met de door den Heer Mr. de wind uitgegevene Bibliotheek der Nederlandsche Geschiedschrijvers. Na mededeeling daarvan heb ik de uitgekomene stukken mij terstond aangeschaft, en overwegende, dat dit geschrift, als nieuw, weder indruk zoude kunnen maken, en naar mijn inzien ocke van scharl en anderen zoude verongelijken, ben ik opgetreden, om deswege een antidotaal middel te gebruiken; en ziedaar den oorsprong van de derde bijdrage.
Het doel dier bijdrage was alzoo niet personeel tegen den Heer de wind; maar ik oordeelde zijne censuur tegen de opgave van ocke van scharl onbillijk, onregtvaardig. Ik wist wel, dat ubbo emmius, de persoonlijke vijand van suffridus petri, welke voor hem een hinderpaal was, om Historieschrijver van Friesland te worden, alle geloof vrij magtspreukig aan het geschrift van ocke betwistte; dat latere Geschiedschrijvers, meer of minder stellig, en onder dezen schotanus en foeke sjoerds, die gevoelens hadden omhelsd. Ik had daarover nog al het een en ander meer gelezen: doch gewoon, om niet voetstoots het oordeel van anderen te volgen, maar, na eigen onderzoek, in geval van verschillende gevoelens, mijn verstand, dat ik bescheiden naar eene uitdrukking van cicero niet verheven acht, te raadplegen, het voor en tegen te wegen, en dan zediglijk, met inachtneming van het oud regtsgeleerd ita mihi videtur, mijn gevoelen te uiten. In dien geest heb ik gesproken, waartoe ik de laatste zinsnede van de derde bijdrage zal aanvoeren: ‘Laten wij streven, als beminnaars van de oude geschiedenissen van Friesland, om met onbevangen oordeel en bedaarde kritiek, in acht nemende tijden en omstandigheden, waarin de geschriften zijn vervaardigd, de verhalen onpartijdig met andere geschriften in verband te beschouwen, en met een wijsgeerig oog de maatschappelijke lotgevallen gade te slaan, en daar, waar het welvoegelijk is, de eer van Friesland te handhaven antiqua virtute et fide.’ Ik zal hierbij nog voegen, dat ik, oude inlandsche Kronijken raadplegende, niet aanneem de stelling,

{==616==} {>>pagina-aanduiding<<}
om voor onwaar en fabelachtig te verklaren, hetgeen niet in uitheemsche Kronijken voorkomt; maar met suffridus petri, in geval van tegenstrijdigheid, het voor en tegen wege, en zulks met het overige naar den aard der zaken en der tijden toetse. Zoo ter goeder trouw werkende, geloofde ik geregtigd te zijn, om ook iets voor te brengen.
Ik zal het, zonder eenige vooronderstelling, aan deskundigen - die zich de moeite willen getroosten, om niet eenige weinige, vooral niet eerste bladzijden, maar het geheele eerste boek van den Kronijk te lezen - overlaten, om te beoordeelen, of de inhoud daarvan zoo geheel verwerpelijk is: want ik voor mij ontken, dat het stuk zoo monstreus zamengeflanst is, als in den stijl der Middeleeuwen zoo menig werk verscheen. Ik heb het onderzoek aanbevolen, en dit past in den geest van ware verlichting. Ik heb tegen de aangevoerde redenen iets in mijn geschrift bijgebragt, op de aan mijzelven gedane vraag: Moet men het geheel voor sabelachtig zamengeflanst beschouwen, wanneer men mogelijkheid, waarschijnlijkheid, ja somwijlen hooge waarschijnlijkheid aantreft? Ik herhaal, dan vordert waarheidsliefde onderzoek.
Ik zal de uitspraak over mijn geschrift aan het oordeel en den geest des onderscheids van den Lezer overlaten: alleenlijk zal ik op de welmeenende waarschuwing zeggen, dat ik ook de derde bijdrage niet geschreven heb, dan na dit onderwerp wél overdacht te hebben, en zelfs de twistschriften van ubbo emmius, den aanvaller, en suffridus petri, den aangeklaagde, gelezen te hebben. Een jong mensch kan door jeugdig vuur vervoerd worden: maar het zoude voor iemand van merkelijk gevorderden ouderdom, die eenige jaren Raadsheer in het Hof van Friesland is geweest, slecht passen, om ligtzinnig zijne gevoelens te zeggen.
Het zal mij aangenaam zijn, dat dit in uw geacht Maandwerk worde opgenomen.

d. fockema.
Leeuwarden, den 6 October 1838.

[Ingezonden.]

De Heer Mr. h. van loghem, te Deventer, verzoekt ons het Publiek te berigten, dat niet zijn Vader, maar hij zelf schrijver is van een werkje, in dit Tijdschrift No. XII aangekondigd; gelijk wij doen mits dezen. Daar echter voornaam en qualiteit van beide Heeren dezelfde zijn, en de Zoon zich van den Vader niet door een Junior achter - maar alleen door een Mr. vóór zijnen naam onderscheidt, vragen wij voor den misslag naauwelijks verschooning; terwijl de aangeduide Recensie overigens hare betrekkelijke waarde behoudt, en het van den Dichter gezegde niet minder waar blijft.

No. XII. Boekbesch. bl. 519. reg. 3 v.o. leze men: loopende, deels over
- - - bl. 523. reg. 2: niet
- - - bl. 524. reg. 14, 15: gesteld.






{==617==} {>>pagina-aanduiding<<}

Boekbeschouwing.

Over Staatsregt, Hervormd Kerkbestuur en Separatismus. Naar aanleiding van het Geschrift van Mr. G. Groen van Prinsterer: ‘De Maatregelen tegen de Afgescheidenen aan het Staatsregt getoetst.’ Door P. Boeles. Te Groningen, bij J. Oomkens. 1838. In gr. 8vo. 304 Bl. f 2-80.

Na alles, wat er ter zake van het Separatismus reeds geschreven is, zou men wel eens kunnen verlangen, daarover niets meer ter lezing te krijgen; maar dit maakt een welgeschreven stuk over hetzelve daarom nog niet overbodig: al vindt men daarin ook, gelijk natuurlijk is, dingen, die reeds wél gezegd zijn, zij dienen nogtans, daar elk zijn bijzonder oogpunt, zijne wijze van zien, zijne manier van uitdrukking heeft, tot bevestiging van het vorige, en versterken het door nieuwe bijdragen. Als zoodanig meent Ref. het voorhanden zijnde werk, waarvan hij een kort verslag zal geven, te mogen beschouwen en aanprijzen.
Het bekende stuk van den Heer groen van prinsterer op den voet volgende, legt de Heer boeles, in het eerste Hoofdstuk, zijne denkbeelden open over de oorzaken der onrust in de Hervormde Kerk; en, na eerst eenige door groen van prinsterer ingebragte beschuldigingen wederlegd te hebben, wijst hij als de voornaamste oorzaken aan: 1. De algemeene wet der verscheidenheid, (duidelijker misschien het natuurlijke verschil van menschelijke begrippen over eene en dezelfde zaak.) 2. Den voortgang der wetenschappen, (naauwkeuriger welligt: de onkunde van velen, en de onbekendheid met den voortgang der wetenschappen; want boeles zal toch niet bedoelen, dat die voortgang zelve oorzaak van onrust en Separatismus is.) 3. Menschelijke verkeerdheid. 4. Trek tot het donkere en

{==618==} {>>pagina-aanduiding<<}
geheimzinnige, gepaard met onverschilligheid omtrent het duidelijke. (Zeer naar waarheid!) 5. Gevolg van hetgene vroeger plaats gehad heeft (of eigenlijk overgebleven invloed van vroegere geschillen en verkeerde denkwijzen). 6. Physieke oorzaken. Waarna hij de verschijnselen, die uit dit alles, onder verschillende vormen, reeds lang vóór de tegenwoordige kerkelijke onlusten ontstonden, in eenige hoofdbijzonderheden opgeeft.
Heeft de Schrijver dus in het voorgaande eigenlijk de oorzaken in het algemeen willen aanwijzen, waaruit vroeger en later eenige onrust in de Nederlandsche Hervormde Kerk ontstond, hij beschouwt nu, in het tweede Hoofdstuk, het Separatismus dezer dagen, en wel vooreerst in deszelfs ontwikkeling. Hij handelt hier achtereenvolgens over de woelingen van bilderdijk, da costa, capadose en enkele anderen; over de oproerige handelingen van de cock en scholte, en hetgene, dat tegen hen gedaan is; over de Adressen, bij de Synode ingezonden; over de stichting van separatistische Gemeenten, derzelver Leerbegrippen, Kerkbestuur en Liturgie; over het beginsel der scheiding; - alles met terugzigt op het geschrift van groen van prinsterer; gelijk dan ook, bij recapitulatie van het verhaalde, aangetoond wordt, dat het door denzelven gestelde over de oorzaken der scheiding niet overeenkomt met het gebeurde. - In het tweede gedeelte van dit Hoofdstuk doet de Schrijver de doelmatigheid van de handelwijze der Synode opmerken, en in het derde de onpartijdige houding van het wereldlijk gezag tegenover de afgescheidenen; welke beide stukken nogtans eerder tot het volgende Hoofdstuk schijnen te behooren, dat over de maatregelen tegen het Separatismus handelt. Hij toont dan hierin aan, dat groen van prinsterer zich in zijn verslag over de beruchte Adressen zeer onnaauwkeurig en niet overeenkomstig met de zuivere waarheid uitgelaten heeft; - verder, dat er, volgens de tegenwoordige kerkelijke verordeningen en de handelwijze der Synode, een waarborg voor de handhaving der Leer

{==619==} {>>pagina-aanduiding<<}
in genoegzame mate bestaat; - en eindelijk, (in het derde stuk) dat Z.M. de Koning en Hoogstdeszelfs Minister van Eerdienst jegens de afgescheidenen onpartijdig en regtmatig gehandeld hebben; in welk een en ander Ref. gelooft, dat geen bezadigd en onzijdig lezer den Schrijver zijnen bijval ontzeggen zal.
In het derde Hoofdstuk, dat over de maatregelen (van de Regterlijke Magt) tegen het Separatismus handelt, spreekt de Heer boeles eerst over eenige mishandelingen en verongelijkingen, welke de Separatisten, volgens den Heer groen van prinsterer, ondervonden hebben, en toont, ‘dat de klagten daarover onbillijk zijn, zoo dezelve tegen eene of andere Magt in den Staat, of tegen het Publiek worden aangevoerd;’ - daarna over de afkeurende buiten- en binnenlandsche stemmen, die gezegd worden zich in deze te hebben laten hooren, en wijst het weinigbeduidende van dezelve aan; - vervolgens over de aangehaalde artikelen onzer Grondwet, en doet zien, dat daaraan niet is te kort gedaan; - eindelijk over het al of niet toepasselijke van het Strafwetboek in deze, en bewijst, dat hetzelve niet ten onregte op de onderhavige gevallen is toegepast, en dat er geen regterlijke vervolging wegens het geloof, maar wel wegens daden, die met de bestaande wetten strijdig waren, heeft plaats gehad.
In het vierde Hoofdstuk, eindelijk, handelt de Schrijver, met waardigen en minzamen ernst, over hetgene bij de tegenwoordige Godsdienstgeschillen vooral opmerking en behartiging verdient, zoo als over de verpligting der Hervormde Kerk, om te waken tegen separatistische woelingen, die in haar midden zouden kunnen ontstaan; - over den tegenwoordigen in het algemeen gunstigen toestand der Hervormde Kerk in ons Vaderland, waarbij eene bemoedigende opwekking aan derzelver leden, om van het veelvuldige goede, dat er aanwezig is, tot bevordering van geloof en liefde, deugd en zaligheid, een dankbaar gebruik te maken; - en laatstelijk over hetgene, dat de Godsdienstleeraars om-
{==620==} {>>pagina-aanduiding<<}
trent hen, die met verkeerde begrippen bezet zijn, hebben in acht te nemen; welk alles de Schrijver insgelijks besluit met eene moedgevende toespraak aan zijne Medebroeders, om, uit aanmerking van het heerlijke doel hunner bediening, in getrouwheid en ijver te volharden.
Achteraan volgen vier bijlagen over eenige in het werk vermelde zaken, namelijk iets over de verwaarloozing der armenkinderen in Londen, en het gebrekkige onderwijs in een gedeelte van Engeland; eene proeve van ellendige Zwitsersche Traktaatjes; een verslag van het Separatismus te Erfurt, en een berigt van vervolging der Protestanten in België.
Ofschoon oververzadigd van dergelijke lectuur, en hoewel den Schrijver in zijne voorstelling hier en daar breedvoerig genoeg vindende, heeft Ref. dit werk nogtans met groot genoegen gelezen, om den goeden geest, die er in heerscht, om de duidelijkheid, waarmede het een en ander is uiteengezet, en om den bescheiden toon, waarin het geschreven is, en acht het de vereerende plaats waardig naast de voortreffelijke geschriften van de Heeren van appeltere en frets over hetzelfde onderwerp, die de Heer boeles verklaart eerst na het geheel afdrukken van zijn werk gelezen te hebben. - Over de zaken zelve heeft Ref. in dit Tijdschrift zijne gedachten meermalen te kennen gegeven, stemt hierin hoofdzakelijk met genoemde Schrijvers overeen, en zal dit alzoo thans niet herhalen, maar neemt gaarne het slot des Voorberigts van den Heer boeles over: ‘Mogten allen dankbaar opmerken, dat ons dierbaar Vaderland, waar het licht, godsdienstigheid, vrijheid en geluk geldt, waarlijk nog bij geen land der aarde behoeft achter te staan, en overtuigd zijn, dat de Oneindige Geest, die den Sirius schiep, den Orionsgordel knoopte, en Zonnestelsels strooide als stof, niet verheerlijkt wordt door onze onvruchtbare twisten, veel minder nog door onverdraagzaamheid, maar daardoor, dat wij Hem en elkander liefhebben naar zijn gebod!’


{==621==} {>>pagina-aanduiding<<}

Opstanding en Onsterfelijkheid. Leerredenen over het vijftiende Hoofdstuk van Paulus eersten Brief aan de Korintheren, door R.W. van Rossum, Predikant bij de Hervormde Gemeente te Alphen aan den Rijn. 's Gravenhage, bij J. Kips, J. Hz. 1837. In gr. 8vo. 145 Bl. f 2-:

Belangrijk en niet gemakkelijk is het onderwerp, dat de Heer van rossum in zeven Leerredenen behandeld heeft, welker opschriften de volgende zijn: I. Herinnering van Paulus aan zijne prediking over Jezus Christus en over deszelfs dood en opstanding. I kor. XV:I-II. - II. Het ongerijmde der twijfeling aan de zekerheid van de opstanding der dooden, uit de waarheid van Christus opstanding bewezen. I kor. XV: 12-18. - III. Christus de hersteller van des menschen gelukstaat en de Koning van het Godsrijk. I kor. XV: 19-28. - IV. Nadere bewijzen voor de waarheid der leer aangaande de opstanding der dooden. I kor. XV: 29-34. - V. Hoe zullen de dooden opgewekt worden, en met welk ligchaam zullen zij in het nieuwe leven verschijnen? I kor. XV:35-42a. - VI. Het verschil tusschen de menschelijke ligchamen zoo als zij nu zijn en zoo als zij bij de opstanding wezen zullen. I kor. XV:42b-50. - VII. Het ophouden van alle sterfelijkheid, en de volkomene gelukzaligheid des menschdoms. I kor. XV:51-58.
De titels der eerste en der vierde Leerrede drukken het onderwerp niet kenmerkend genoeg uit, en zelfs in de verklaring der eerste wordt niet aangewezen, wat eigenlijk het oogmerk dezer inleiding van des Apostels rede is.
Ziet men nu op het doorgaans volgen van goede Uitleggers van den tekst, op de hier voorkomende gezonde denkwijze, en op de stichtelijke bedoeling van den Schrijver, dan zullen deze Leerredenen met nut kunnen gelezen worden; maar voor het overige staan zij niet boven het gewone peil van de meeste niet gedrukte Leerrede-
{==622==} {>>pagina-aanduiding<<}
nen. Wilde Rec. dezelve voorts allen aan eene naauwkeurige kritiek onderwerpen, dan zou hij nog al het een en ander op te merken hebben. Evenwel zou hij het dan daaronder niet rekenen, wanneer hij in de uitlegging van deze of gene plaats met den Schrijver eenigzins verschilde; ook niet, wanneer hij de voorstelling van deze of gene bijzonderheid des toekomenden levens voor zichzelven minder waarschijnlijk achtte, want het zou toch eindigen met de erkentenis: ‘Het is nog niet geopenbaard, wat wij zijn zullen.’ Doch wanneer hij rekenschap zou willen geven, hoe hij den ganschen aanleg dezer Leerredenen bevonden heeft, dan zou hij b.v. moeten zeggen: Van inleidingen maakt deze Prediker weinig of geen werk, want hij heeft er of in het geheel geene, of zij zijn niet belangrijk, niet inleidend genoeg. - De verdeeling is altijd dezelfde, hoewel met andere woorden, namelijk: 1. den tekst verklaren, 2. de hoofdzaken, daarin vervat, nader ontwikkelen, 3. eene of andere leering daaruit afleiden; hetwelk niet alleen eentoonig is, maar ook het bij velen niet genoeg opgemerkte nadeel heeft, dat men met dat nader ontwikkelen onlogisch is, en tweemaal hetzelfde met andere woorden en met uitbreiding zegt. - De verklaring is wel eenvoudig, duidelijk, zonder veel omhaal van geleerdheid, en dit is prijselijk; maar zij is ook doorgaans droog en oppervlakkig, en somtijds (gelijk in de reeds genoemde eerste, en alzoo ook in de derde Leerrede) den zamenhang en de bedoeling van het geheel niet genoeg aanwijzende. - Zoo is er ook, vooral in het derde stuk, niet zelden gebrek aan eenheid, zoowel in
betrekking tot de geheele Leerrede, als tot de bijzondere deelen van dezelve onderling. Somtijds is dit gedeelte ook vrij kort en droog, en loopt in twee of drie bladzijden af. Rec. wil hiermede de manier des Schrijvers, welke die van kort prediken schijnt te zijn, geenszins afkeuren, te meer, daar hij meent, dat er nog dikwijls veel te lang gepredikt wordt; maar de voor spreker en hoorder gewenschte kortheid moet toch aan zaken of stijl geen aan-
{==623==} {>>pagina-aanduiding<<}
merkelijk nadeel toebrengen. - De stijl, eindelijk, onderscheidt zich meer door zekere sierlijke uitweidingen, hier of daar aangebragt, dan door eene doorgaande zorgvuldige bewerking, kracht, of aangenaamheid. - Hoezeer dus Rec. gaarne wenscht, dat de Christelijke bedoeling dezes Predikers moge bereikt worden, bejammert hij het nogtans, dat de behandeling van zulk een belangrijk en waarlijk niet alledaagsch onderwerp zich door geene grootere voortreffelijkheid aanbeveelt, en geen gunstiger resultaat, als bijdrage tot de Kanselwelsprekendheid, oplevert.




Woordenboek der eigennamen, naar hunne eerste spelling en oorspronkelijke uitspraak, met eene korte beschrijving van de personen, landen en plaatsen in het Oude Testament voorkomende, en voor het grootste gedeelte ook etymologisch behandeld, door S.J. van Ronkel, Hoofdonderwijzer aan de Nederlandsche Israëlitische Armenschool, en beëedigd Translateur te Groningen. Te Groningen, bij M. Smit. In gr. 8vo. 18 en 306 Bl. f 2-50.

Dit Woordenboek kan in driederlei opzigt beschouwd worden, namelijk ten aanzien 1. van de goede uitspraak der Hebreeuwsche eigennamen; 2. van de beschrijving der daardoor aangeduide personen of zaken; 3. van de etymologie derzelven.
Wat het eerste betreft, dat bij den Heer van ronkel, blijkens het Voorberigt, het voornaamste schijnt te zijn, hiervan kan Rec. dat nut niet inzien, welk er zich de Schrijver van voorstelt. Hij stemt hem toe, dat de meest gewone schrijfwijze der Hebreeuwsche eigennamen in de Westersche talen niet juist naar de Oostersche spelling en uitspraak, maar meest naar die der Grieksche en der Latijnsche overzetting gevormd is: maar zal men, door de eerste stipt te volgen, de verstaanbaarheid en welluidendheid bevorderen? Rec. vreest juist het tegen-
{==624==} {>>pagina-aanduiding<<}
deel. Indien men toch b.v. voor het zachtere Eva, Isaäk, Darius, waaraan ons Europeesch oor nu gewend is, meer naar de Aziatische uitspraak, die men zelfs dan waarschijnlijk nog niet volkomen en dus nog niet regt Aziatisch welluidend treffen zou, Chawa, Jizchak, Darjavesch, of voor Jeremia, Damascus, Samaria het Hebreeuwsche Jirmejáhu, Dammések, Schomerôn wilde in de plaats zetten, men zou bij de meeste hoorders of lezers niet verstaan worden. Die bijbelsche personen, welke de Schrijver bijzonder aanvoert, als in wier namen eene toespeling op eene bijzonderheid uit hunne geschiedenis is, zijn zoo weinig, en die bijzonderheden zelve uit het daarvan verhaalde zoo bekend, dat de meerdere herinnering door den regt uitgesproken naam weinig noodig schijnt; eene herinnering zelfs, die dan nog slechts goed zou zijn voor hen, die zich zulke toespeling in de oorspronkelijke taal denken kunnen. Daarenboven de Schrijver zelf wijkt, om het min belangrijke, in eenige opzigten van de oorspronkelijke schrijfwijze af, b.v. Adam, niet Aadaam, Reüben voor Ruben, niet
Reoebeen; en waarom dan ook niet in het overige? - Maar wat meer is, Rec. durft het van den Schrijver, ofschoon Israëliet, zoo min als van zichzelven vertrouwen, dat hij van de uitgestorvene Hebreeuwsche taal in alles de oude zuivere uitspraak weet. Hij meent zelfs, voor zoo veel hij eenige kennis van deze en de andere Oostersche zustertalen heeft, dat van ronkel in dit Woordenboek de waarschijnlijkste uitspraak niet altijd uitgedrukt heeft. De Hebreeuwsche Gimel b.v. heeft, naar Recs. gedachte, niet den klank van onze Nederlandsche g gehad, maar die van de Arabische Gijm, nagenoeg die van de Fransche g voor de zachte, somtijds misschien ook voor de harde klinkers. Een ander voorbeeld! Laat het zoo zijn, dat het niet geheel voldoende is, de Hebreeuwsche Aïn door gen, of op het einde door ng uit te drukken; het zal ten minste nog beter zijn, dan deze moeijelijke driedubbele adspiratie, op de Grieksche manier, geheel weg te laten, of in een' spiri-
{==625==} {>>pagina-aanduiding<<}
tus lenis te veranderen: niet onwaarschijnlijk is het zelfs, dat deze letter in de levende taal somtijds den klank der Arabische Gaïn gehad heeft. - Rec. kan dus te dezen aanzien de nuttigheid dezer onderneming niet inzien.
Ten opzigte van het tweede, de beschrijving van de personen, landen en plaatsen, door de eigennamen aangeduid, welke de Schrijver gegeven heeft, deze is over 't geheel goed, en kan welligt voor dezen of genen zijner geloofsgenooten nuttig zijn; maar zij betreft natuurlijk meestal zulke bekende zaken, die in andere bijbelsche Woordenboeken of schriften ter opheldering des Bijbels gemakkelijk kunnen gevonden worden.
Het belangrijkste van dit werk zou in Recs. oog het derde bovengenoemde zijn, namelijk deszelfs etymologisch gedeelte, niet zoo zeer om de beteekenis der eigennamen zelve, als wel om de belangrijke overblijfsels der Hebreeuwsche taal, die er in schuilen, daaruit op te delven. In plaats echter van de zeer korte en dikwijls goede aanwijzingen, weike de Schrijver hiervan bij verscheidene namen gegeven heeft, zou Rec. veel liever een opzettelijk hiertoe ingerigt en meer uitgewerkt Onomasticon zien, waarin de namen, en de woorden, waarvan zij afgeleid zijn of schijnen, met de Hebreeuwsche, en zoo ook die uit de vergelekene dialecten of andere talen met de Arabische, Syrische of andere karakters zoo veel mogelijk uitgedrukt staan, daar zulks de overeenkomst of het verschil veel beter en zekerder zou doen in het oog vallen dan hier, waar alles met Latijnsche letters uitgedrukt staat. Daar nu zulk een werk voor den ongeletterden Nederlandschen Lezer van geen belang kan zijn, zou hiervoor de Taal der Geleerden veel beter kunnen gebruikt worden. Wie dus hiertoe met de noodige Oostersche taalgeleerdheid toegerust was, en van het voorgeärbeide gebruik maakte, zou voor de Hebreeuwsche Letterkunde geen geheel nutteloos werk verrigten.


{==626==} {>>pagina-aanduiding<<}

Neemt de Geestelijke Tirannij van Rome haast een einde? Uit het Hoogduitsch vertaald door J. Heeren, Predikant te Haskehorne en Oudehaske. Te Heerenveen, bij J. Krediet. In gr. 8vo. 61 Bl. f :-50.

De onder dezen titel uitgegevene Verhandeling is overgenomen uit de Allgemeine Kirchenzeitung. Veel van hetgeen dezelve behelst, wordt door de gebeurtenissen van den dag als waarheid bevestigd. Zonder het in alles met den Schrijver eens te zijn, achten wij zijn geschrift de aandacht van ons lezend publiek overwaardig. Met leedwezen echter moeten wij ons beklagen over de overzetting. Tot staving van deze klagt diene onder anderen het volgende: Het bekende woord van galilaëi: E pur si muove (*), is hier misvormd in onzin: e pur si moni; reservatio mentalis in reservatis mentalis. Zij wijzen ons op den onbewegelijken Petrus, waar de bekende speling met den naam plaats heeft, en men dus, om verstaanbaar te zijn, had behooren te vertalen steenrots, in plaats van Petrus. Op eene andere plaats stooten wij op verstand-armste voorwerpen. Bij al het prijselijke van de door den Eerw. Vertaler in het werk gestelde poging, om dit belangrijke stukje onder ons meer bekend te doen worden, zouden wij bij eene volgende dergelijke meerdere naauwkeurigheid in de vertaling en eene meer zuivere taal verlangen.

Handboek der practische Ontleedkunde, of Beschrijving van al de deelen des menschelijken ligchaams, enz. Door E.A. Lauth. IIde Deel, 1, 2, 3 en 4de Aflevering. Met Platen. Te Rotterdam, bij P.H. van den Heuvell. In gr. 8vo. XVI en 588 Bl. f 6-25.

In No. X van dit Tijdschrift voor 1837 hebben wij

{==627==} {>>pagina-aanduiding<<}
de 1ste Aflevering van het 1ste Deel van bovengemeld Handboek aangekondigd en beoordeeld; in No. XII de 2de, en in No. XV de 3de Aflevering. Wij zullen thans de vier Afleveringen, welke het IIde Deel vormen, zamenvoegen.
De 4de Afdeeling van dit werk, waarmede de 1ste Afdeeling van Deel II begint, behandelt het Leerstuk der Zenuwen. In twaalf Hoofdstukken worden zoowel de algemeene eigenschappen van het zenuwstelsel, als deszelfs bijzondere verdeelingen, uiteengezet. Twee Platen moeten ter opheldering dienen. Al aanstonds ontmoetten wij bl. 3 eenen duisteren zin: ‘Inderdaad ontstaan de zenuwen, even als alle deelen, terstond in derzelver ligging en plaatsing, en zijn daar als geleiders tusschen de centraal-organen en het overige ligchaam uitgespannen, opdat dezelve wederkeerig op elkander zouden kunnen werken.’ -?
Wat de beschouwing van het zenuwstelsel in het algemeen betreft en de beschrijving der zenuwen in het bijzonder, is dit gedeelte van den arbeid van wijlen den verdienstelijken lauth als een der minst gelukkig behandelde te beschouwen, vooral wanneer men de beschrijving der zenuwen in het bijzonder vergelijkt met die van wijlen f. hildebrandt, later door weber uitgegeven. Elk heeft zijne wijze van zien, en kan die met goede gronden verdedigen. Om echter eene naauwkeurige kennis van elke zenuw in het bijzonder te verkrijgen, schijnt het doelmatiger, elke op zichzelve te leeren kennen, dan verschillende zenuwen, welke tot één deel gaan, gelijktijdig te onderzoeken. De laatste wijze moge verkieslijk zijn voor den meergeoefenden; de eerste zal voor den beginnenden zeker gemakkelijker wezen. Het doel van dit werk is toch, den leerling der ontleedkunde eene behoorlijke handleiding te verschaffen.
Wanneer het, bij eene algemeene beschouwing der zenuwen, niet mogelijk is, geheel ontleedkundig te spreken, maar men als van zelf tot derzelver natuurkundige beschouwing gebragt wordt, laat dit gedeelte bij dezen

{==628==} {>>pagina-aanduiding<<}
Schrijver veel te wenschen over. Wij zeggen dit niet, om hetzelve in een minder gunstig daglicht te plaatsen, maar slechts ter waarschuwing, om den Schrijver niet bij uitsluiting geheel en alleen te volgen. Men mag ook verwachten, dat de onderwijzer den leerling hier vooral te gemoet zal komen.
Heeft de Schrijver omtrent de taksverspreiding der zenuwen zich niet duidelijk uitgedrukt, de beschrijving der zenuwknoopen is hem beter gelukt, ofschoon hij het altijd duistere dezer wijziging in den loop der zenuwen evenmin als anderen geheel heeft opgehelderd.
De vijfde Afdeeling is aan de beschrijving der vaten gewijd.
Het is vreemd, dat de Schrijver den middelsten rok der slagader den vezel- of spierachtigen rok noemt, dewijl hij op bl. 111, van dezen rok sprekende, zegt: ‘Ik heb mij door microscopische nasporingen overtuigd, dat de vezelen geheel en al van die der spieren of die der baarmoeder verschillen.’
Daar in de taksverspreidingen der bloedvaten vele speling gevonden wordt, zoo zal men bij dezen Schrijver nog al een en ander ontmoeten, waar zijne beschrijving der vaten niet geheel overeenkomstig met die van anderen is.
Twaalf Hoofdstukken worden aan de beschrijving der slagaderen, negen aan die der aderen gewijd.
In het achtste Hoofdstuk beschouwt de Schrijver de poortader, en onderscheidt aan haar een aderlijk en slagaderlijk gedeelte. Zoo gesteld, kan dit tot verwarring aanleiding geven, en de onderwijzer zij hier vooral oplettend, dat zijne leerlingen ten opzigte van dit gewigtig bloedvat geene verkeerde denkbeelden opvatten.
Op bl. 267 begint de Schrijver over de watervaten te spreken, waarna hij op bl. 286 tot de plaatsbeschrijvende of topographische ontleedkunde overgaat.
Niet zeer duidelijk is de beschouwing der watervaten, vooral in verband tot de reeds op bl. 233 geopperde vraag, ‘of men aan de aderen ook werkelijk een op-
{==629==} {>>pagina-aanduiding<<}
slorpingsvermogen (opslorpende kracht) mag toekennen.’ De opslorpende wortelen der aderen kunnen thans ook vervallen, wanneer men de opslorping volgens de wetten der doorbringbaarheid en die der Ex- en Endosmose tracht op te helderen, waartegen geene meerdere bezwaren kunnen geopperd worden dan tegen de voorheen gebruikelijke, te meer dewijl kunstmatige opspuitingen het gevoelen omtrent de doordringbaarheid bevestigen en geene uiteinden van vaten aanwijzen; ook vele ziekelijke verschijnsels pleiten voor deze stelling. De vrije uiteinden der opslorpende vaten in de darmvlokken zijn zelfs betwistbaar; men vergelijke onder anderen Handbuch der Physiologie des Menschen, von j. müller, 1 B. 1 Abth. S. 266. Ook hier schijnen de weivaten doordringbaar te wezen, zoo als de Schrijver dit later omtrent de overige watervaten vaststelt, bl. 269. De verdiensten van wijlen den Hoogleeraar fohman in het nasporen van watervaten zijn overbekend; maar die den overledene in zijne nasporingen heeft bijgewoond, zal bij dezen beroemden Ontleedkundige opgemerkt hebben, dat zijne zucht, om deze vaten overal aan te wijzen, hem soms te verre geleid heeft, wanneer sommige deelen meer eene algemeene verspreiding der fijnste kwikdeelen door het geheele celachtige weefsel, dan wel duidelijk te onderscheiden vaatnetten vertoonden. Men vergelijke met het gezegde de noot op bl. 271. Tot de ontleedkunde der watervaten heeft later mojon nog bijdragen bezorgd, die den Schrijver onbekend schijnen gebleven te zijn, maar de aandacht der ontleedkundigen behooren tot zich te trekken. Onder de aangehaalde werken over het watervaatstelsel had ook mogen
vermeld worden hewson, a description of the lymphatic system in the human subject and in other animals.
Tot aan de zevende Afdeeling, bl. 385, houdt de Schrijver zich bezig met de topographische Ontleedkunde. Zij is gedeeltelijk als eene herhaling te beschouwen van hetgeen reeds vroeger afzonderlijk moest worden behandeld, om den leerling met elk deel, bloedvat, zenuw

{==630==} {>>pagina-aanduiding<<}
enz. naauwkeuriger bekend te maken. Bij deze herhaling wordt echter de leeraar in de gelegenheid gesteld nog een en ander toe te voegen. Bij de voorafgaande beschouwingen werd de analytische methode gevolgd; hier bewandelt de Schrijver den synthetischen weg. De Ontleedkunde wordt hier doorgaans doelmatig in toepassing op de Heelkunde behandeld; b.v., om slechts ééne plaats te noemen, bl. 371, waar de Schrijver het heupgewricht met toepassing op de ontwrichtingen van het hoofd des dijebeens onderzoekt. - Met regt besluit de Schrijver deze Afdeeling, welke veel wetenswaardigs behelst, met het voorschrift: ‘Men doet echter wél, om topographische bereidingen ook vergelijkenderwijze aan een vet lijk te bewerkstelligen; want deze studie is veel te belangrijk, dan dat men zich zou mogen vergenoegen, met de bereiding slechts eenmaal te ondernemen,’ enz.
De zevende Afdeeling is gewijd aan de beschouwing der ontwikkeling van de vrucht; zij wordt in twee Hoofdstukken verdeeld. Dewijl de Schrijver aanstonds den naam van de graaf moet vermelden, zien wij met leedwezen het werk van onzen beroemden Landgenoot niet genoemd, noch onder de opgegevene werken opgenomen. Daar hij vervolgens van burdach spreekt, en wij dus als van zelf tot eene vergelijking komen tusschen de hier bijgevoegde platen en die, welke het werk van burdach versieren, moet vooral de minder nette uitvoering der eerste plaat in het oog vallen. - Men kan deze Afdeeling in zoo verre welgelukt noemen, wanneer men haar als eene verkorte mededeeling beschouwt van hetgeen anderen op eene groote schaal, met zoo vele uitvoerigheid, bewerkt hebben; waarbij men slechts de Natuurkunde van burdach zich behoeft te herinneren. Hier en daar wordt echter eene stelling, welke nog betwist wordt, te stellig medegedeeld, b.v. de beschrijving van het afvallend vlies (m. decidua), bl. 391, waaromtrent de gevoelens nog verschillen, en zoo zouden er meerdere bedenkingen te opperen zijn. Het is wel niet goed,

{==631==} {>>pagina-aanduiding<<}
des leerlings geheugen met verschillende gevoelens te overladen; maar men moet zoo veel mogelijk vermijden, hem eene zaak stellig te leeren, die nog steeds voor eene andere uitlegging vatbaar is. Over het geheel wordt hetgeen tot de ontwikkeling der vrucht betrekking heeft sedert eenigen tijd met de meestmogelijke vlijt bewerkt; maar de nasporingen gaan zoo verre en soms zoo diep, dat de leerling daarvoor als terug moet deinzen; terwijl verhandelingen, als die van burdach, voor meergeoefenden nog moeijelijk te beslissen vraagstukken blijven. Naar den tegenwoordigen stand der wetenschap, komt het ons over het geheel bezwaarlijk voor, eene bloot ontleedkundige beschrijving der vrucht te geven, naar de verschillende tijdperken, welke zij doorloopt, zonder in het natuurkundige te treden, wanneer wederom het veld zich zoo zeer uitbreidt.
De achtste en laatste Afdeeling behandelt het vervaardigen van ontleedkundige praeparaten en derzelver bewaring. Ofschoon dit gedeelte zeer belangrijk is voor hem, die bij uitsluiting zich der ontleedkunde wijdt, en voor elken beoefenaar derzelve veel bevat, zeer waardig om geweten te worden, zoo is dit gedeelte evenwel bij een Handboek niet onmisbaar te achten; te meer, dewijl over dit onderwerp zoo vele voortreffelijke werken bestaan, waarvan ook eenige der meest bruikbare door den Schrijver opgegeven zijn. De mededeelingen van lauth kunnen derhalve uit den aard der zaak niet veel nieuws bevatten, en weinig meer leeren, dan andere dergelijke handleidingen reeds gedaan hebben. Slechts het laatste gedeelte maakt hierop eene uitzondering. Over het algemeen kan van deze aanwijzingen tot de ontleedkunde gezegd worden, dat zij op den weg helpen, en niet zonder raad en wenken laten; maar vaardigheid in het maken van ontleedkundige praeparaten verkrijgt men slechts door handen aan het werk te slaan. Tot het verkrijgen van welgelukte opspuitingen moet men zich eene eigene vaardigheid verschaffen, die men bij goeden aanleg als ongemerkt verkrijgt, en die een ander niet onderwijzen

{==632==} {>>pagina-aanduiding<<}
kan. De behandeling doet hier alles af. Het groote geheim, hetwelk ruysch zoude bezeten hebben, wat namelijk de gewone toebereidingen betreft, heeft misschien meer in eene bijzondere, dien grooten ontleedkundige eigene, wijze van behandeling bestaan, die daarom juist met hem moest uitsterven, omdat hij haar in niemand anders als overgieten kon. De zachtheid van een enkel hier en daar nog overgebleven praeparaat van ruysch, de kracht en toch teedere behandeling der praeparaten van albinus schijnen daar meer heen te wijzen, dan dat zij geheime mengsels voor opspuitingen zouden bezeten hebben, wier zamenstelling verloren is gegaan, of wier mededeeling door den naijver dezer mannen zoude belet zijn geworden. Men zoude hier op de behandeling der werktuigen kunnen toepassen wat bij de behandeling van het penseel van schilders gezegd wordt, waarmede evenwel niet de stelling vervalt, dat de menging der kleuren veel tot het welgelukken van het coloriet bijdraagt. Het ontbreekt in onzen tijd niet aan fraaije en voortreffelijke opspuitingen; maar hier en daar wenscht men, met de kracht, de zachte tinten, het donsachtige der praeparaten van ruysch en albinus terug. Dit aanhangsel ware dus welligt beter afzonderlijk uitgegeven, te meer, wijl de leerling achter ieder Hoofdstuk, waar het vereischt wordt, eene bijzondere aanleiding tot behoorlijke ontleding der beschrevene deelen vindt. In negen Hoofdstukken wordt al het hiertoe betrekkelijke met veel uitvoerigheid beschreven; en het laatste Hoofdstuk bevat vooral voor hen, die werk zouden willen maken van het balsemen van lijken, veel wetenswaardigs; ofschoon dit geheele Hoofdstuk voor de Fransche ontleedkundigen tot dusverre van grooter belang moet wezen, die er zich tegenwoordig zeer op schijnen toe te leggen, de kunst van balsemen
der Ouden niet zoo zeer terug te vinden, als wel op eene of andere wijze volgens eigene vinding te doen herleven. Hierin schijnen sommigen ook wél te slagen, getuige de belangwekkende mededeeling van den Vertaler, alsmede hetgeen lauth

{==633==} {>>pagina-aanduiding<<}
zelf gedaan heeft ter herstelling van een vroeger gebalsemd lijk. Het schijnt echter, ondanks alle deze pogingen, nog niemand gelukt te zijn, het zoo verre te brengen als onze beroemde ruysch, die de lijken niet slechts wist te bewaren, maar ze zulk een natuurlijk voorkomen deed behouden, dat zij meer schenen te slapen, dan gestorven te zijn. Het ware wel der moeite waardig, terwijl deze zaak thans in Frankrijk sommigen zoo zeer bezig houdt, de herinnering aan ruysch te verlevendigen. In het Programma ter aankondiging van zijne ontleedkundige lessen (1705?) spreekt hij van de lijken van drie jongelingen, ‘dewelke nu omtrent 10 jaren geleden gestorven, en in het jaar 1695 in Julij en 1696 in October publijk vertoont zijn;’ verhalende hij verder: ‘Deze geseyde ligchaamen hebben haare natuurlijke gestaltenisse, door onse konst, wedergekregen, die sy hadden wanneer sy nogh leefden, en wat meer is, dezelve zijn van tijd tot tijd nogh meer en meer opgeheldert, gelijk sulkx alsdan zal konnen gesien worden. De eerste dezer verbeelt een slapende jongelingh,’ enz. En hetgeen vooral opmerking verdient: ‘Desselfs Herssens, Maagh, Darmen, Lever, Milt, Nieren, Hart, Longh en andere ingewanden zijn nogh zoo fris en wel gestelt, dat ze in 't aansien die van veele levendighe menschen komen te overtreffen.’ - Dit geheele Programma van het sesde Anatomische Cabinet is der lezing overwaardig. Jammer, dat zoo veel van den arbeid van ruysch zoo ongelukkig is verloren gegaan, en dat zijne geheele ontleedkundige nalatenschap, vooral in de vorige eeuw, ten tijde toen de Geneeskunde in ons Land in zulk eenen bloei verkéerde, zoo zeer schijnt verwaarloosd te zijn geworden. Het was echter toen een tijdvak, waarin afgunst, met alle hare schandelijke uitvloeisels, de Amsterdamsche Heelkundigen nog te zeer verdeeld hield, om
tot eenige wetenschappelijke eensgezindheid te kunnen komen; getuigen de blaauwboekjes in menigte van dien tijd, van het geschil van Mr. an-
{==634==} {>>pagina-aanduiding<<}
dries boekelman af, tot die met abraham titsingh toe. - Maar genoeg over dit onderwerp.
Ten slotte voegen wij hier, omtrent deze Afdeeling, nog bij, dat het oordeel van lauth over den Osteotome van heyne, te Wurzburg, bevestigd schijnt te worden, doordien in Duitschland sommigen over deszelfs aanwending, ook in de Heelkunde, minder gunstig beginnen te denken.
Wij besluiten deze aankondiging met eenige, door ons onder het lezen gemaakte, aanmerkingen. Bl. 20 staat aantrekken, voor spannen; takmaking, voor verspreiding; beenen (beenderen) der hersens en hersenschenkels (crura cerebri); het laatste ware verkieslijker; bl. 31. kop, voor hoofd; bl. 112. span- voor veerkracht; bl. 151. verscheidenheden, beter afwijkingen; bl. 158. in twee helften zagen, voor doorzagen; openbreken, doelmatiger openbeitelen; afvoeren, op verscheidene plaatsen, voor verwijderen of terugslaan; op bl. 389 komt bij de beschrijving van het kiemvlies het woord korrelachtige massa voor, waarbij zich de leerling eene groote ophooping van stof zoude meenen te moeten voorstellen; desgelijks zoude het woord prop, bl. 387, tot verkeerde opvatting aanleiding kunnen geven; lins, bl. 429, voor lens; discus proligerus, voor proliferus.
Druk en papier blijven zeer voldoende, en de uitvoering van het geheel doet eer aan de pers des Uitgevers.




Reize om de Aarde, gedaan op het Koninklijk Pruissische Koopvaardijschip Prinses Louize, onder de bevelen van Kapitein W. Wendt, in de jaren 1830, 1831 en 1832, door Dr. E.J.F. Meijen; met eenige verkortingen uit het Hoogduitsch vertaald door Dr. G. Acker Stratingh. Iste Deel. Te Groningen, bij J. Oomkens. 1837. In gr. 8vo. 444 Bl. f 3-90.

Onder de verschillende Reizen, die er in vroeger' en

{==635==} {>>pagina-aanduiding<<}
later' tijd om de Aarde gedaan zijn, verdient deze eene onderscheidende en vereerende plaats. De Schrijver is (gelijk de Vertaler in zijne Voorrede opmerkt) in ons Vaderland reeds gunstig bekend door zijne bij teyler's tweede Genootschap bekroonde plantkundige Verhandeling, en bekleedt thans den post van buitengewoon' Hoogleeraar in de Kruidkunde te Berlijn. Met de gelegenheid, op den titel vermeld, en met een schip, dat naar onze Prinses frederik der Nederlanden zijnen naam voerde, heeft hij als Arts en Natuuronderzoeker in deze belangrijke onderneming gedeeld, en als zoodanig van zijne waarnemingen en ontmoetingen in vier Deelen verslag gedaan, waarvan de twee eerste het geschiedkundige, de twee laatste het stelselmatige gedeelte zijner reisbeschrijving bevatten, dat is de uitvoerige beschrijving vooral van de nieuwontdekte dieren en planten, die in de twee eerste voorkomen. Dr. acker stratingh heeft, opdat het werk algemeen gelezen mogte worden, zich niet alleen slechts tot de vertaling van de twee eerste Deelen bepaald, maar ook daaruit nog veel bloot wetenschappelijks weggelaten, of althans meer den hoofdinhoud daarvan medegedeeld; en hieraan schijnt hij tot het genoemde einde, zoo veel Ref., zonder het oorspronkelijke gezien te hebben, oordeelen mag, zeer wel gedaan te hebben. Uit een natuurkundig oogpunt vooral moet dus deze Reis beschouwd worden; en als bijdrage tot de Natuurlijke Historie der bezochte landen, op eene algemeen verstaanbare wijze en in eenen eenvoudig goeden stijl medegedeeld, is zij zeer belangrijk. Tusschenbeiden ontbreekt het echter ook niet aan meer of min merkwaardige ontmoetingen en voorvallen, die voor sommige lezers eene aangename afwisseling aan de beschrijving geven; en, ofschoon in het verhaal de tijdsorde der reis gevolgd is geworden, (hetwelk Ref. anders minder verkieslijk vindt) is het nogtans doorgaans niet zoo dor
journalistisch, dat zulks de meeste lezers aanmerkelijk hinderen zal.
Dit eerste Deel is in drie Boeken verdeeld, in welker eerste het voorgevallene en opgemerkte op de overvaart

{==636==} {>>pagina-aanduiding<<}
naar de Westkust van Zuid-Amerika, alsmede in Brazilië, en bijzonder te Rio Janeiro, verhaald wordt. In het tweede Boek worden de waarnemingen en opmerkingen omtrent Chili medegedeeld, en de verschillende aldaar bezochte streken en plaatsen beschreven. Het derde Boek, eindelijk, geeft van het verblijf in Peru, en van de onderscheidene aldaar gedane togten, een belangrijk verslag. Dezen inhoud, die in het werk zelf 6 bll. beslaat, breedvoeriger op te geven, zou te veel plaats beslaan; maar Ref. vertrouwt, dat men zich bij de lezing niet teleurgesteld zal vinden.
De vertaling is, zoo verre Ref. zonder het origineel oordeelen kan, over het geheel wél: hier en daar meent hij den Germaanschen oorsprong en het Groningsch Provincialisme wel eens te zien uitkomen; maar de verschooning, welke de Heer acker stratingh bescheidenlijk vraagt voor ‘de gebreken, die, vooral in het eerst, den onbedrevenen Vertaler en Corrector verraden,’ en waarvoor hij de zorg ter voorkoming in het vervolg verzekert, zij hem welwillend toegestaan bij een zoo nuttig werk, dat meer dan menig ander verdiende in onze taal overgebragt te worden, welks prijs matig gesteld is, en naar welks voortzetting men dus allezins mag verlangen.





De Nederlandsche Westindische Eilanden in derzelver tegenwoordige(n) toestand, door M.D. Teenstra. II Stukken. Te Amsterdam, bij C.G. Sulpke. 1837. In gr. 8vo. Te zamen 732 Bl. f 5-20.

De Heer teenstra, vroeger reeds gunstig bekend door zijne Reizen naar de Kaap de Goede Hoop en Nederlandsch Oostindië, levert ons hier eene uitgewerkte beschrijving onzer Westindische bezittingen, met uitzondering van Suriname, hetwelk hij vroeger, in een werk over den landbouw dier kolonie, beschouwd had. Deze beschrijving, vereenigd met de geschiedenis, omvat dus de zes kleine eilanden Curaçao, Bonaire, Aruba, St. Marten, St. Eustatius en Saba, en is de zeer

{==637==} {>>pagina-aanduiding<<}
naauwkeurige schildering van een' ooggetuige, doch tevens inderdaad uitvoerig genoeg, daar men voor de gezegde eilandjes, waarvan verreweg het grootste slechts 12 à 14 uren lang en op zijn hoogst een vijfde zoo breed is, ruim 700 bladzijden bezigt. Doch dit vindt, aan den anderen kant, zijne verantwoording en verschooning in het gebrek aan eene vroegere algemeene beschrijving, waarover de Heer teenstra in de Voorrede klaagt, en anderdeels door het belang, dat onze Natie ook bij die bezittingen heeft. Zijn dezelve toch, benevens Suriname, de eenige overblijfselen van ons vroeger zoo aanzienlijk Rijk in de Nieuwe Wereld, waar wij eens in Nieuw-York zoo wel, als in Brazilië en tot nabij den Orinoco, wetten gaven, zoo dient dat overblijfsel, hoe gering dan ook, toch gekend te worden, ten einde, zoo mogelijk, het uit deszelfs diep verval te kunnen opbeuren. Van dit verval ontmoeten wij hier overal de treurigste berigten. Om nu van de kleinere eilandjes niet te spreken, van welke alleen het eenzame en rotsachtige Saba niet achteruit gaat, zoo is Curaçao zoo diep verachterd, dat de Schrijver de noodzakelijkheid beweert, om, in gevalle de middelen tot behoud en opbeuring, welke hij voorslaat, geen opgang vinden, en Curaçao zijne bewoners niet langer voeden kan, de inwoners dan gezamenlijk naar westelijk Suriname te doen verhuizen, om niet van gebrek te vergaan! (Iste St. bl. 282.) Deze toestand is te meer te bejammeren, wanneer men nagaat, dat eenmaal zoo wel Curaçao als St. Eustatius eene zeer hooge mate van welvaart door den handel hebben bezeten, (niet door den landbouw, waartoe de grond zich niet wel verleent) en het dus der moeite wel waardig is, ook eens geschiedkundig te onderzoeken, hoe
die volkplantingen den gemelden bloei hebben bereikt en weder verloren.
De Heer teenstra schrijft vrijmoedig; hij ontziet geene vroegere magthebbers in die gewesten, en, hoewel hij aan sommige personen, b.v. den Gouverneur lauffer op Curaçao, grooten lof toekent, zoo is hij toch over 't algemeen meer overhellende tot laken dan tot prijzen. Ook ontgaan sommige Schrijvers over deze eilanden (waaronder ook zulken, die men als ooggetuigen mag aanmerken) zijne wel eens scherpe berisping niet. Hij omvat voorts al het ook maar eenigzins wetenswaardige, ja ook de tot in kleine bijzonderheden loopende plaatsbeschrijving van elke kolonie, hetwelk bij Curaçao (vooral bij de nadere beschouwing van

{==638==} {>>pagina-aanduiding<<}
de stad en derzelver omstreken, haven, fortificatiën, publieke gebouwen, enz. Iste St. bl. 39-86) eene gerektheid bekomt, welke alleen voor hem, die eene onmiddellijke betrekking op Curaçao heeft, van belang kan zijn. Ook in de reis des Schrijvers door het eiland (bl. 86-161) vindt men ter zijde van veel wetenswaardigs toch ook vele min belangrijke kleinigheden. Maar inderdaad toont de Schrijver, vele kundigheden in de onderscheidene vakken der natuurgeschiedenis, in Geologie, in delfstofkunde, kruid- en dierkunde, ook in praktischen landbouw, te bezitten. Men zou echter kunnen aanmerken, dat de afdeeling landbouw, in het hoofdstuk: Middelen van bestaan, zeer gereedelijk met het hoofdstuk: Voortbrengselen uit de drie Rijken der Natuur, had kunnen vereenigd worden, daar het eene zoo wel als het andere eene beschrijving der voornaamste gewassen en dieren bevat.
Het eerste Stuk is geheel aan Curaçao toegewijd, en bevat eerst, (na het algemeene overzigt) de ligging, bergen, rivieren, meiren en het klimaat; daarop de verdeeling (stad, Willemstad, met de drie groote voorsteden bijna 7000 zielen bevattende, of Middendivisie, West- en Oostdivisie); ten derde een statistiek overzigt der bevolking in alle derzelver betrekkingen; ten vierde de middelen van bestaan, waaronder dan de landbouw, veeteelt, jagt en visscherij voorkomen, ambachten, handel en zeevaart; waarop, ten vijfde, de rubriek der voortbrengselen uit de drie Natuurrijken volgt.
De toestand van Curaçao is inderdaad beklagenswaardig: de grond is steenachtig en doorgaans onvruchtbaar, waarbij nog veelvuldige droogten komen, welke het hoofdvoortbrengsel, Maïs of Indiaansche tarwe, beletten te groeijen, zoodat de oogsten niet genoegzaam zijn, om de inwoners (15000 zielen) te voeden; terwijl de slaven, die minder werk, maar ook minder voedsel hebben dan in Suriname, wel eens van honger sterven, daar men hun kwanswijs in den ouden dag de vrijheid geeft, om van hen ontslagen te zijn. Het is waar, er groeijen hier groote en kleine Maïs, de voedzame aardvrucht Pinda, broodvrucht, oranjeäppelen, waarvan de bekende drank Curaçao gestookt wordt, meloenen, ja zelfs kokosnoten en dadels, maar van alles (behalve van de meloenen) te weinig, om hetzij tot genoegzaam voedsel, hetzij tot artikelen van uitvoer te dienen. (In 1833 was, door herhaald misgewas sedert 1828, de ellende ten top, zoodat

{==639==} {>>pagina-aanduiding<<}
mensch en vee van gebrek vergingen.) Het zout zou daarvoor eenige vergoeding kunnen geven, wierd slechts dit artikel meer begunstigd. En, hetgeen alles afdoet, de zegenrijke handel, die voorheen het te kort van den landbouw zoo rijkelijk vergoedde, en overvloed op het eiland verspreidde, is ook te niet, gedeeltelijk wel door oorzaken buiten ons toedoen, zoo als het ophouden van den rijkelijk winstgevenden sluikhandel op Spaansch Tiërra Firma, tegenwoordig de Republiek Venezuela, waar thans vlaggen van alle Natiën, vooral uit Engeland, vrijelijk worden ontvangen, en de oorlog van Noord-Amerika met Frankrijk en Engeland, na 1775, waarin onze Republiek eerst onzijdig was en Curaçao schatten won; doch er zijn toch ook andere oorzaken, en zekerlijk verdienen de middelen tot herstel behartiging, welke de Schrijver opgeeft (bl. 281, 282) en die de Regering in hare hand heeft: 1) om op de bovenlanden van Suriname Maïs te doen aantelen en die tegen het zout van Curaçao te verruilen; 2) de schapenteelt te veredelen; 3) de veeteelt, door het voeden der bezetting met versch inlandsch vleesch, aan te moedigen; 4) het Cochenille-insekt in te voeren, dat zoo ruim op de Cactus opuntia zou kunnen leven; 5) de handel met de kust en de naburige eilanden te doen herleven.
Het tweede Stuk begint met de Geschiedenis van Curaçao, doorgaans onderhoudend geschreven, uitgezonderd evenwel de al te breedvoerige gebeurtenis van de overrompeling door de Engelschen op 1 Januarij 1807, doordien de bezetting en de inwoners te veel oude jaar gehouden hadden; waarbij de verdiensten der Engelschen brisbane en wood omtrent dit feit naauwkeurig tegen elkander worden opgewogen (IIde St. bl. 138-178). Wat verschilt het ons, wie der roovers of omkoopers daardoor de meeste diensten aan zijn land bewezen heeft? Doch ook veel merkwaardigs vindt men in deze Geschiedenis, b.v. hoe de steeds op hunne parole d'honneur zwetsende Franschen dat woord van eer houden (bl. 86-120). Zij, onze toenmalige Bondgenooten, wilden het eiland verraderlijk overrompelen. - Het is vreemd, dat in deze afgelegene Kolonie, van 1784 tot 1787, even als in het Moederland, burgerlijke onlusten heerschten. - De herhaalde blokkeringen, nemen van vaartuigen en andere ongevallen gedurende den oorlog van 1795-1814, en de gedurige droogten, hebben daarna den handel en de welvaart van Cu-
{==640==} {>>pagina-aanduiding<<}
raçao zoo diep doen zinken, dat zelfs de langdurige vrede die niet heeft kunnen herstellen.
Bonaire en Aruba zijn nog veel minder belangrijk en welvarend dan Curacao, aan hetwelk zij ook ondergeschikt zijn. ‘Landbouw bestaat er op Bonaire bijna in het geheel niet; de Maïs komt er nog minder voort dan te Curaçao, en men moet zich vergenoegen met aardvruchten, yams, patattes enz.’ (bl. 191.) ‘Het is eene verbanningsplaats voor veroordeelde slaven of andere misdadigers van Curacao,’ (bl. 189.) ‘De Kommandant des eilands, thans de Heer klaas schotborgh, welke zeven bevallige dochters heeft, waarvan de kleinste niet minder dan zes voeten lang is, (!) waarom men dezelve op Curaçao het zevengesternte van Bonaire noemt, woont in het fortje aan de baai,’ (ald.) Het land bezit echter eene zeer rijke pan van zeezout, waaruit in sommige jaren 100,000 vaten zijn uitgevoerd.
Aruba is het vóór eenige jaren in aller mond zijnde goudland, doch waar naderhand veel minder goud is gevonden dan men vermoedde. Men vindt daaromtrent hier de noodige berigten, (bl. 205-210, 214-216.) Het planten- en dierenrijk komt hier veel met Curaçao overeen; doch men vindt er geene herten of reeën, en daarentegen ratelslangen en kikvorschen, waarmede het grootere eiland niet is gekweld. Men heeft hier geen zout, als op Bonaire, ook geenen landbouw, maar wel goede weiden.
St. Marten behoort slechts ter helfte (en wel voor de kleinste helft) aan ons, en voor het overige aan Frankrijk. De suikerteelt is hier het hoofdmiddel van bestaan; doch de vreeselijke orkaan van 21 Sept. 1819, die hier zeer goed beschreven wordt, en waarvan de uitwerkselen inderdaad schier alle denkbeeld te boven gaan, heeft het eiland geheel verwoest, zoodat het nog in eenen zeer treurigen toestand verkeert. De hoofdplaats is het armoedige Philipsburg, bij eene rijke, doch verwaarloosde zoutpan, die men telkens door zoet water laat overstroomen, schoon er van 1789 tot 1792 705,000 vaatjes van zijn uitgevoerd.
Van alle deze eilanden is er echter geen, zoo diep van eene hooge mate van vroegere welvaart vervallen als St. Eustatius. De bevolking bestond in 1780 uit meer dan vijfentwintigduizend, en in 1828 slechts uit tweeëntwintighonderddrieënzeventig zielen (bl. 329.) Maar men moet erkennen,

{==641==} {>>pagina-aanduiding<<}
dat eerstgemelde bevolking niet kon blijven bestaan, daar zich hier, door Neêrlands onzijdigheid gedurende den Amerikaanschen oorlog, de handel van alle Antillen had opeengehoopt, zoodat de Engelsche roovers onder rodney, die het eiland zonder oorlogsverklaring aanvielen en zoo wel particulieren als landseigendom plunderden, daarin tusschen de vier en vijf millioenen P. St. (50 à 60 millioenen guldens!) buit maakten. Van dezen slag heeft zich St. Eustatius, eene onvruchtbare rots, waar men rivieren, beken noch bronnen vindt, en waar dus alles door den handel bestaan moet, nimmer kunnen herstellen. Het eiland is eene vallei tusschen twee bergen, waarvan de eene alle teekenen van een' uitgedoofden volkaan, en in het midden een' krater heeft, die zeer wel begroeid en vruchtbaar is.
Geheel rotsig, ja een hooge berg, is het kleine Saba, waartoe de toegang zeer moeijelijk is, doch welks bevolking, door hooge rotsen van de wereld afgezonderd, zich door reine zeden, gulhartigheid, herbergzaamheid, goedhartigheid omtrent hare slaven en zekere welvaart (het gevolg van tevredenheid) onderscheidt.
Voorts is in deze Nederlandsche koloniën onze taal, behalve op Curaçao, schier onbekend; zelfs op dit eiland is in verscheidene huisgezinnen ‘het Nederduitsch zoo bekend als het Arabisch, en echter rekent men zich van Nederlandsche afkomst,’ (Iste St. bl. 181.) De volkstaal, door de kleurlingen ingevoerd, is eene soort van verbasterd Spaansch, even als op Bonaire en Aruba. Op St. Eustatius, St. Marten en Saba wordt alleen Engelsch gesproken, en de geest op St. Eustatius is zelfs veel meer Engelsch- dan Hollands-gezind.
De beschrijvingen van den Heer teenstra zijn, in weerwil van derzelver uitvoerigheid, ook somtijds zeer belangrijk, en schilderen eenige natuurtooneelen op eene treffende wijze. Wij rekenen daaronder die van het gezigt op het fraaije binnenwater, het Schottegat, op Curaçao (Iste St. bl. 85, 86); het treffende tafereel van de dropsteengrot bij Hato, (bl. 105-113); van de klippen aan de Savonet-baai (bl. 123, 124); het gezigt van eenen starrenhemel onder de keerkringen (bl. 132); de rotsklompen van Caraccas-baai, Beekenburg en St. Barbara, welke de Schrijver niet zonder levensgevaar beklom, (bl. 140-157) allen op het grootste eiland, en van den uitgedoofden, thans welig bewassen' krater op St. Eustatius (bl. 335-338). Hier en daar neigt de stijl tot het luchtige en boertende, doch niet altijd even ge-
{==642==} {>>pagina-aanduiding<<}
lukkig, b.v. waar hij de naamsveranderingen van Curaçao met die van gellert's hoed vergelijkt, (Iste St. bl. 13) en (bl. 180) van van paddenburg zegt: ‘En deze zal als schoolonderwijzer op Curaçao en die aldaar, ten gevolge des te veelvuldigen gebruiks van spraakwater, de woning der stilzwijgendheid zou zijn ingegaan, de Curaçaosche spraak wel hebben kunnen beoordeelen.’ Aardiger is de benaming van eene druk voorbijgegane herberg ‘de wolken van Curaçao,’ als die ook vergeefs op regen doen hopen. Nu en dan steekt de platheid van den stijl wel eens bij den gewonen didaktischen toon af. Somtijds worden er schriftuurplaatsen zeer ongepast aangehaald, b.v. uit de Spreuken: ‘Daar is een weg, die iemand regt schijnt, maar het laatste van
dien zijn wegen des doods,’ en van paulus: ‘Ziet dat gij voorzigtiglijk wandelt,’ en dat bij gelegenheid van de gevaren van een druipsteenhol (Iste St. bl. 110); en nog eens van paulus: ‘Beproeft (niet proeft) alle dingen en behoudt het goede,’ als waarschuwing tegen vergiftige appels. Hier en daar, hoewel niet dikwerf, hebben wij ook onnaauwkeurigheden en onjuistheden ontmoet, b.v. bl. 2: ‘De Oostelijke of bovenwindsche eilanden... liggen langs de kust van de Republiek Columbia.’ Men weet toch, dat dezelve bijna een' regten hoek met de laatste maken. Op bl. 3 staat, denkelijk door eene drukfout, grès callaire voor calcaire, en op bl. 3 en 4 Andos voor Andes. Op bl. 217 staat: ‘Zoo lang deze (de wolken) hoogten ontmoeten, of donkere vochtige wouden, die haar tegenhouden of aantrekken, drijven zij westwaarts voort.’ Hier moet men, ook blijkens het vervolg, lezen: geene hoogten ontmoeten. Op bl. 286 en 287 wordt gesproken van landkrabben, die met torenschulpen, waarin zij zich verschuilen, zouden geboren zijn; iets, hetwelk niet wel mogelijk is, daar de krab tot de schaaldieren en geenszins tot de Mollusken behoort: het gevoelen op Curaçao, dat de krab eene zeeslak doodt, zich vervolgens van hare schulp meester maakt, en dat zij dit, naarmate zij groeit, aan grootere slakken herhaalt, vinden wij waarschijnlijker. Het daarop volgende van de zielsverhuizing der Belgische soldaten in zulke krabben, die in hare schulp kruipen, is daar ter plaatse niet gelukkig aangebragt. Op bl. 4 en 5 des IIden Stuks leest men herhaaldelijk van eenen Keizer en een Keizerrijk van Spanje, zekerlijk eene
vergissing door de gedachte aan karel V. Op bl. 7 wordt eene vertelling van den

{==643==} {>>pagina-aanduiding<<}
armhartigen Abt de la porte met regt voor eene fabel gehouden, maar op bl. 9 weder als waarheid voorondersteld. Op bl. 11 wordt het Spaansche water aan de West- en op bl. 148 des Isten Stuks aan de Oostzijde van Curaçao geplaatst. Bl. 341 (IIde St.) wordt gezegd, dat Engeland ons na een' tweeëndertigjarigen vrede in 1780 den oorlog verklaarde; lees: na een' honderdenzesjarigen vrede, want te Aken in 1748 was Engeland onze Bondgenoot. Ook op de taal is de Schrijver niet overal even zuiver, b.v. IIde St. bl. 2, Curacao heeft - verbonden geweest, en der vaste wal; bl. 321, 334 en 337, der berg; elders toeleg voor toeleide, heigende voor hijgende, enz.
In weerwil dezer feilen, waarvan de meeste van gering belang zijn, komt ons dit werk als zeer nuttig voor, en verdient vooral de opmerkzaamheid en behartiging der zulken, die in betrekking staan tot het beheer onzer Westindische Volkplantingen: zij zullen hier menigen nuttigen wenk, menige belangrijke aanwijzing vinden. Mogt de tegenwoordige treurige toestand dier Koloniën eenmaal eene zoo gunstige verandering ondervinden als Nederlandsch Oostindië, hetwelk ook, na eerst verloren en naderhand eene zeer bezwarende bezitting te zijn geweest, thans, door de bekwaamheid en geestkracht van éénen Man, het edelste pronkjuweel aan de kroon van Nederlands Koning geworden is!

Geschiedenis der aardrijkskundige Ontdekkingen, zoo te land als ter zee, van de vroegste tijden af tot op heden. Door W. Cooley. Uit het Engelsch, met Aanteekeningen van den Vertaler. Iste Deel. Te Haarlem, bij de Erven F. Bohn. In gr. 8vo. 408 Bl. f 3-75.

Zeer laat na de uitgave, schoon - en dit strekke tot verantwoording, immers tot verontschuldiging van Rec. - niet zeer lang na het ontvangen van dit Deel, zetten wij ons, om van hetzelve eenig verslag te geven.
Het bevat de twee eerste Afdeelingen van een zeer belangrijk werk, namelijk een aaneengeschakeld oordeelkundig verhaal van de achtereenvolgende ontdekkingen, waardoor de aardbol allengs meer is bekend geworden, en dat van de oudste tot de laatste tijden. Zoodanig iets ontbrak tot nog toe aan onze letterkunde. Het schrijven van een werk van dien

{==644==} {>>pagina-aanduiding<<}
aard is dan ook geene kleinigheid. Hoeveel oordeelkunde is er noodig in het ziften der soms fabelachtige, soms tegenstrijdige berigten der Ouden; hoeveel kennis van de geschiedenis van zoo vele horden, die in vroegere eeuwen in onderscheidene gedeelten van Europa en Azië omzwierven, en wier gedurig veranderde namen en verblijfplaatsen elk oogenblik den draad doen verliezen; hoe uitgebreide belezenheid in oudere en nieuwere Aardrijkskundigen, Geschiedschrijvers, reisbeschrijvingen, en wat niet al; en dat alles uit de bronnen op te sporen, met juistheid te vergelijken, tot een zamenhangend geheel te brengen; inderdaad een arbeid van grooten omvang! Er is wel vele bouwstof voorhanden; vele Oostersche Volken hadden hunnen heeren, Indië zijnen robertson; maar gansche streken op dit veld waren nog geheel en al onbewerkt. Een Engelschman, cooley, heeft voor de uitvoerige Cabinet-Cyclopedie van lardner ondernomen, eene geschiedenis der aardrijkskundige ontdekkingen, van de vroegste tijden af, te schrijven, en hij is daarin, voor zooverre wij uit het gelezene kunnen oordeelen, gelukkig geslaagd; gelijk de naam van den Schrijver der Nederlanders buiten Europa voor meer, dan eene werktuigelijke vertaling, borg is. Zoodanig een werk kan in ons land niet anders dan goeden opgang maken. Hoe eindeloos toch de stortvloed zij van onbeduidende Romans, wij mogen vertrouwen, dat meer solide lectuur bij ons niet geheel achter de bank ligt, en een werk, waarin het vaderland van schouten, le maire, van noort, tasman, roggeveen (*) en zoo vele andere ontdekkers met luister zal
moeten genoemd worden, zal - het kan niet missen - met welgevallen en volkssierheid ontvangen worden. Wij maken ons dan ook een genoegen van eene eenigzins meer breedvoerige vermelding van dit eerste Deel.
De eerste Afdeeling bevat de Ontdekkingen der oude Volken. De Schrijver begint met de Hebreeuwen. Hij noemt de oorkonde Gen. X met regt eene onwaardeerbare bijdrage tot de geschiedenis der volkenverspreiding. Aan mozes heeft men in het algemeen de vroegste aardrijkskundige berigten te danken; schoon zijne inrigtingen, om op Goddelijken last de

{==645==} {>>pagina-aanduiding<<}
Israëlieten zooveel mogelijk buiten aanraking met vreemden te houden, voor ontdekkingen niet gunstig waren. Hunne kennis te dezen was dan ook zeer eng beperkt. Verder bragten het de Pheniciërs en Karthagers, de Engelschen en Nederlanders der oudheid. Het is te betreuren, dat wij geene oorspronkelijke, schriftelijke berigten aangaande hunne togten hebben. De eersten toch breidden hunne scheepvaart uit, niet alleen op de Middellandsche en Roode Zee, maar ‘aan de eene zijde (volgens het gewone gevoelen) tot Engeland, en misschien tot Pruissen, aan de andere op den Perzischen zeeboezem en de Indische Zee, denkelijk tot Indië toe.’ De Karthagers zonden onder hanno eene ontdekkingsvloot van zestig schepen uit. Het berigt van dezen vlootvoogd (men vindt het o.a. bij heeren, Idéen, D. IV, S. 510, Ned. vert.) draagt alle kenmerken van echtheid. Hij ontdekte een groot gedeelte der westkust van Afrika. Beide deze handeldrijvende volken maakten inzonderheid Spanje (gezocht om edele metalen) bekend. Aangaande togten om de Noord buiten de Straat van Gibraltar zijn de berigten meer verward en onzeker. Het omzeilen van Afrika onder pharao necho, dat schitterende punt in dezen, schijnt op geene goede gronden te kunnen worden tegengesproken. Rennel (Geography of Herodotus, p. 682) en na hem heeren (Idéen, D. II, S. 77) hebben de tegenwerpingen tegen die reusachtige onderneming reeds lang wederlegd. De Schrijver is mede van dit gevoelen, maar past het, en
hieromtrent zijn wij het meer met hem eens dan met den Vertaler, niet toe op den togt der Hebreeuwen onder salomo. De Arabieren dreven meest karavanenhandel, en bragten hierdoor meer toe tot de kennis van sommige binnenlanden in Azië en Afrika. Van hen gaat de Schrijver over tot de Grieken, en maakt eerst opmerkzaam op den invloed der Pheniciërs op dezen. Verder vindt de beroemde Argonauten-togt eene plaats, omtrent welks doel hij eene fraaije gedachte oppert: ‘Misschien heeft wel eene woordspeling de fabel van het gouden vlies doen ontstaan, want rijkdom of schatten, in het Phenicisch malus, komt veel met het Grieksche woord mallus (een vlies) overeen.’ De uittogt is gemakkelijker van de fabelachtige bijhangselen te ontdoen, dan de terugtogt. De aardrijkskunde van homerus is niet te verachten. Zijn dichterlijk verhaal van den Trojaanschen oorlog bevat in dit opzigt veel belangrijks. Het wonderland

{==646==} {>>pagina-aanduiding<<}
der oude Grieksche aardrijkskunde heeft men niet in het Noorden, maar in het Westen te zoeken, met Sicilië te beginnen. Hieromtrent is alles vol fabelen. Hesiodus echter had reeds meerdere kennis. Op het eigenlijke gebied der geschiedenis komt men evenwel eerst met herodotus. De lof van dezen Vader der Geschiedenis, en men mag er bijvoegen der Aardrijkskunde, wordt met verheffing, maar niet te hoog, aangeslagen. De kennis van oostelijk Europa heeft hij aanmerkelijk uitgebreid; die van Azië minder, schoon zijne kundigheid ook hieromtrent meerder was, dan die van zijne tijdgenooten. De kennis, die hij van Afrika verkreeg, was betrekkelijk zeer groot, vooral van Egypte en Lybië. Omtrent westelijk Europa wist hij weinig. De Schrijver noemt het werk van herodotus het kostbaarste geschenk, dat immer aan de letterkunde of wijsbegeerte van eenig volk in deszelfs jongelingsjaren gedaan is. 's Mans ligtgeloovigheid wordt, onzes inziens wat al te sterk, door hem ontkend. Scylax maakte zich vooral verdienstelijk door het bekendmaken van de ontdekkingen der Karthagers; pytheas van Marseille (Massilia) deed eene reis langs de kusten van Spanje en Gallië naar Engeland en het beroemde ultima Thule (denkelijk Shetland), en vervolgens naar de Oostzee. ‘Ook wist hij, dat de thans nog zoo genoemde poolstar (in den staart van het sterrebeeld de kleine Beer) niet naauwkeurig de plaats van het Noorden aanwijst.’ Dit laatste is zeer onnaauwkeurig. In den tijd van pytheas
was de ster Kochab nog poolster.
Aan xenophon, schoon hij de aardrijkskunde niet zeer uitbreidde, heeft men eenige belangrijke bijzonderheden te danken (vooral in zijne Αναβασις). Ktesias bezocht Indië. Hippocrates doorreisde Scythië, Kolchis, Thracië en Klein-Azië. De berigten der genoemde en andere reizigers werden tot een geheel gebragt ‘door een dier buitengewone mannen, aan welke de Natuur het zeldzame regt schijnt te hebben verleend, om theoriën te bouwen, door aristoteles.’ Zijn leerling alexander de Groote (wiens togten de Schrijver, zeker uit ingenomenheid met derzelver belang voor zijn onderwerp, in een veel te gunstig licht plaatst) deed uitgebreide ontdekkingen, en bewerkte eene grootere omwenteling in de kennis der aarde, dan bijna eenige andere gebeurtenis in de oude geschiedenis. Dit, en de scheepstogt van zijnen veldheer nearchus, wordt met

{==647==} {>>pagina-aanduiding<<}
oordeel uiteengezet, waaromtrent men meer uitvoerige en keurige opmerkingen verschuldigd is aan robertson, Historical Disquisition concerning the knowledge, which the Ancients hat of India, (waarvan Rec. eene met een paar goede Kaarten voorziene Fransche vertaling bezit, Amst. 1792, kl. 8vo, en waarvan ook eene Nederlandsche bestaat.) Zekere jambolus zou op Ceylon (Taprobane) vertoefd hebben. Het verhaal zij eene fabel, maar de berigten schijnen echt. Aan eratosthenes en anderen is men veel verpligt. De reis van eudoxus is inzonderheid zeer belangrijk. De Vertaler, van wien het bekend is, dat hij met bijzondere scherpzinnigheid overeenkomsten weet op te sporen, vergelijkt hem in verschillende opzigten fraai bij columbus.
Nu volgen de veroveringen en ontdekkingen der Romeinen. Aan den veroveringsgeest dier heerschzuchtige natie heeft men eenen schat van aardrijkskundige berigten te danken. Van het werk van strabo geeft de Schrijver eene oordeelkundige schets. ‘De geschriften van dionysius periegetes (den reiziger) en van pomponius mela, beide uit de eerste eeuw onzer jaartelling, kunnen echter met stilzwijgen voorbijgegaan worden; zij schreven van anderen uit, of bragten de verstrooide berigten te zamen, en voegden niets bij den reeds verkregen schat van kundigheden.’ Aan julius caesar en aan julianus, die de kusten der Oostzee leerde kennen, wordt regt gedaan. Tacitus levert veel belangrijks; hij is gewigtig voor Brittannië, onschatbaar voor Germanië. Plinius bragt insgelijks veel toe tot de kennis van Germaansch (*) Europa, en zijn verslag van den togt van balbus naar de binnenlanden van Afrika is, hoe kort en onvolledig ook, eene gewigtige bijdrage. Arrianus breidde in zijn handelsberigt de kennis van Indië aanmerkelijk uit, inzonderheid ten aanzien van China. De verdiensten en misslagen van ptolemeus worden naar eisch vermeld. In de eeuw van dezen had ‘de aardrijkskunde der
Ouden haar toppunt bereikt.’ Kort na

{==648==} {>>pagina-aanduiding<<}
zijnen leeftijd zag het Romeinsche rijk hevige schokken door de invallen vooral der Gothen en Hunnen, waardoor zoo vele omwentelingen ontstonden, dat het niet gemakkelijk is, stellige berigten te bekomen.

(Het vervolg en slot hierna.)




Astoria, of avontuurlijke Reize naar en over het Klipgebergte van Noord-Amerika, ondernomen in het belang der door den Heer J.J. Astor opgerigte Pelterij-Compagnie, en beschreven door Washington Irving. II Deelen. Naar het Engelsch. Te Haarlem, bij de Wed. A. Loosjes, Pz. 1837. In gr. 8vo. 677 Bl. f 6-50.

Dit werk behelst een verslag der onderneming van johan jacob astor, eenen Duitscher, die in het jaar 1784 in Noord-Amerika kwam, en aanvankelijk den handel in pelterijen op eene kleine schaal dreef. Maar, nadat zijn vermogen door dien handel grootelijks vermeerderd was, werd hij in het jaar 1809 de stichter en het hoofd van eene Maatschappij, onder de benaming van Amerikaansche Pelterij-Compagnie, en was in staat, om uit zijn eigen vermogen aan die Maatschappij een millioen dollars voor te schieten. Er werd te Nieuw-York een fraai schip uitgerust, de Tonquin geheeten, van 290 tonnen last, met tien stukken en eene equipaadje van twintig koppen. Het moest de bevolking, levensvoorraad, ammunitie en koopmansgoederen overbrengen, welke vereischt werden tot het vestigen van een' versterkten handelspost aan den uitloop der Columbia. De Tonquin ligtte het anker op den 10 September 1810, deed de Sandwich-eilanden aan, en kwam in de lente van het jaar 1811 voor den mond der Orega of Columbia-rivier aan. Daar stichtten de reizigers een versterkt Etablissement, hetwelk, naar het hoofd der geheele onderneming, den naam ontving van Astoria. Korten tijd echter na de vestiging der Kolonie werd het schip de Tonquin afgeloopen door de wilden, en deszelfs bemanning vermoord, op een enkel persoon na, die, doodelijk gewond, den brand in het kruid stak, en zoo zichzelfs en meer dan honderd der aanvallers, bij het springen van het schip, het leven benam. Intusschen was er door den Heer astor eene tweede expeditie te land gereedgemaakt, bestemd om

{==649==} {>>pagina-aanduiding<<}
de Missouri op te varen, en zich over het klipgebergte naar hetzelfde punt te begeven als de Tonquin, eene linie van gemeenschap dwars door het vaste land op te zoeken, en de plekken op te nemen, alwaar de binnenlandsche kantoren zouden kunnen geplaatst worden. Deze expeditie, met de genen, die zich van tijd tot tijd bij het reisgezelschap voegden, uitmakende een getal van omstreeks zestig personen, ging scheep in vier vaartuigen, waarvan één zeer groot en van eene draaibas en twee houwitsers voorzien was, vertrok van St. Louis, aan de Mississipi, een weinig beneden den uitloop van de Missouri, en voer deze laatste rivier op tot tusschen 46o en 47o N.B., 1430 mijlen boven derzelver uitwatering in de Mississipi. Daar kochten onze reizigers van de Aricaras, zijnde de Indianen of inboorlingen van deze landstreek, paarden, en aanvaardden hunnen togt te land naar en over het klipgebergte. Na elf maanden zwervens door een woest land, na het doorstaan van moeijelijkheden en rampen van den vreeselijksten aard en van de schrikkelijkste gevaren, en niet zonder dat eenigen van hen op dien togt omgekomen en verloren geraakt waren, bereikten zij den mond der Columbia en de aldaar door hunne deelgenooten gevestigde volkplanting Astoria. Onder gunstige vooruitzigten knoopten de nieuwe volkplantelingen handelsbetrekkingen aan met de inboorlingen. Spoedig echter deed de wangunst der Engelsche pelterijhandelaars geheel deze onderneming mislukken, en gedurende den oorlog tusschen de Vereenigde Staten en de Engelschen, in 1813, werd Astoria door de laatsten gewapenderhand ingenomen, en deszelfs naam in dien van Fort George veranderd. - Zietdaar den hoofdzakelijken inhoud
van dit werk. De titel en de naam van den Schrijver deden ons vermoeden, dat wij hier meer een romantisch voortbrengsel, dan het verhaal zouden aantreffen van eene reis, die werkelijk heeft plaats gehad. Bij de lezing zelve werden wij onze dwaling gewaar, en overtuigd, dat de beroemde Schrijver inderdaad niets anders gedaan heeft, dan den leiddraad te volgen van de oorspronkelijke dagboeken der genen, die in persoon deze reis gedaan hebben. Moge dan nu de lezer hier al minder vinden van datgene, hetwelk de benaming Avontuurlijke Reize hem doet verwachten, het werk wint er bij in belangrijkheid. Men moet zich inderdaad verbazen over den moed en het beleid van een enkel persoon, die zulk eene onderneming tot stand bragt; eene onderne-
{==650==} {>>pagina-aanduiding<<}
ming, die eenen beteren uitslag waardig was. Tevens ontbreekt het in 't verhaal van deze reis niet aan zoodanige vreemde ontmoetingen, als geschikt zijn om een aangenaam onderhoud op te leveren. Het werk verspreidt licht over verschillende volksstammen en volkskarakters, en over een gedeelte van Noord-Amerika, hetwelk zelden door gewone reizigers bezocht en tot nog toe weinig bekend is. De vertaling komt ons voor wél uitgevallen te zijn; zoodat om dit alles het reisverhaal aanbeveling verdient aan alle beoefenaars van land- en volkenkunde, en over het geheel aan dat gedeelte van ons lezend publiek, hetwelk het nuttige en belangrijke met het onderhoudende en aangename wenscht gepaard te zien.




Nieuwe Werken van het Zeeuwsch Genootschap der Wetenschappen. Isten Deels 3de Stuk. (Dagverhaal der Ontdekkingsreis van Mr. Jacob Roggeveen, met de Schepen den Arend, Thienhoven en de Afrikaansche Galei, in de jaren 1721 en 1722. Met toestemming van Zijne Excellentie den Minister van Koloniën uitgegeven door gemeld Genootschap.) Te Middelburg, bij de Gebr. Abrahams. 1838. In gr. 8vo. XL, 203 en 24 Bl. f 2-90.

Elken beminnaar der Letteren zal het voorzeker verheugen, dat het Zeeuwsch Genootschap der Wetenschappen, sedert eenigen tijd, zoo vele blijken van vernieuwde werkzaamheid begint te geven. Niet alleen de spoediger voortgang in uitgaaf van boekdeelen, maar vooral het belangrijke van den inhoud der werken zelve, kan en moet strekken tot handhaving van den roem des Genootschaps, dien hetzelve bevorens, vooral onder het Voorzitterschap van den zoo verdienstelijken, maar, helaas! aan het Vaderland reeds lang door den dood ontrukten lambrechtsen, verkregen en gevestigd had. Wij hebben reeds voor het eerste Stuk des eersten Deels de Verhandeling over de aloude gesteldheid der Provincie Zeeland, door den Heer abutrecht dresselhuis; wij wachten voor het tweede Stuk de Verhandeling van den Heer rethaan macaré over bij Domburg gevondene Munten en Penningen, die veelal tot dezelfde slotsommen, langs eenen anderen weg van navorsching, henenleidt; en inmiddels ont-
{==651==} {>>pagina-aanduiding<<}
vangen wij thans in het derde Stuk deszelfden Deels de uitgaaf van het zoo lang vruchteloos gezochte Dagverhaal zijner Ontdekkingsreis, door Mr. jacob roggeveen zelven weleer in handschrift gebragt, en waarnaar onder anderen ook de Russische Admiraal krusenstern verlangend uitzag.
De ijverige van wijk, rz. had zestien jaren doorgebragt onder vruchtelooze nasporingen. Corresponderend Lid van het Bataviaasch Genootschap geworden, deed hij aan hetzelve het voorstel, om bij de papieren der voormalige Oost-Indische Compagnie, welke de schepen van roggeveen had verbeurd verklaard, het noodige onderzoek te doen. Dit had ten gevolge, dat Z. Ed. van den Algemeenen Secretaris een afschrift ontving van het Besluit der Indische Regering van den 30 Oct. 1722, en een uittreksel uit hare generale Missive van den 30 Nov. van dat jaar, waaruit bleek, dat een Journaal van roggeveen's eigene hand, als ook van twee zijner schippers of stuurlieden, met de oorspronkelijke Instructiën en meer andere stukken, aan de voorzittende Kamer te Amsterdam, en bij wege van afschrift aan die van Middelburg, in Zeeland, waren gezonden. Wel vervoegde zich de Heer van wijk nu tot Z. Excell. den Minister van Koloniën, Baron van den bosch, en liet die Staatsdienaar een naauwkeurig onderzoek in de oude Archieven der voormalige Oost-Indische Compagnie bewerkstelligen, doch te vergeefs; maar de Heer Mr. p. pous, wien de zorg voor de Archieven der Compagnie's Kamer te Middelburg sedert lang was aanbevolen, werd door den Minister uitgenoodigd, om in die Archieven te zoeken, of er dáár zich welligt een afschrift van dat Dagverhaal mogt bevinden, en zoo ja, hetzelve aan hem, Minister, op te zenden.
Na menigvuldige vergeefsche pogingen, ontdekte de Heer pous eindelijk, geenszins in de papieren der O.I.C., maar in het West-Indische Archief, onverwacht eenen bundel papieren, ten opschrift hebbende: Stukken, touchérende de geconfiskeerde West-Indische Schepen den Arend en Thienhoven, in dato 30 Nov. 1722, en daarbij de authentieke Afschriften van het Dagregister der Reis van Mr. j. roggeveen, met alle daartoe behoorende stukken. Hij gaf daarvan eerst kennis aan den Minister van Koloniën voornoemd, en deed vervolgens verslag in de maandelijksche Vergadering van het Zeeuwsch Genootschap van 7 Dec. 1836. Naderhand is de uit-
{==652==} {>>pagina-aanduiding<<}
gaaf van het gevondene aan gezegd Genootschap toegestaan, en het heeft er zich, naar ons inzien, loffelijk van gekweten.
Het geheel is goed en vrij zuiver van feilen gedrukt. Na een doelmatig Voorberigt, gevolgd van een welgesteld en behoorlijk gestaafd Levensberigt onzes Zeereizigers door Mr. s. de wind, en eindelijk na belangrijke bijlagen, tot het aan 's mans vader arent roggeveen bevorens verleende Octrooi ter bevaring van de Australische Zee, verder tot de uitrusting van Mr. j. roggeveen zelven, tot de onderhandelingen tusschen de O. en W. Indische Compagniën over de gedane verbeurdverklaring, en tot den geslachtboom der familie roggeveen betrekkelijk, ontvangt men het Dagregister zelve, behoudens herstel van eenige ongelijkmatigheden in de spelling van het authentieke Afschrift, hetwelk is nagedrukt. Eenige bijvoegselen besluiten het geheel, en strekken, met deze en gene aanteekeningen onder den tekst, deels tot opheldering, deels vooral tot handhaving der eer van Mr. j. roggeveen, en aanwijzing der meest in het oog loopende valsche opgaven in de zoogenaamde Tweejarige Reize, en in het werk van den Serjant behrens, waarin mede van den togt van roggeveen, doch niet zonder verkrachting der waarheid, verslag werd gegeven. En die beide, van dwalingen overvloeijende opstellen, waren echter tot heden de éénige bronnen, waaruit men de kennis van roggeveen's reistogt putten kon. Hoe gelukkig voor de waarheid van geschiedenis en aardrijkskunde, hoe gelukkig voor de wel eens miskende eer van onzen landgenoot, dat zijne eigene berigten gevonden zijn en het licht zien!
Het werk is deels versierd, deels bruikbaarder gemaakt door het portret van des Zeereizigers vader arent roggeveen, met fac-simile van diens handteeken er onder; door fac-simile der handteekening van Mr. j. roggeveen zelven op de minute van zijn Testament, voor den Notaris cramer, te Middelburg, den 8 Junij 1728, gepasseerd; door de afbeelding van zekere soort van vaartuig, hetgeen men een Tartaan noemde, naar de teekening van den Adelborst damme, en door de bij het werk onmisbare kaart van den Heer Lector de kanter. De steendruk van dat alles is zindelijk uitgevoerd door de Heeren koole en roest te Middelburg.
Wij eindigen onze aankondiging met overschrijving van het

{==653==} {>>pagina-aanduiding<<}
slot van onzes Zeereizigers Levensberigt door den Heer Mr. s. de wind, Vice-President des Genootschaps: ‘Roggeveen zette zich, na deze rampspoedige reis, weder in zijne geboortestad (Middelburg) neder, alwaar hij (gelijk ons uit echte stukken gebleken is) zijne overige levensdagen in zeer onafhankelijke omstandigheden gesleten heeft. Hij is nimmer gehuwd geweest, en overleed te Middelburg in het begin van de maand Februarij 1729, in den ouderdom van 70 jaren. Het jaar te voren was een zoogenaamd Verhaal zijner Reis, onder den titel van: Tweejarige Reize rondom de Wereld, in het licht verschenen. Hij heeft dit Verhaal, 't welk zulk een verkeerd denkbeeld van hem gegeven heeft, dus nog kunnen lezen, en zoo hij het gelezen heeft, hoe moet het hem dan in den avond van zijn leven gegriefd hebben, dat een togt, dien hij met zoo veel ijver ondernomen en met zoo vele gevaren en rampen volvoerd had, hem voor de oogen zijner Landgenooten bijna in een belagchelijk daglicht stelde! Zoude het vreemd zijn, zoo hij zelf de uitgave van zijn Dagregister had bij de hand genomen, en reeds het een en ander tot zijne verdediging had ten papiere gesteld? Zoude het onmogelijk zijn, dat zoodanig Handschrift nog onder de nakomelingen zijner Erfgenamen in wezen ware? De onmogelijkheid hiervan zal wel niemand willen staande houden; en daar het ons bekend is, dat, in meer dan ééne plaats van ons Vaderland, de naam van roggeveen nog in aanwezen is, hebben wij, om misschien dezen of genen op het spoor van 's mans papieren te helpen, hier eene geslachtlijst van roggeveen bijgevoegd, zoo verre wij die uit Stedelijke en andere Registers hebben kunnen opzamelen.’
Reserent wenscht hartelijk, en koestert ook de verwachting, dat het Voorzitterschap van den Heer Professor de jonge aan het Zeeuwsch Genootschap der Wetenschappen de glansrijke dagen teruggeve, waarover het zich, gedurende het Praesidium van nu wijlen den Heer Mr. n.c. lambrechtsen van ritthem, zoo dikwijls verblijden mogt.




Handboek voor Notarissen, volgens de Nederlandsche Wetgeving. Bevattende: eene behandeling van alle die onderwerpen, welke bij de onderscheidene Wetboeken voorkomen,

{==654==} {>>pagina-aanduiding<<}
en op de Notariéle practijk toepasselijk zijn; alles opgehelderd door voorbeelden en voorschriften van de onderscheidene Akten, met eene opgave tevens van die bepalingen, waarin de nieuwe Wetgeving van de Fransche verschilt. Door Mr. P. Mabé, Jun., Regter Plaatsvervanger in de Regtbank van Eersten Aanleg, Advocaat en Notaris te Haarlem. Iste Deel. Tweede verbeterde Druk. Te Haarlem, bij de Wed. A. Loosjes, Pz. 1838. In gr. 8vo. XXVI en 288 Bl. f 3-:

Handboek voor Burgers en Kooplieden, houdende voorbeelden van Akten, welke in burgerlijke zaken en zaken van koophandel, volgens de wet, onderhandsch mogen worden opgemaakt. Uit het Fransch vertaald, vermeerderd, en naar de nieuwe Wetgeving omgewerkt, door Mr. C. Themmen. Te Kampen, bij K. van Hulst. 1838. In kl. 8vo. XII en 189 Bl. f :-90.

De duidelijkheid, eenvoudigheid, juistheid en beknoptheid van het Handboek der Notarissen door goux zullen wel altijd bewonderd worden. De form, waarin het is opgesteld, bij wege van vragen en antwoorden, maakt het voor een leerboek uitnemend geschikt, en de telkens daarin voorkomende formulieren zijn kort en zakelijk. Het Handboek van Mr. mabé, thans naar de nieuwe wetgeving door hem omgewerkt wordende, is in doorloopenden stijl. Het is meer een werk van diepere studie en breedvoeriger van inhoud. Naar het eerste Deel te oordeelen, (zijnde de andere twee Deelen dezer omwerking nog niet verschenen) kunnen wij het den Notarissen ruimschoots aanbevelen, daar het hun, bij de verandering der wetgeving, van zeer veel dienst kan zijn. Niet alle voorkomende formulieren zullen evenzeer bevallen; maar het was ook den Schrijver niet te doen om de Notarissen te leeren, hoe zij hunne Akten zullen opstellen. Ieder volge daarin zijne manier, zoo die slechts doelmatig is. Hier was de zaak, zoodanige voorschriften te leveren, waarin het kenmerkende der Nederlandsche wetgeving op den voorgrond stond, en bij welker hoofdzakelijke volging men voor nulliteiten en boeten bewaard bleef. Hartelijk wenschen wij, dat de nieuwe wet op het Notariaat vóór de uitgaaf van het laatste Deel het licht zie: want anders zou daardoor veel aan dit Handboek, buiten schuld des Schrijvers, blijven ont-
{==655==} {>>pagina-aanduiding<<}
breken, zoodra die nieuwe wet eenmaal zal vervaardigd en aangenomen zijn.
Van veel nut voor Burgers en Kooplieden is ook het hier mede aangekondigde Handboeksken van Mr. themmen. Alleen wenschen wij, dat ieder zich toch herinnere, dat, al staat het vrij, meest alle Akten onderhands te maken, dezelve desniettegenstaande zelden de zekerheid, en nooit den waarborg leveren, alleen te vinden bij Akten voor Notarissen verleden, als welke Notariéle Akten niet slechts geloof verdienen tot inschrijving ter zake van valschheid, maar ook dit voorregt bezitten, dat de Ambtenaar voor schaden en intresten verantwoordelijk is, voor zoo veel er, door zijn verzuim, iets aan ontbreken mogt. Tegen zoogenaamde zaakwaarnemers, die onderhandsche Contracten maken, heeft men nimmer eenige Actie tot schadevergoeding, als er iets aan hun werk ontbreekt, omdat de stukken, door hen in waarheid vervaardigd, door de partijen alleen worden geteekend, en dus als het werk der partijen zelve worden beschouwd.

Rienzi, de laatste der Tribuns. Naar het Engelsch van E.L. Bulwer. IIIde Deel. Te Deventer, bij M. Ballot. 1837. In gr. 8vo. f 3-20.

Voldoende aan de belofte, bij de voorloopige aankondiging van de twee eerste Deelen gegeven, gaan wij nu van dezen Roman des bekenden bulwer eenig verslag geven.
De held is een historisch persoon, nicolao (hier cola) di rienzi, ook nicolao lorenzo genoemd. De geschiedenis doet hem kennen als een man, die in de helft der 14de eeuw Rome in rep en roer bragt. Door krachtige volkswelsprekendheid, hem algemeen toegekend, wist hij het Romeinsche gemeen tegen de Adelregering van dien tijd in het harnas te jagen, ware en vermeende grieven breed uitmetende, en zich tot Heer van Rome, onder den naar vrijheid zweemenden naam van Tribun, wetende te verheffen. Buitengewoon stout van bestaan, schermende met de groote herinneringen, aan de geschiedenis zijner vaderstad verbonden, Paus noch Vorsten ontziende, verhief hij zich tot het hoogste gezag, gerugsteund door de massa der bevolking, verdreef den Adel, vleide het volk, maar speelde, om eene uit-
{==656==} {>>pagina-aanduiding<<}
drukking, elders (*) aangaande hem gebezigd, over te nemen, ‘op zijne beurt (gelijk het gemeenlijk gaat) den dwingeland.’ Verdreven, begaf hij zich, na vele omzwervingen, tot den Paus te Avignon, die hem eerst gevangen zette, doch daarna, uit staatkunde zoo het schijnt, als Gezant naar Rome zond, waar hij op nieuw den ouden invloed wist te herwinnen, door zijne welsprekendheid andermaal het volk betooverde, doch in een oproer gedood werd, nadat zijn paleis in brand gestoken was, en hij te vergeefs gepoogd had, in een bedelaarsgewaad te ontsnappen.
Deze gelukzoeker, want meer schijnt hij toch inderdaad niet geweest te zijn, en als zoodanig door de Italiaansche Geschiedschrijvers, en door gibbon, wiens oordeel over de latere Romeinsche Geschiedenis alles behalve oppervlakkig is, beoordeeld; deze man wordt onder de handen van bulwer een geheel ander personaadje. De bekende staatkundige denkwijze van den Engelschman schijnt hem hier te hebben vooringenomen. Althans rienzi wordt bij hem een volksheld; een magtige en heldhaftige verdediger van het tooverdenkbeeld: volksvrijheid; een beschermer tegen ondragelijke (dat spreekt van zelf) onderdrukking; een willem van oranje b.v. tegen de Spaansche overheersching; schoon bulwer hem, zonderling genoeg, herhaaldelijk en met welbehagen vergelijkt met napoleon, met wien hij ook in gelaat eenige overeenkomst zou gehad hebben. Vreemd is het toch, dat deze Fransche gelukzoeker, een van de grootste Despoten, die er ooit geweest zijn, de afgod is geworden van de vrijheidsmannen onzer dagen. Doch dit in het voorbijgaan.
Het werk is volstrekt geene levensbeschrijving van rienzi; eene reeks noeme men het liever van tafereelen uit de meest lichtende punten in zijn leven, naar de regelen van den historischen Roman aaneengevlochten, doormengd met episoden, die echter allen, en anders kan men het ook van deze geoefende hand niet verwachten, met het hoofdonderwerp zamenhangen. De Roman heeft dus, om het zoo te zeggen, een Episch voorkomen. De belangstelling klimt gedurig, schoon het eerste Deel, maar dit schijnt meer en meer mode te worden, hier en daar vrij vervelend is, zoo zelfs,

{==657==} {>>pagina-aanduiding<<}
dat Rec. zich soms geweld moest aandoen om voort te lezen. Het vervolg vergoedt dit echter rijkelijk. Rienzi, met één woord, is een der kunstigste Romans, die wij immer lazen; niet zoozeer door het ingewikkelde van knoop en situatiën, in welk opzigt wij den Jood van spindler nog niet overtroffen hebben gevonden; maar door schildering, karakters, stijl, en wat verder van den kant der kunst voor zulke geschriften eene aanbeveling is. Meesterlijk b.v. is de teekening der karakters in derzelver fijnste nuances. Wij noemen alleen den trotschen orsini; den woesten walter de montreal, een der meest uitgewerkte karakters; den onbuigzamen smid cecco del vecchio; den edelen adriano di castello, een der schoonste; de praalzieke nina di raselli, rienzi's gade; de zachte, beminnelijke irene, zijne zuster, allen met fijne menschenkennis geschilderd. Het eenige, dat wij in dit opzigt zouden aanmerken, is de min natuurlijke snelle overgang van liefde en bewondering tot gloeijenden haat tegen rienzi bij angelo villani. Dat hij na den dood van walter de montreal den Tribun niet meer met die verkleefdheid aanhing, is allezins natuurlijk; maar het ware, dunkt ons, meer overeenkomstig het anders niet ongunstige karakter van dien jongeling geweest, dat dankbaarheid jegens zijnen weldoener hem hadde wederhouden van aldus te handelen. - Wij zeiden zoo even, dat het werk het voorkomen heeft van tafereelen, die eenigzins op zichzelve staan. Daaraan mag wel iets toebrengen, dat vele partijen zoo uitstekend levendig geschilderd zijn. Hierin ligt, naar ons gevoel, de meeste voortreffelijkheid van het werk. Meesterstukken zijn b.v. de moord van
rienzi's broeder; de uitlegging van het oude opschrift; rienzi's huldiging; zijn paleis; angelo's aankomst bij nina; het vatten op een gastmaal, de veroordeeling en begenadiging der zaamgezworene Edelen, en wat niet al! Maar vooral die onovertrefbare schildering van de pest te Florence, met thucydides te vergelijken, welke alles achter zich laat, wat wij van dien aard ergens lazen, en met regt verschrikkelijk schoon kan heeten. Men hoore eenige regels uit het begin: ‘Alles was stil, ledig en verlaten; en zelfs het licht des Hemels had eene ziekelijke en akelige flikkering. De vensters en deuren der stulpen, aan de zijde des wegs, waren grootendeels digt gesloten, en stonden er al enkele open, ner-
{==658==} {>>pagina-aanduiding<<}
gens werd men iemand der bewoners gewaar. De ploeg lag stil, het spinrad snorde niet, mensch en dier hadden eenen akeligen rustdag. Er was een schrikkelijker vloek over het land uitgesproken, dan de vloek van caïn. (?) Nu en dan kruiste eene enkele gestalte, gewoonlijk in het donkere gewaad van een' kloosterling gehuld, den eenzamen weg, zag den reiziger met een loodkleurig aangezigt verwonderd aan, repte zich verder en verdween in de eene of andere woning, uit welke zich het flaauw gekreun van een' stervende deed hooren, hetwelk men, zoo de vreeselijke stilte niet alom geheerscht had, naauwelijks op den drempel zoude hebben vernomen. Toen de reiziger de stad naderde, werd het tooneel wel minder eenzaam, maar nog akeliger. Daar zag men karren en draagstoelen, met digte bekleedselen omwonden, diegenen verbergende, welke in de vlugt hunne veiligheid zochten, vergetende, dat de Pest overal was! En toen deze sombere rijtuigen, voortgetrokken door paarden, half ontvleeschde, schaduwachtige geraamten, welke slechts met moeite verder kropen, hem langzaam als lijkwagens ontmoetten, brak somtijds een
schreeuw de algemeene stilte af, en de klepper des reizigers sprong verschrikt ter zijde, wanneer de een of andere rampzalige, bij wien de plage uitbrak, door de zelfzoekende onmenschelijkheid zijner makkers uit het rijtuig geworpen en op den weg alleen werd gelaten, om te sterven! Digt bij de poort hield een wagen stil, en een gemaskerd man wierp zijne lading in eene groene, slijmige sloot, aan den rand van den weg. Deze bestond uit kleederen en gewaden van allerlei soort en prijs; de geborduurde mantel van den hoffelijken pronker - de kap en sluijer der edelvrouw - en de gescheurde plunje van den boer. Terwijl de ruiter de bezigheid van den gemaskerde gadesloeg, zag hij eene vermagerde en uitgehongerde kudde zwijnen, op hoop van voedsel, zich naar de plek spoeden, en de reiziger sidderde bij de gedachte, wat voedsel zij veelligt reeds hadden genuttigd. Doch eer hij de poort bereikt had, vielen diegenen der dieren, welke het ijverigst in de besmette kleederen hadden rondgewroet, dood onder hunne makkers neder.’
Ook van tijden en zeden is de teekening getrouw en levendig. De verdrukking door de Baronnen, die tirannen der Middeleeuwen; Rome, nog vol van de heerlijkste gedenkstuk-
{==659==} {>>pagina-aanduiding<<}
ken der oudheid, maar die dagelijks werden mismaakt of geplunderd; de ontwakende vrijheidszin bij den middelstand; de ruwe krijgsmansvormen der vrijcorpsen; - maar wij kunnen alles niet opnoemen.
De Vertaler heeft zijne taak loffelijk verrigt. Niet alleen het proza is goed overgezet, maar ook de liederen en dichtstukken, hier en daar nog al eens voorkomende. De schoone poëzij der meesten was dan ook eene zorgvuldig bewerkte vertaling waardig. Woorden echter, als Nympholept, gekaproend, en het veelvuldig voorkomende visioen, zijn vlekjes, die wij ons herinneren gevonden te hebben. Genius voor genie, D. III, bl. 160, zal eene drukfout zijn.
Drie der nieuwste Romans verplaatsen den lezer in de helft der 14de eeuw; ines de castro door Mss. bray in Portugal, de Roos van Dekama in ons Vaderland, en rienzi in Rome. Alle drie kunnen, onzes inziens, naast de voortreffelijkste gewrochten in dit vak geplaatst worden; schoon wij voor ons ze in de opgenoemde orde zouden rangschikken. Zij verdienen niet, voor den dagelijks aanwassenden stroom van Romans af te drijven, en over een paar jaren als oude afgezaagde kost ter zijde geschoven te worden. Voor de blijvende waarde van meesterstukken wordt er misschien te veel geschreven, althans stellig te veel vertaald.

Jonathan Jefferson Whitlaw, of Tooneelen aan de boorden van den Missisipi. Door Mrs. F. Trollope. II Deelen. Uit het Engelsch. Te Haarlem, bij de Wed. A. Loosjes, Pz. 1837. In gr. 8vo. 585 Bl. f 5-60.

Volgens het Voorberigt van den Vertaler is dit reeds het vijfde werk, dat van dezelfde Schrijfster in onze taal wordt overgebragt. Ofschoon dit nu op zichzelf geen voldingend bewijs is voor de waarde van dezen Roman, bewijst het toch, dat de aftrek, welke aan de vroegere werken van Mrs. trollope bij ons lezend publiek ten deel is gevallen, den Uitgever genoegzame aanmoediging heeft verschaft, om ook dit voortbrengsel onzen landgenooten aan te bieden. Wij hopen, dat ook het thans aangekondigde werk dezelfde gunstige ontvangst zal genieten. De tooneelen, die hier geschilderd worden, zijn zoodanig, dat zij ons de natuurlijke

{==660==} {>>pagina-aanduiding<<}
gesteldheid van het land en het karakter van deszelfs bewoners levendig voorstellen. Vooral is het de worsteling van de voor- en tegenstanders der slavernij in de Noord-Amerikaansche Staten, welker uitwerkselen worden beschreven, door inweving in het verhaal van gebeurtenissen, die, ten gevolge der zoogenaamde Lynchwet, werkelijk hebben plaats gehad. Bij de vermelding, welke wij hier vinden, van een in Engeland of Amerika bestaand volksbegrip, alsof dit menschenras de nakomelingschap ware van kaïn, wiens geslacht toch met geheel het eerste menschdom door den zondvloed verdelgd is, dachten wij: zou dit ook eene dwaling zijn der Schrijfster of des Vertalers? Wij zouden hier Kanaän noemen, en het er voor houden, dat dit volksbegrip zich grondt op den vloek van noach: Vervloekt zij Kanaän: een knecht der knechten zij hij zijnen broederen! (*) Deze enkele aanmerking ontneemt niets aan de doorgaande waarde van het werk, welks goede zedelijke en godsdienstige strekking, waardoor het zich gunstig onderscheidt van zoo vele andere vertaalde Romans, hetzelve allen lof en aanbeveling waardig maakt.

De Poolsche Jood, geschiedkundige Roman. Naar het Hoogduitsch van Wilhelmina Sostmann, geb. Blumenhagen. II Deelen. Te Amsterdam, bij L. van der Vinne. In gr. 8vo. 526 Bl. f 5-20.

Wij zijn waarlijk verlegen met dit werk, en in het onzekere, wat wij van hetzelve zullen zeggen. Wanneer vooraf bepaald is, wat een Roman is, welke vereischten zoodanig lettergewrocht bezitten moet, dan hangt het gunstig of ongunstig oordeel geheel af van de eenmaal aangenomene bepaling en de vooraf vastgestelde vereischten. In vele opzigten wijkt het hier geleverde verhaal af van de gewone Romans. Het hier voorkomende wonderbare behoort niet zoo zeer tot datgene, waarvan het geloof heden ten dage in de mode is. Men ontmoet hier Dierlijk Magnetismus noch Vampyrismus, maar Cabbalistiek, Alchymie, het Levenselixir van paracelsus, den Steen der Wijzen, toovermiddelen om schooten steekvrij te maken, natuurlijke en bovennatuurlijke gehei-
{==661==} {>>pagina-aanduiding<<}
men der oude Egyptische Wijzen, opgespoord in het binnenste der Piramiden. Van deze zijde beschouwd, gelijkt het verhaal veel naar eene der vertellingen van de duizend-eneen der Arabische nachten. Uit een ander oogpunt beschouwd, kan de inweving van hedendaagsche gebeurtenissen, bij voorbeeld van den togt der Franschen in 1812 en 1813 in Rusland, de opstand der Polen in 1830, de levendige voorstelling van belangrijke omstandigheden van beide deze gebeurtenissen, gerangschikt worden onder het beste, wat onder den naam van geschiedkundige tafereelen aangeboden wordt. In den Poolschen Jood nathanael borawski bestrijden eer- en geldzucht, liefde voor zijn Poolsch vaderland en voor zijn geslacht nu eens elkander, dan weder sporen zij vereenigd hem als onwederstaanbaar aan tot het trotseren van gevaarlijke avonturen en het ondernemen van vermetele ontwerpen. Het tooneel der geschiedenis wisselt gestadig af. Beurtelings is het in Konstantinopel, Egypte, Polen, Moskow, Petersburg en in de meest afgelegene gedeelten van het Russische Keizerrijk. Wij
kunnen niet ontkennen, dat het geheel ons eene onderhoudende lectuur heeft opgeleverd. Zijdelings heeft menig gedeelte van dezen Roman eene goede zedelijke strekking, en niets trok onze aandacht, hetwelk voor de goede zeden schadelijk was. Er wordt aan de hier voorkomende Polen menig woord in den mond gelegd, hetwelk den meer bezadigden lezer ongepast voorkomt; dit kan niet anders zijn in eene schildering van het karakter dezer ongelukkige natie. Van ganscher harte vereenigen wij ons met de woorden der Schrijfster, aan het slot van haar werk: ‘Gelukkig het volk, dat van den rustigen en vreedzamen gang der wereldgeschiedenis slechts zulke veranderingen verlangt, welke met de behoeften des tijds niet strijdig zijn!’




De Lotgevallen van de Familie Walstruik, of Nederland gedurende eene halve Eeuw. Oorspronkelijke Roman. Door J. de Quack. II Deelen. Te Amsterdam, bij J.C. van Kesteren. 1838. In gr. 8vo. 653 Bl. f 6-:

Eischt de aard van dit tijdschrift, dat wij onze lezers bekend maken met het meeste, hetwelk de Nederlandsche drukpers als lectuur voor den beschaafden stand oplevert, zoo

{==662==} {>>pagina-aanduiding<<}
zijn wij daardoor tevens genoodzaakt, al dikwerf ons bezig te houden met het aankondigen en beoordeelen der menigvuldige voortbrengselen van vreemden bodem, die door onze vertalende landgenooten in een Nederlandsch gewaad worden gedost. Ongaarne zien wij de pogingen mislukken van zoodanige Schrijvers, die er naar trachten, om oorspronkelijke werken in onze taal te leveren; telkens verheugt het ons daarentegen, wanneer wij onder de papieren kinderen, die ons aangeboden worden, eenen telg aantreffen, die zijne afkomst niet verloochent en dezelve tot eer verstrekt. Waar de geest van een werk echt vaderlandsch is, daar zal de liefde tot het vaderland, bij den anders gestrengen, maar vaderlandschen Recensent, menigte van letterkundige zonden bedekken. Wat het werk, hetwelk wij thans aankondigen, betreft, willen wij onze lezers niet van het genoegen, dat wij zelve smaakten onder de lezing, berooven, door eene opgave van den inhoud van dezen Roman. Daardoor toch gaat het verrassende der ontknooping verloren. De lotgevallen van de familie walstruik zijn van dien aard, dat zij de belangstelling van den lezer op eene aangename wijze bezig houden. De gebeurtenissen, in ons vaderland voorgevallen gedurende het tijdvak eener halve eeuw, van 1781 tot 1831, worden op eene onderhoudende wijze voorgesteld. Onder het lezen herinnerden wij ons hetgeen wij reeds als kinderen uit den mond van onze ouders en der vaderlandsche helden zelve hoorden verhalen over den zeeslag bij Doggersbank. Nogmaals zagen wij voor ons de Franschen van 1795, de Anglo-Russen van 1799, en het kortstondige Koningschap van lodewijk napoleon. Wij wijdden eene weemoedige herinnering aan 's lands diepe vernedering gedurende onze inlijving in het Fransche Keizerrijk, en genoten nogmaals de vreugde over 's lands herstelling in den rang der onafhankelijke
Staten, en over de gebeurtenissen, die dienstbaar waren, om ons gedurende de laatste acht jaren bij het genot van onze voorregten te handhaven. Wij hoorden en zongen als 't ware nog eenmaal de volksliederen van onze kindschheid en jeugd. Misschien zijn wij zelve, ofschoon dan onwillekeurig en buiten ons weten, een weinig afgewend van den voorvaderlijk vaderlandschen toon, en is het daaraan toe te schrijven, dat wij sommige gedeelten van dezen Roman wat al te wijdloopig vonden, bij voorbeeld liefdesverklaringen en huwelijksonderhandelingen. Ook behooren Romanschrijvers den raad

{==663==} {>>pagina-aanduiding<<}
van quinctilianus: mendacem memorem esse oportet, (*) niet te verwaarloozen. Van de weduwe muhlhausen wordt eerst gezegd, dat het geld van hare huwelijksvoorwaarde bij het leven van haren echtgenoot voor het grootste gedeelte verteerd was, en naderhand wordt zij nog eens beklaagd, omdat die zelfde som, dan weder tot derzelver volle beloop uitgedrukt, bij onze inlijving in het Fransche Keizerrijk getiërceerd was. - Hoe Bijbelvast wij ook meenen te zijn, de plaats, waar salomo zegt, dat ledigheid een Duivels-oorkussen is, hebben wij niet kunnen vinden. - Deze kleine aanmerkingen wenschen wij echter, dat den Schrijver niet zoo zeer afschrikken, als wel opwekken zullen, om, bij het verder voortgaan op het ingeslagen spoor, dergelijke misslagen te vermijden. Eene gunstige ontvangst van dezen Roman, die dezelve in allen opzigte waardig is, moedige hem aan, om verder tot bevordering van het nut en genoegen zijner landgenooten werkzaam te zijn!





Mijne belangstelling in uw geluk. De Christelijke liefde aan den Jongeling, bij zijne optrede in het werkzame leven. Door J. Brave, Predikant te Amsterdam. Te Amsterdam, bij W. Brave, Jun. 1837. In gr. 8vo. 43 Bl. f :-50.

Schetsen uit den jeugdigen leeftijd van Walter Ferguson, den Zoon van een Schotsch Predikant. Naar de derde Engelsche uitgave, door G. Engelberts Gerrits. Te Amsterdam, bij G. Portielje. 1837. In kl. 8vo. 164 Bl. f 1-20.

Regt en Onregt, voorgesteld in de Geschiedenis van de Tweelingzusters Roosje en Agnes. Door eene Moeder. Uit het Engelsch naar de zesde uitgave. Met Plaatjes. Bij denzelfden. In kl. 8vo. 128 Bl. f 1-10.

De Savoijaard. Een Verhaal voor de Jeugd. Naar het Hoogduitsch van H. Grünewald. Met 8 Plaatjes. Te Deventer, bij M. Ballot. 1837. In kl. 8vo. 87 Bl. f 1-25.

Vier boekjes voor de jeugd, elk in zijne soort zeer aanprijzenswaardig.

{==664==} {>>pagina-aanduiding<<}

Het eerste is uiterst geschikt, om aan jongelingen, bij het verlaten der scholen, met invulling van den naam, te worden ter hand gesteld, waartoe de geringe uitgebreidheid en alzoo de lage prijs mede toebrengt. Christelijke wijsheid is in elken regel te lezen.
Het tweede wordt door den Vertaler met regt een ‘gulden boeksken’ genoemd; menschenkennis en godsvrucht van den inhoud, bevalligheid van voordragt, zuiverheid van taal en keurige netheid van uitvoering wedijveren in hetzelve met elkander, en vormen een fraai geheel.
Het derde is meer voor meisjes geschreven. Enkele bijzonderheden, zoo als bl. 58 volg., behooren in ons vaderland niet te huis, en hadden dus bij de vertaling kunnen achterblijven.
Het vierde leest mede aangenaam. Ware deugd en hartelijke ouderliefde erlangen er in uitwendige sortuin eene schitterende belooning. Dat is in het werkelijke leven niet altijd zoo; maar het voorbeeld diene der jeugd tot aanmoediging.
Meer kunnen noch behoeven wij van deze boekjes te zeggen.





Kleine Verhalen voor lieve vaderlandsche Kinderen. Door Petronella Moens. Met gekleurde Plaatjes. In 12mo. f 1-45.

P. Blanchard's korte Vertellingen voor jonge Kinderen. Naar den 8sten Druk uit het Fransch, door D. Bomhoff, H. Zoon. Met Plaatjes. In kl. 8vo. f :-85.

Gesprekken van een klein Meisje met hare Pop. Door Mevr. De Renneville. Naar den 5den Druk uit het Fransch, door denzelfden. Met Plaatjes. In 12mo. f :-75.

Leerzame Kermiswandelingen voor Knapen en Meisjes. Tweede Druk. Met gekleurde Plaatjes. In 12mo. f :-60.

Allen te Deventer, bij A.J. van den Sigtenhorst.

St. Nicolaas en Nieuwjaar zijn weder op handen. Geeft den lieven kleinen, elk naar vereisch, deze boekjes ten geschenke, en hun dank zal uwe belooning zijn. Waar eene p. moens hare pen, een bomhoff zijnen naam leent, kan men veilig zijn geld besteden. Al de boekjes zijn met plaatjes versierd: dit woord past op de meeste, en sommige zijn zelfs fraai. Dit is van meer belang, dan men gemeenlijk bedenkt: zoo worden oog en smaak geoefend, gelijk door slechte bedorven.





{==665==} {>>pagina-aanduiding<<}

Boekbeschouwing.

Paulus, de Apostel van onzen Heer Jezus Christus. Door T.F. Uilkens, Predikant te Loppersum. In twee Deelen. Iste Deel. Te Groningen, bij R.J. Schierbeek. 1838. In gr. 8vo. 325 Bl. f 2-80.

In eenen tijd, waarin velen beproefd hebben, en nog beproeven, hunne Romans en romantische Verhalen van de ware Geschiedenis te ontleenen, is het niet vreemd, dat iemand op de gedachte komt, om zulke stof ook in de Bijbelsche Geschiedenis te zoeken. Ja ditzelfde, mag men zeggen, deden ook reeds, hoewel in anderen vorm, Dichters van vroeger' en later' tijd, die Bijbelsche personen tot hunne dichtstof kozen, en, met meerdere of mindere getrouwheid, aan de Geschiedenis de schepping der Verdichting vereenigden. Wij vinden hierin op zichzelf juist niets verwerpelijks, mits dat het met die waardigheid geschiede, welke het belang en de hooge ernst der zaken vorderen: wordt het wél behandeld, dan kan het zelfs voor dezen en genen een middel zijn tot aanprijzing der belangrijkste waarheid; en in zoo verre hebben wij daar vrede meê. Intusschen zouden wij geenszins verlangen, dat van dien vorm veel gebruik gemaakt wierd: het is toch voorwaar ieders zaak niet, zich in den toestand, in de denkwijze, en vooral in den godsdienstigen zin dier Bijbelsche tijden en personen geheel te verplaatsen; en nogtans moeten hier vooral verdichting en waarheid getrouw overeenstemmen, en de eerste moet geen nieuwmodisch Europeesch kleed voor de oude Oostersche, ja voor de reinste hemelsche waarheid worden, opdat de heiligste en Goddelijkste zaak door het menschelijke niet worde ontluisterd.
Deze aanmerkingen meende Rec. meer in het belang der zaak te moeten mededeelen, dan wel met betrekking

{==666==} {>>pagina-aanduiding<<}
tot het bovenstaande werk, dat hij nu kortelijk gaat aankondigen. - De Heer uilkens heeft gewis een' der beroemdste Bijbelmannen tot onderwerp gekozen, van wiens merkwaardige en voor de wereld belangrijke geschiedenis genoeg bekend is, om aan de waarheid, en genoeg onbekend, om aan de verdichting stof te leveren. De Schrijver heeft dan ook van beide, voor zoo verre dit eerste Deel strekt, over 't geheel een zeer goed gebruik gemaakt: hij is aan de historische waarheid, zoo als zij door lucas verhaald wordt, getrouw gebleven; en hij heeft er zulke episoden ingevlochten, die doorgaans op den toenmaligen toestand van tijden, zaken en personen gegrond, of althans daarmede overeenkomstig zijn, en het alles tot één geheel zamenbinden, waartoe onder anderen het driejarig verblijf van paulus in Arabië, Gal. I:17, 18, maar waarvan wij geene bijzonderheden weten, hem geschikte stof aanbiedt. Misschien zou zelfs, deze uit des Schrijvers standpunt beschouwd wordende, het zuiver historische hier en daar, behoudens de hoofdzaken, nog wel eenige meerdere ruimte van dichterlijke fictie toegelaten hebben, dan de Schrijver zich veroorloofd heeft; zoo als b.v. de geschiedenis des overgangs van paulus tot het Christendom, die hier al zeer kort en bijna al te droog historisch verhaald wordt. Groote romantische in- en ontwikkelingen, woeste in- en uitvallen der verbeelding, onnatuurlijke overspanningen en overdrevenheden moet men hier niet zoeken; maar eene aangename verscheidenheid van tooneelen en voorvallen brengt eene goede afwisseling te weeg en houdt de aandacht gaande, en een gematigde, maar nogtans genoegzaam levendige stijl doet het doorgaans met genoegen lezen. Rec. mag het dus, waar dusdanige vorm verlangd worde of behoefte moge zijn, als een voor onze Letterkunde vereerend en ook voor Christelijken zin aanprijzenswaardig werk,
gerust aanbevelen, zonder door verdere mededeeling der bijzonderheden den Lezer de nieuwheid te ontnemen.





{==667==} {>>pagina-aanduiding<<}

Avondmaalsboek, of Beschouwingen en Overdenkingen vóór, bij en na de viering des Avondmaals. Door A. Radijs, Predikant te Doesborgh. Te Doesborgh, bij Kets en Lambrechts. 1838. In gr. 8vo. 291 Bl. f 2-90.

Bijbelsch Huisboek, of Christelijke Overdenkingen over sommige Bijbelplaatsen des N.T., vooral ingerigt voor huiselijk gebruik. Door en bij dezelfden. IIde Stuk. In gr. 8vo. 256 Bl. f 2-50.

Aanleiding tot Godsdienstige Overdenkingen, op iederen dag des jaars 1838. Januarij-Junij. Te 's Gravenhage, bij A. Kloots. 1838. In gr. 8vo. Bl. 1-272. f 2-40.

1. De Eerw. radijs is ongetwijfeld veel te goed bekend met het veelzijdig belangrijke en nuttige, dat tot stichtelijke lectuur over het Avondmaal in onze taal voorhanden is, om niet te weten, dat wij aan iets dergelijks juist geene groote behoefte hadden. Dit neemt echter niet weg, dat dit Avondmaalsboek met nut gebruikt kan worden. Het bevat trouwens vele stichtelijke gedachten; en dat de geest, waarin het geheel is geschreven, regt goed is, daaraan zal wel niemand, die met de schriften van den Heer radijs bekend is, een oogenblik twijfelen. Wij kunnen evenwel niet ontkennen, dat eene zekere breedvoerigheid, of, om het bij den waren naam te noemen, gerektheid, ons hier en daar minder behaagde; gelijk er dan ook vrij wat voorkomt, dat even goed in elk ander boek tot Christelijke stichting, dan juist in een over het Avondmaal, te huis behoort. Ook meenen wij, in het onderhavige meer, dan in andere schriften van dezelfde hand, eene zekere zwelling van stijl te hebben aangetroffen, die ons des te minder bevalt, naarmate zij meer aan het poëtisch proza nadert. Wij behoeven daarvan geene stalen aan te voeren; de

{==668==} {>>pagina-aanduiding<<}
lezer kan ze meer, dan ons lief is, vinden. Bij sommigen moge die aangeslagen toon welgevallig zijn, als hebbende iets erbaulichs; ons smaakt verstandige redenering, die daarom geene drooge behoeft te zijn, veel beter, en het opwekkende, vertroostende, hartverheffende heeft bij ons eene dubbele verdienste, wanneer het kort is. Naar het Voorberigt te oordeelen, heeft de Schrijver plan, onder anderen, aanleidingen tot aanspraken aan de Avondmaalstafel, ten behoeve zijner jongere Ambtsbroeders, in het licht te zenden. Dit moeten wij hem welmeenend afraden; niet omdat wij hem niet in staat achten, om daarvan uitmuntende proeven te geven; het tegendeel is dubbel waar; maar dewijl wij ons overtuigd houden, dat zich het houden van doeltreffende aanspraken aan de tafel des Heeren evenmin door theorie of modellen laat aanleeren, als het uitspreken van een gepast en treffend gebed. De proeven, door van der veen van de bedoelde aanspraken gegeven in zijn Handboek over het Avondmaal, hebben ons in deze overtuiging eerder versterkt, dan die verzwakt. Wij voor ons althans bemerken telken male, hoeveel individueels zich ongemerkt in deze aanspraken vlecht, en het zien van éénen enkelen dischgenoot geeft niet zelden eene geheele wending aan de voorgenomene rede, die doorgaans na dergelijke indrukken van het oogenblik niet minder hartelijk wordt, en hierdoor, mogen wij denken, te beter haar hoofddoel bereikt. Zoo vloeit ook vaak het bij het aangaan ter tafel gelezene of gezongene in op hetgeen wij zeggen. Tot het vlot en vlug spreken behoort zekerlijk oefening; maar deze is uit boeken of voorbeelden toch niet te leeren, en de pas beginnende treft doorgaans eene kleinere Gemeente aan, in welke zoo vele tafels niet op elkander volgen, zoodat het gevaar van herhalingen zeer klein wordt. Doch, zoo voortschrijvende, zouden wij vergeten, dat wij niet onze
denkbeelden over Avondmaals-aanspraken, maar eene aankondiging van het geschrift des Eerw. radijs ten papiere brengen.

{==669==} {>>pagina-aanduiding<<}

2. Het Bijbelsch Huisboek van denzelfden verdienstelijken Schrijver gaat in het onderhavige Stuk op dezelfde gepaste wijze, als het vroeger aangekondigde eerste, voort, en bevat 23 Vertoogen over onderscheidene gedeelten der Evangeliën. Het eindigt met de verkiezing der twaalf Apostelen, en wordt voor geen klein gedeelte ingenomen door de Bergrede. De vergelijking met het schoone stuk van heringa ware misschien eene al te harde proef. Echter lazen wij, ook na het gindsche, de Vertoogen van radijs met genoegen. Het tweede, over de wonderbare vischvangst, Luk. V:1-11, vonden wij, onder veel goeds, bij uitstek fraai.
3. Het dagboek van den Eerw. van spall is uit den vorigen jaargang zoo bekend, dat het hier voldoende mag geacht worden te verzekeren, dat de tweede jaargang op dezelfde wijze voortgaat; en bij de medewerking, die wij den vervaardiger toewenschen, kunnen wij ons niet onthouden van te zeggen: het is in goede handen.

Geschiedenis der Christelijke Kerk, naar het Hoogduitsch van C.W. Spieker. Te Amsterdam, bij S.J. Prins. 1838. In kl. 8vo. XIV en 214 Bl. f 1-50.

Een niet ongeschikt Kortbegrip van de Kerkelijke Geschiedenis der Christenen, dat in eene vrij goede en geleidelijke orde, eenigzins naar de Schroeckhiaansche gewijzigd, opgesteld is, en zoo in de wijze van voorstelling der gebeurtenissen, als in de nu en dan tusschengevoegde aanmerkingen, eenen goeden geest ademt; maar dat met vele Kortbegrippen, Overzigten en Compendiën dit gebrek gemeen heeft, dat het volstrekt van alles iets geven wil, en hierdoor dikwijls al te kort en oppervlakkig wordt, somtijds zelfs onnaauwkeurige denkbeelden geeft, en op vele plaatsen in voordragt niet zeer onderhoudend is. - Het onderwerp wordt hier verdeeld in oude, middeleeuwsche en nieuwe Kerkgeschiedenis, door welke laatste die van de Kerkhervorming af en verder

{==670==} {>>pagina-aanduiding<<}
verstaan, en die hier met kenmerkende uitvoerigheid behandeld wordt, daar zij bijna de helft van het geheele werkje beslaat. Deze drie Hoofdafdeelingen bevatten zamen zes Tijdvakken: 1. Van christus tot constantijn. 2. Van constantijn tot bonifacius [of liever tot karel den Grooten.] 3. Van bonifacius [of van karel den Grooten] tot gregorius VII [en de Kruistogten.] 4. Van gregorius VII [en de Kruistogten] tot luther [de Hervorming.] 5. Van luther [de Hervorming] tot den Munsterschen Vrede. 6. Van den Munsterschen Vrede tot op onzen tijd. - Het overzigt der nadere bijzonderheden moeten wij voor den Lezer overlaten, die dezelve zeer goed vinden kan in eene breedvoerige Inhoudsopgave, die de Vertaler vooraan geplaatst, en in de Schroeckhiaansche Tijdtafel des Schrijvers, die hij achteraan gepast behouden heeft. In bijzonderheden tredende, zou Rec. ook wel aanleiding vinden, om in de voorstelling of beoordeeling van sommige zaken of personen eenigzins van den Schrijver te verschillen; maar hij acht het van niet zoo groot belang, om daarover hier breed uit te weiden: met het geheel heeft hij vrede genoeg, om het, als een bruikbaar Overzigt van de Kerkelijke Geschiedenis, den genen, die hetzelve meenen noodig te hebben, aan te prijzen.





Ontdekking van Amerika, en herhaalde Zeereizen derwaarts, in de 10, 11, 12, 13 en 14de Eeuwen, (volgens het Koninklijk Oudheidkundig Genootschap te Koppenhagen) door D. Buddingh. Te 's Gravenhage, bij J. van der Beek. 1838. In gr. 8vo. 62 Bl. f :-50.

Reeds vroeger was het bekend uit berigten van torfaeus, arngrim en adam van Bremen, (die de hedendaagsche Lezer onder anderen in mallet's Historie van Deenemarken, johan reinhold for-
{==671==} {>>pagina-aanduiding<<}

ster's Geschiedenis der Ontdekkingen in het Noorden, Iste Deel, en in deuber's Geschiedenis der Scheepvaart in den Atlantischen Oceaan, bijeengebragt vindt) dat het bewonderenswaardige volk der Noormannen, veroveraars van Normandije, Engeland en de beide Siciliën, ook na de ontdekking van IJsland en Groenland, hunne ontdekkingen tot de tegenoverliggende kust van Noord-Amerika uitgestrekt hadden, en daarin eene streek gevonden, door hen, wegens de in het wild groeijende druiven, Win- of Wijnland genoemd. Hoewel nu het voor ons liggende werkje met deze berigten grootendeels overeenstemt, is het daarom echter niet overtollig. Het is namelijk gegrond op een te Kopenhagen in 1837 uitgegeven hoogst belangrijk werk: Antiquitates Americanae enz., Amerikaansche Oudheden, of Noordsche Schrijvers over de gebeurtenissen vóór columbus in Amerika, bevattende nog onuitgegevene Geschiedverhalen en Saga's, beschrijvingen, gezigten en afteekeningen van gedenkteekenen en inschriften uit de Middeleeuwen, in Groenland en de Noord-Amerikaansche Staten gevonden, en eindelijk uitvoerige aardrijkskundige onderzoekingen, te zamen een Deel in 4to. van ruim 500 bladzijden, met Kaarten en Platen, bevattende. De Heer buddingh, door zijne onderzoekingen omtrent de Noordsche Godenleer bekend, en dus in het Noorden meer of min op zijn grondgebied zijnde, heeft door het aanhooren van een dichtstuk: ‘columbus,’ aanleiding bekomen, om den Dichter de boven vermelde vroegere bekendheid van Europa met
Amerika te herinneren, en den zakelijken inhoud van genoemde werk in het licht te geven.
De ontdekking van Groenland in 982, de daarop volgende toevallige ontdekking van een gedeelte van Noord-Amerika en misschien Newsoundland, mogen wij als bekend onderstellen, even als de opeenvolgende reizen van björn (niet bjärne), heriulfson, leif erikson en zijne broeders thorwald en thorstein, de volkplanting door thorfinn karls-
{==672==} {>>pagina-aanduiding<<}

efne in Winland aangelegd, de volgende reizen van freydisa met de broeders helge en finnboge, allen in de eerste jaren der elfde Eeuw, en de reis van Bisschop erik tot kerkbezoek in 1121; en wij vernemen daaromtrent hier niet veel meer geschiedkundigs, dan hetgeen ook bij mallet en forster gevonden wordt. Doch het is voor de Aardrijkskunde van zeer veel belang, om, op natuur-, zeevaart- en starrekundige gronden, te zien aangewezen, hoe verre zuidwaarts de genoemde ontdekkingen zich waarschijnlijk uitstrekten, namelijk over Nieuw-Schotland (Markland), Nieuw-Engeland (Massachusetts), waar wij in de berigten der reizigers duidelijke sporen van Kaap Codd en het eiland Nantucket, Gurnet-point en de rivier Taunton vinden; terwijl de breedte hunner zuidelijkste ontdekkingen 41 gr. 24 min. schijnt geweest te zijn. Een gezelschap, in 1003 door thorwald eriksz. zuidwaarts gezonden, schijnt echter, volgens de Deensche Geleerden, de kusten van Connecticut, New-York, New-Jersey, ja van Delaware en Maryland te hebben gezien, daar de beschrijving der kusten aan derzelver wezenlijke strekking beantwoordt Ook zijn in dit werkje geheel nieuw (ten minste wij hebben ze bij geen der drie vroeger opgenoemde Schrijvers gevonden) de reizen van ari marson, björn arbrandson en gudleif gudlaugson, in het laatst der tiende Eeuw, naar een gedeelte van Amerika, door het Genootschap gehouden voor zuidelijker dan de Chesapeak-baai, en dus Noord- en
Zuid-Carolina, Georgia en zelfs Florida. (?) Björn, die IJsland om een liefdesgeval had verlaten, zou door den wind zoo verre zuidwaarts gedreven zijn: hij bleef onder de inboorlingen, en redde daardoor het leven van zijnen landgenoot gudleif, die onder hen was vervallen. Ook is geheel nieuw en belangrijk het verslag eener ontdekkingsreis, in 1266 uit Groenland ondernomen, en die zou gedaan zijn naar de Barrow-straat, eerst in 1819 door parry weder voor Europa ontdekt. Twee IJsland-
{==673==} {>>pagina-aanduiding<<}

sche Geestelijken zouden ook in 1285 Newfoundland hebben ontdekt (funda nije land, ten W. van IJsland). Dit komt ons echter nog onzeker voor. Dat er tot in de veertiende Eeuw gemeenschap tusschen IJsland, Groenland en Winland plaats had, blijkt uit eene reis, in 1347 naar Markland ondernomen, om timmerhout en andere behoeften van daar te halen; iets, dat niet ongewoon schijnt geweest te zijn. Wij moeten dus den Heere buddingh voor het hier medegedeelde dank zeggen, schoon wij geenszins zoo overtuigd zijn, als hij, van de echtheid der zoogenoemde reis van madoc, owen's zoon, uit Wales, die in 1170 Amerika zou ontdekt hebben. Dit toch berust slechts op het ééne getuigenis van den veel lateren Dr. david powel, en schijnt niets dan eene fabel te zijn, zoo als reeds onze maerlant die beschouwde, gelijk staande met die van het Cocagne- of Luilekkerland, door onzen Schrijver ook al als iets ernstigs opgevat, even alsof in het toenmalige Amerika de gebradene duiven (om zoo te spreken) iemand in den mond waren gevlogen! Zie bl. 9. Zoo komt Winland ons in de echte berigten der Noormannen nergens voor; en ook dat woord Winland moet iemand niet misleiden, want, schoon de wilde druiven nog al eetbaar waren, de wijn daarvan kon volstrekt niet duren.
Wij moeten nog aanmerken, dat het Flateyarbok (Codex Flateyensis) en de Landnama Saga, die de Heer buddingh, bl. 14, als volstrekt nieuwe bronnen wil doen voorkomen, reeds genoemd worden door mallet, in zijne Introduction à l'Histoire de Dannemarc, 4to. p. 175, noot. Het is echter mogelijk, dat het oudheidkundig Genootschap van Kopenhagen die naar betere, dan de vroeger bekende, handschriften (even als de berigten van adam van Bremen) heeft in het licht gegeven.
Wij wenschen den Heere buddingh verder lust en krachten toe, om in de bij ons nog zoo weinig bekende en toch ook voor ons Vaderland belangrijke Noordsche

{==674==} {>>pagina-aanduiding<<}
Letterkunde te arbeiden, en ons de vruchten zijner nasporingen mede te deelen.

Geschiedenis der aardrijkskundige Ontdekkingen, zoo te land als ter zee, van de vroegste tijden af tot op heden. Door W. Cooley. Iste Deel.

(Vervolg en slot van bl. 648.)

De tweede Afdeeling bevat de Aardrijkskunde der Middeleeuwen. Zij vult de grootste helft van het boekdeel, en, schoon zij alle de tegenstrijdige berigten dier diep onkundige eeuwen niet tot volkomene overeenstemming en duidelijkheid brengt, zoo scheidt zij nogtans met scherpzinnige juistheid veel waars uit het valsche af. Jornandes, Bisschop van Ravenna, gaf kostbare narigten over de landverhuizingen der Gothen en Hunnen. Cosmas, een Egyptische monnik, bereisde Ethiopië en misschien Indië. De uitgebreidheid van het rijk der Khalifen gaf gelegenheid tot het ijverig beoefenen der aardrijkskunde door de Arabieren. Men kan de resultaten daarvan bij dit volk moeijelijk nagaan, deels wegens het fabelachtige en weinig zamenhangende hunner berigten, deels wegens den bij hen zoo gewilden vorm van woordenboeken. De Schrijver geeft er echter een uitnemend overzigt van, gelijk mede eene naauwkeurige opgave van de, ook door den beroemden ritter, als hoogst belangrijk geprezene reizen door Azië, Europa en Afrika, van eenen man met eenen vreeselijken naam: abou-abd-mohammed-ibn-abdallah-ellawati, bijgenaamd ibn-batouta. Is hetgeen men er van bezit zoo gewigtig, wat moet dan niet het oorspronkelijke geweest zijn, waarvan men nog enkel de verkorting van een uittreksel heeft!
Na het fraaije verslag dier (ten deele avontuurlijke) reis liggen de ontdekkingen der Noormannen aan de beurt. Alfred de Groote zond twee hunner, other en wulfstan, op ontdekkingen uit. De eerste beschreef de kusten der Witte en Oostzee; de ander Pruissen en Esthland. De kennis van Ierland, Groenland en andere eilanden werd door verschillende reizigers uitgebreid, waarvan vele berigten door oude IJslandsche kronijken worden medegedeeld, die, kan men ze niet onbepaald vertrouwen, toch niet enkel onwaar-
{==675==} {>>pagina-aanduiding<<}
heden zullen behelzen. In het algemeen waren de Noormannen in de Middeleeuwen groote zeevaarders voor dien tijd. Dat hun Winland of het eiland Newfoundland of de vaste kust van Noord-Amerika was, schijnt niet ontkend te kunnen worden. Zij ontdekten die dus bijna vijf eeuwen vóór columbus (*).
Gelijk in onze eeuw afgelegene landen, zoo werden in de Middeleeuwen vele gedeelten van Europa meer bekend door de pogingen van Zendelingen tot uitbreiding des Christendoms, waartoe ook de veelvuldige bedevaarten het hare hielpen toebrengen. Ook begon men zich toe te leggen op het vervaardigen van landkaarten, die, ja, er somtijds naar zijn, maar nu en dan toch eenig licht geven in de dikke duisternis. Van grooten invloed was op de aardrijkskunde in de latere Middeleeuwen de opkomst van het gebied der Mongolen onder gengiskan (dzingis-Chan, d.i. groot Opperhoofd). Vooral komt de gezantschapsreis van carpini hier in aanmerking. Hij levert veel goeds; terwijl zijne fabelen gelukkig van dien aard zijn, dat men ze voelen en tasten kan. De reizen van willem van ruysbroek en van haito den Armeniër naar den hoofdzetel der Mongolen verdienen en bekomen een afzonderlijk hoofdstuk. Beider berigten dragen veel tot de aardrijkskunde van dien tijd bij. Ook het toenmaals magtige Venetië leverde daartoe niet weinig bouwstof. Matteo en vooral marco polo

{==676==} {>>pagina-aanduiding<<}
doorreisden een groot gedeelte van Azië, (zelfs China en Japan) gelijk ook den Indischen Archipel. Hunne berigten onderscheiden zich door naauwkeurigheid, duidelijkheid, en over het geheel door geloofwaardigheid, vooral ook door het vermelden der voortbrengselen van de bezochte landen. Cooley zegt niet te veel, wanneer hij schrijft: ‘Marco polo is teregt de schepper der nieuwere aardrijkskunde van Azië genoemd. Van alle reizigers, die het Oosten vóór de zestiende eeuw bezochten, is hij verreweg de meest beroemde en geachte. Naarmate de wetenschap toeneemt, rijst ook zijn roem, door de tallooze blijken zijner naauwkeurigheid en waarheidsliefde. Zijne tijdgenooten beschuldigen hem van overdrijving, althans omtrent China. Maar de tijd, en eene betere kennis van het Oosten, hebben getoond, dat hij naauwgezet verhaalt hetgeen hij zelf heeft gezien; maar dat zijne ligtgeloovigheid gelijk stond met zijne waarheidsliefde, en dat hij geene enkele der ontelbare fabelen in zijn verhaal heeft verdicht, maar dat hij, gelijk herodotus, met dezelfde getrouwheid verhaalt hetgeen hij gezien en van anderen heeft gehoord.’ De zendelings- en handelsreizen van monte-corvino, oderic van portenau, pagoletti, barbaro, paschalis en anderen bevatten wel minder belangrijks, doch mogen niet geheel onopgemerkt worden gelaten. Het leugenboek van john mandeville, waarmede wij hier voor het eerst kennis maakten, wordt, naar het schijnt volgens verdienste, gegispt. Van meer belang zijn de landreizigers der vijftiende eeuw, onder welke de eerste plaats toekomt aan ruy gonzales de clavijo, een' Spanjaard, die op last van hendrik III, Koning van
Kastilië, in 1403 eene gezantschapsreis ondernam naar het hof van timur-Bey. Minder beteekende voor de aardrijkskunde de reis van een gezantschap, door mirza-shah-rokh, Koning van Perzië, naar China gezonden in 1419; omtrent welke meest opmerkelijk is, dat zij door eenen Nederlander, den beroemden nicolaas witsen, het eerst is bekend gemaakt; waarbij de overzetter gevoegd heeft de reis van josaphat barbaro en ambrosio contarini, die, 1471-1474, naar den Perzischen Koning usum-kassan afgezonden werden. Ook maakt hij, in een bijvoegsel, opmerkzaam op de reizen en ontdekkingen van den Venetiaanschen Edelman piëtro quirini naar het Noorden van

{==677==} {>>pagina-aanduiding<<}

Europa (1431). Ten aanzien der vermelde gezantschapsreizen moeten wij evenwel aanmerken, dat voor het doel, waartoe zij in dit werk worden aangehaald, wel wat veel in de bijzondere lotgevallen der reizigers wordt getreden. Eindelijk wordt met de vermelding der uitvinding van het kompas, (die, als reeds vroeger bekend, aan flavio giojo ontzegd wordt) van eenige vroegere ontdekkingen der Portugezen, inzonderheid op de Afrikaansche kusten, en vooral van de ontdekking en omzeiling van Kaap de goede Hoop door vasco de gama (1499) dit Deel besloten; vangende het volgende aan met de ontdekking der nieuwe wereld, die den grooten handel geheel verlegd, en aan de eigenlijke zeevaart, (in onderscheiding van kustvaart) behoudens vroegere kleine uitzonderingen, dien grooten stoot gegeven heeft, welke nog in onze dagen voortduurt.
Na dit zoo beknopt mogelijk verslag van den gewigtigen inhoud van dit Deel, zullen wij wel naauwelijks ons oordeel over hetzelve bepaaldelijk behoeven te uiten. Het ontleent, inzonderheid voor eene natie als de onze, geen gering belang daarvan, dat het niet het minst uit een handelkundig oogpunt schijnt geschreven te zijn, althans dat de Schrijver in dit gedeelte van zijnen arbeid zoo uitvoerig is geweest, dat dit eerste Deel bijkans eene Geschiedenis van den Koophandel der Ouden en van de Middeleeuwen zou kunnen heeten. Dat de wijze van bewerking hier en daar in biographie der reizigers overgaat, ligt in den aard van het onderwerp, en is dan ook noch hinderlijk, noch van het doel des werks te zeer afleidende. Over het geheel is het midden bewaard tusschen te groote beknoptheid en te breedsprakige uitvoerigheid. Op sommige punten, b.v. het belang der Kruistogten voor de aardrijkskunde, mogt men misschien niet zonder reden eenige meerdere ontwikkeling hebben begeerd.
Als eene meer belangrijke bedenking laten wij gelden de onvoldane begeerte, die meermalen onder de lezing bij ons opkwam, naar kaarten; ten deele opdat men te gemakkelijker zou hebben kunnen volgen de beschrevene reistogten, en ten deele omdat men aldus de resultaten van des Schrijvers onderzoek met éénen blik voor zich hadde gehad. Het verschil der namen maakt de hedendaagsche kaarten meestal onbruikbaar; ook wenschten wij geene gelijk de landen zijn, maar gelijk men ze zich in de behandelde tijdvakken schijnt te hebben voorgesteld. Eene kaart b.v. van Europa vol-
{==678==} {>>pagina-aanduiding<<}
gens herodotus zou er als landkaart vrij wonderlijk uitzien; maar zij zou inëens een overzigt geven van hetgeen bekend en onbekend was, en van de gedaante, onder welke men zich het eerste voorstelde, des te nuttiger, vermits zich de verbeelding nu onder het lezen eene goede landkaart voorstelt en daardoor onwillekeurig verwarring veroorzaakt.
De vertaling wordt door den naam des bekwamen Hoogleeraars van kampen, schoon op den titel niet genoemd, genoeg aanbevolen. Hij heeft haar hier en daar doorvlochten met bijvoegselen, en verrijkt met aanteekeningen, die er de waarde van verhoogen. Met veel oordeel heeft hij hier en daar het een en ander weggelaten, gelijk onder anderen een geheel hoofdstuk over de fabelachtige aardrijkskunde der Hindoes, en eene - meest taalkundige - uitweiding over de Sindiërs. Minder onbepaald prijzen wij het, waar hij des Schrijvers gissing omtrent den oorsprong der oostelijke Kimmeriërs, die hem geheel ongegrond voorkomt, heeft weggelaten. De Lezer blijve vrij in het aannemen of verwerpen; maar de Vertaler stelle er hem toe in de gelegenheid. Doch dit in het voorbijgaan, en geenszins tot verkleining der waarde van den arbeid, door den ijverigen Hoogleeraar aan dit werk besteed.
Enkele misstellingen zijn over het hoofd gezien. Jes. XI voor XL, bladz. 8, is eene drukfout, gelijk ook Sanskritschaima voor Sanskritsch aima, bladz. 59, beide not., en ruw menschenvleesch voor raauw, bladz. 158. Bladz. 34 staat: ‘Homerus, aan wiens bestaan in de achttiende en negentiende eeuw men getwijfeld heeft,’ voor: ‘aan wiens bestaan men in de’ enz.; en bladz. 128 staat van ptolemeus, dat er ‘verscheidene eeuwen verliepen, eer eratosthenes dacht, om de ligging der plaatsen door graden der breedte te bepalen, en toen ook dit was geschied, gingen er nogmaals drie eeuwen voorbij, eer ptolemeus ook de graden der lengte bepaalde’; nadat bladz. 90 gezegd was, dat eratosthenes de eerste was, die lengte en breedte bepaalde. Doch op zulke kleinigheden willen wij niet langer hechten.
Tegen de geloofwaardigheid van het verhaal der reis van de gebroeders zeno, bladz. 229 volg., hadden wel mogen berinnerd zijn de klemmende bedenkingen van Prof. sommer, Tafereel van het Heelal, D.V. bl. 345 volg.
Wij hopen het tweede Deel van dit werk spoedig aan te

{==679==} {>>pagina-aanduiding<<}
kondigen, en in de gelegenheid gesteld te worden, om het de beide laatste (die, naar wij meenen, reeds het licht zien) insgelijks te doen.

Verhaal van de Verhuizing der Evangelischen uit het Zillerdal naar Silezië. Op de plaatsen zelve, en uit echte bescheiden opgemaakt door G.F.H. Rheinwald, Hoogleeraar in de Godgeleerdheid aan de Akademie te Bonn. Naar den vierden druk uit het Hoogduitsch vertaald. Te Amsterdam, bij J. Müller. 1838. In gr. 8vo. XII en 85 Bl. f 1-20.

De verhuizing van 400 Tirolers uit het Ziller-dal naar Silezië, die ter zake huns vrijen Evangelischen geloofs de Roomschkatholieke Kerk en hun Vaderland verlaten hebben, eene geschiedenis, die in der tijd ook onder ons door de nieuwspapieren bekend geworden is, wordt in deze bladen door den Hoogleeraar rheinwald omstandiger beschreven. De Vertaler laat niet ongepast, gevolgd naar een stukje van Prof. schultze te Gotha, eene vergelijking voorafgaan tusschen de ruim eene eeuw geledene verdrijving der Salzburgers en deze half gedwongene, half vrijwillige landverlating der Ziller-dalers, om de overeenkomst en het verschil tusschen beide aan te wijzen: wanneer hij echter meent, dat de minder algemeene deelneming in deze laatste tegen onzen leeftijd getuigt, kan Rec. hem niet zoo onbepaald bijvallen: de omstandigheden van tijden en personen, waarvan hij zelf melding maakt, waren in beide gevallen zoo verbazend verschillend, dat zij onmogelijk beide eene even gelijke belangstelling konden te weeg brengen.
De Schrijver bepaalt zich bij vier hoofdpunten: 1. De vroegere geschiedenis der Evangelischen in het Ziller-dal. 2. Hunne buitenlandsche betrekkingen. 3. Hunne verhuizing. 4. Hunne vestiging in Silezië. In een Aanhangsel deelt hij oorspronkelijke brieven van eenige weinigen hunner, van 1831 tot 1837, mede. - Buiten de algemeen bekende, hebben wij niet zeer vele belangrijke nieuwe hoofdzaken aangetroffen; maar men heeft nu een aaneengeschakeld overzigt van het geheel. Bijzonder naauwkeurig onderzoek naar de oorzaken, waaruit de verandering in de godsdienstige denkwijze dier Ziller-dalers voortgekomen is, of andere pragmatische beschouwingen over het gebeurde, hebben wij mede niet ge-
{==680==} {>>pagina-aanduiding<<}
vonden. Men neme het dus voor een eenvoudig, allezins lezenswaardig verslag van het gebeurde, voor zoo ver het, als meer of minder gewigtig, tot des Schrijvers kennis gekomen is, dat den onderzoeker der Geschiedenis stof tot nadenken oplevert.





Aanhangsel op de Proeve van Bredaasch Taaleigen, bevattende ophelderingen van eenige in onbruik zijnde woorden en spreekwijzen, in oude Bredasche stukken voorkomende. Door Mr. J.H. Hoeufft. Te Breda, bij F.P. Sterk. 1838. In gr. 8vo. 71 Bl. f :-80.

De Heer hoeufft bewijst aan de Nederlandsche Taalminnaars op nieuw dienst met de opheldering van eenige verouderde woorden, die in oude oorkonden van Stad en Lande van Breda, grootendeels in handschrift bij hem berustende, voorkomen. (*) Het is wederom eene bijdrage, om den rijken schat onzer Taal meer en meer te doen kennen; en al mogt men ook hier eenige woorden of spreekwijzen vinden, die niet zoo uitsluitend tot het Bredaasch Taaleigen behooren, het hier opgemerkte dient nogtans, om over derzelver oorsprong licht te verspreiden, of tot nader onderzoek aanleiding te geven. Ref. heeft niets van belang bij te voegen of aan te merken gevonden, en besluit dus deze eenvoudige aankondiging met vernieuwden dank aan den in zijnen ouderdom nog werkzamen Schrijver.






Liederen van Anakreon en Saffo. Uit het oorspronkelijke in Nederduitsche verzen gevolgd, met Aanteekeningen, benevens eenige losse Dichtstukjes. Door J.T. Büser, gepensioneerd Officier en Griffier bij het Vredegeregt in het kanton Hasselt. Te Zwolle, bij J.J. Tijl. 1836. In kl. 8vo. 153 Bl. f 1-25.

Oden van Anakreon. Door J.J.L. ten Kate en S.J. van

{==681==} {>>pagina-aanduiding<<}
den Bergh. Te Groningen, bij W. van Boekeren. 1837. In 12mo. 96 Bl. f 1-25.

Rec. voegt deze beide vertalingen van den bevalligen Dichter anakreon bijeen, om ze eenigzins in hare onderscheidene waarde te doen kennen. Die van den Heer büser kwam hem eerst onlangs in handen; zij had anders eene vroegere aankondiging verdiend.
Het uiterlijke dezer beide boekjes verschilt niet minder dan het innerlijke. De vertaling van den Heer büser is door den Uitgever in een zeer onbehagelijk kleed gestoken; papier, druk en letter hebben niets bevalligs. De Heer van boekeren heeft gezorgd, dat een fraai en net voorkomen den lezer uitlokte; de anakreon, bij hem uitgegeven, verschijnt gelijk het den zanger van liefde en wijn betaamt, en het boekje is regt geschikt, om, als geschenk, der jeugdige schoone te worden aangeboden.
Wat de bewerking der beide boekskens betreft, zij is niet minder verschillend. De Heer büser wilde eene getrouwe vertaling geven, met het Grieksch te vergelijken; de Heeren ten kate en van den bergh gaven meer eene navolging; bij den eersten vinden wij de woorden van anakreon, bij de laatsten zijne gedachten weder. Hij, wien het te doen is, om juist te weten, wat anakreon gezegd heeft, leze büser; wie bevallige Hollandsche verzen in den trant en met de denkbeelden van den Griekschen Zanger verlangt, neme de andere vertaling. Getrouwheid is aan büser niet te ontzeggen, en hij wint het daarin verre van zijne mededingers. Dat zien wij reeds aan de kortheid van zijne liederen, en eene vergelijking doet ons zien, dat hij den zin soms beter gevat heeft. B.v. Od. VIII aan het slot heeft van den bergh den geest van anakreon niet uitgedrukt:

'k Zocht dus, door dien droom bedrogen, 
Gantsch alleen, ter prooie aan smart, 
Weder rust in morpheus' armen 
Voor mijn leden en mijn hart. 

Deze omschrijving van het Grieksche:

μεμονωμενός δ᾽ὁ τλήμων 
πάλιν ἤθελον καθεύδειν 


{==682==} {>>pagina-aanduiding<<}

is niet gelukkig; en schoon de verzen van büser gebrekkig zijn, hij heeft des Dichters bedoeling met den laatsen regel beter gevat, wanneer hij zegt:

'k Wenschte intusschen, na 't ontwaken, 
Nogmaals zulk een droom te smaken. 

Datzelfde geldt ook van de elfde Ode, waar de vertaling van büser verre de voorkeur verdient.
Maar wat wij bij hem missen, het is de bevalligheid, de zangerigheid, de losheid der versmaat, waarin niet de minste schoonheid van anakreon's liederen bestaat. Het is eene overzetting; maar bij de lezing gevoelt men dit ook, gevoelt men, dat de maker niet zoo geheel meester is van het werktuigelijke der kunst, en ons daardoor wel anakreon, maar niet in al zijne bevalligheid, teruggeeft. Zijne zoetvloeijendheid heeft hij verloren.
Anders is dit in het tweede bundeltje. De Heeren van den bergh en ten kate zijn er oneindig beter in geslaagd, om bevallige, liefelijke, vloeijende verzen te geven; en vooral de Oden, door den laatstgenoemden bewerkt, hebben eene gemakkelijkheid en zoetvloeijendheid van versificatie, die bewijzen, hoezeer de jeugdige Dichter de taal meester is. Beide volgen zij het voorbeeld van bilderdijk, die, als hij vertaalde, meer navolgde, dan zich om de juiste woorden bekommerde. Het eenige, wat wij op ten kate, wiens stukjes ons toeschijnen verre de voorkeur te verdienen, zouden aanmerken, is, dat hij in sommige Oden eenen te hoogen toon heeft aangeslagen, en van de kunstelooze eenvoudigheid van den Griekschen zanger wat verre is afgeweken, hetgeen Rec. bijzonder trof in zijn Lenteliedtjen, hoeveel schilderachtigs er overigens dikwijls in zijne gekozene woorden is. Het ademt niet genoeg den geest van het oorspronkelijke. Maar ondanks deze aanmerking stelt Rec. dit bundeltje hoog, en wenscht, dat het bevallige boekje in veler handen moge komen. Niemand, die smaak heeft, zal zich beklagen het gekocht te hebben.
Gaarne deelt Rec. eene kleine proeve mede, en kiest daartoe de veertigste Ode, zeker niet de ongelukkigste van des Heeren büser's vertalingen, maar waarin toch ook de meerderheid van ten kate's dichterlijk talent zich openbaart. De vertaling van büser luidt aldus:

{==683==} {>>pagina-aanduiding<<}


Amor werd eens door een bijtje, 
't Welk zich in een roos bevond, 
Als hij argloos bloemen gaârde, 
In zijn vingerspits gewond. 
Raadloos nu de handen wringend, 
Kermde en snikte 't jongske luid; 
En naar schoone Cypris ijlend, 
Barstte hij, dus klagend, uit: 
Moeder, ach, ik ben verloren, 
'k Ben verloren en verkwijn, 
En ik sterf van bittre pijn, 
Want een kleine draak met vleugels 
(Bijtje noemt men haar op 't land) 
Schoot zijn angel in mijn hand. 
Doch zij zeide: Baart u de angel 
Van een bij zoo groot een smart, 
Amor, denk, hoe hij moet lijden, 
Wien uw pijl treft in het hart! 

Over het algemeen zijn deze verzen vrij goed, ofschoon men tweemaal een' slependen regel mist. Maar bevalliger is toch de vertaling van ten kate:

Amor wilde een roosje plukken 
In Cythere's bloemenhof, 
Toen op eens een honigbietjen, 
In heur blaadtjens neergedoken, hem den donzen vinger trof. 
 
't Knaapjen, door de smart gefolterd, 
Barstte los in luid geween, 
En terwijl een vloed van traantjens 
Langs zijn bleeke koontjens daauwde, vloog hij naar Cythere heen. 
 
‘Moeder,’ riep hij, ‘'k ben verloren! 
Red mij op mijn jammerklacht; 
Ach, een kleine slang met vleugels, 
Door den landman bie geheeten, heeft me een wonde toegebracht.’ 
 
Cytherea kuste 't wichtjen: 
‘Voelt ge,’ sprak zij, ‘zulk een smart 
Enkel door eens bietjens angel, 
Denk dan eens, wat pijn zij lijden, die ge uw flitsen jaagt in 't hart.’ 


{==684==} {>>pagina-aanduiding<<}

In zijne losse Dichtstukjes had de Heer büser zich niet aan orfeus moeten wagen, na da costa's heerlijk stuk: Eurydice.





De Lof der Schilderkunst. Cantate. Door J. van Harderwijk, Rz. Muzijk van W. Hutschenruyter. Te Rotterdam, bij H.W. van Harderwijk. 1838. In gr. 8vo. 12 Bl.

In betrekking als Voorzitter van het schilderkundig Genootschap: Hierdoor tot hooger en Arti Sacrum, te Rotterdam, vervaardigde de Heer van harderwijk deze Cantate, opgevoerd in de eerste Algemeene Vergadering, ter gelegenheid der Inwijding en Prijsuitdeeling des Genootschaps, op den 4 October 1.1.; en Recensent, die hier meer als Referent optreedt, heeft dezelve met genoegen gelezen. Teregt mogt de Dichter het koor doen aanheffen:

Stroomt zangen, uit de ziel gevloten! 
Bezielt ons, zet ons hart in vlam: 
Muzijk en kleur zijn zusterloten 
Van d' eig en grond en moederstam. 

en verkrijgt den angeslagen toon op eene waardige en welluiderde waarheid et geheele Dichtstuk door, vol. Het is zoo: wij vinden hier, wel is waar, niet zulke hoogdravende of diepzinnige passages, die door sommigen voor echte poëzij worden verklaard, doch waarbij het gezond maar eenvoudig menschenverstand dikwerf moet vragen: raad! raad! wat is dat? maar in stede dat wij, met de Aristarchen van deze dagen, dien eenvoud der waarheid in het werk van den Heer van harderwijk zouden berispen, zoo verkrijgt hetzelve daardoor, in het oog van den Letteroefenaar, eene des te hoogere waarde. Het is ons wel niet onbewust, dat ook de oude Letteroefenaar, bij de bedoelde Heeren, onder het oordeel der verwerping is liggende; dan hij weet tevens, dat de hocus pocus, die er van tijd tot tijd, op en in den omtrek van den Nederlandschen Zangberg, gemaakt wordt, de goede lieden, op welke die Heeren zoo laag nederzien, zoodanig begint te vervelen, dat er verscheidene Leesgezelschappen bestaan, die geene Dichtbundels en andere producten uit de

{==685==} {>>pagina-aanduiding<<}
tegenwoordige School meer begeeren, om de zeer aannemenswaardige reden, dat men dezelve verstaan noch begrijpen kan! Welligt verstaan en begrijpen die hoogvliegers, door eene zoo wijd strekkende vlugt duizelig geworden, zichzelven niet.
De Heer van harderwijk ga verder rustig voort op den door hem bewandelden weg, en zij, als beminnaar van Dicht- en Schilderkunst, en - wat nog veel meer zegt - als voorstander van echte beschaving, deugdsbetrachting en zedelijkheid, nuttig werkzaam, steeds gedachtig aan het door hem voor deze Cantate geplaatste Motto uit de verzen van bilderdijk:

Op de wenteling der baren drijven voorspoed, eer, en macht: 
Maar op kunstpenceel en snaren heeft het nijdig lot geen kracht. 






De Kinderen zoo als zij zijn, of gezellig en nuttig Onderhoud voor de Jeugd. Door T. van Spall. Met gekleurde Plaatjes. Te 's Gravenhage, bij A. Kloots. In kl. 8vo. 110 Bl. f 1-10.

Spiegel voor de Jeugd. Een viertal leerzame, onderhoudende en zedelijke Vertellingen, voor Kinderen van tien tot veertien jaren. Naar het Hoogduitsch van Amalia Schoppe, geb. Weise. Met Platen. Te Amsterdam, bij Schalekamp en van de Grampel. In kl. 8vo. 187 Bl. f 1-80.

Uren van uitspanning, of Vertellingen, geschikt om de Jeugd gedurende haren speeltijd aangenaam en nuttig bezig te houden. Vrij vertaald uit het Hoogduitsch van Amalia Schoppe, geb. Weise. Met Platen. Te Amsterdam, bij ten Brink en de Vries. In kl. 8vo. 187 Bl. f 1-40.

Geluk en Ongeluk, geschetst in Verhalen voor het opkomende Geslacht. Door C. van der Vijver. Met Platen. Te Amsterdam, bij Schalekamp en van de Grampel. In kl. 8vo. 200 Bl. f 1-80.

Uitgelezene Vruchten voor de Jeugd, verzameld in de Tuinen der voornaamste buitenlandsche Boomgaardeniers, door F.H.

{==686==} {>>pagina-aanduiding<<}
Goede. Te Kampen, bij K. van Hulst. In kl. 8vo. 214 Bl. f 1-25.

De drie Vrienden, of de School der Beproeving. Doorden Schrijver van de gelukkige Willem, enz. Te Haarlem, bij de Wed. A. Loosjes, Pz. In kl. 8vo. 188 Bl. f 1-50.

Zietdaar, Lezers! weder een zestal boekjes, het een zeker beter dan het ander, maar geen van alle geheel ongeschikt voor de jeugd.
No. 1 is van den ook als Kinderschrijver reeds bekenden Predikant van spall. Er is veel goeds en nuttigs in. De aanhaling van Joh. XII:19, op bl. 44, is voor een kinderboekje niet geschikt; ook zouden wij aan dat verhaal eenen anderen titel gegeven hebben, dan: de Voorzienigheid geregtvaardigd. Het Onweder, ware beter geweest. Bovendien is het, onzes inziens, niet goed te keuren, wanneer ouders, gelijk in den aanvang van het 4de verhaal, verschil hebben; en een kind, dat op een lessenaartje gaat uitrekenen, dat hij 25 pCt. winst kan bekomen, is minder natuurlijk. Op Plaat IV staat niet, volgens den tekst, de bouwval van een oud ridderslot op het gebergte, maar wel een goed onderhouden kasteel laag aan de rivier. Wij halen het volgende aan: ‘Martinus. Gij werkt enkel om de eer en den prijs. Gij vergeet het geheele doel, waartoe wij leeren. Ook zonder die eerbewijzingen behooren wij onzen pligt te doen en ons op de wetenschappen toe te leggen, daar wij die voor ons volgend leven noodig hebben; hetgeen gij voor u zelven wenscht, dat moet gij ook voor uwe schoolmakkers wenschen, en niet meenen, dat het doel reeds bereikt is, als gij boven anderen geprezen wordt, en daar, met uwen prijs onder den arm, als een Koning naar huis stapt; maar gij zijt een eerzuchtige dwaas.’ Goede zedeles; maar ware het niet beter, haar in den mond des onderwijzers te leggen, dan in dien van eenen schoolkameraad?
No. 2 en 3. Welk ouder of opvoeder, die aan kinderen gaarne iets schoons en nuttigs ter lezing geeft, kent de Schrijfster dezer boekjes niet? Beide zijn der welversnedene pen van amalia schoppe volkomen waardig. Dit is aanprijzing genoeg. De bekende Latijnsche spreuk heet tot vijfmalen toe: manus manu lavat, in plaats van manum. Moesten wij eene aanmerking maken, het zou zijn, dat de vertelling

{==687==} {>>pagina-aanduiding<<}

tulipa, in No. 3, al te tooverachtig is en veel heeft van de Duizend en één nacht. Konden, om de daar bedoelde waarheid in het licht te stellen, geene voorbeelden uit het dagelijksche leven gekozen zijn?
Ook in No. 4 verloochent zich de gewone schrijftrant des opstellers geenszins. De Heer van der vijver is gewoon, wat in het breedvoerige te vallen. Dat deed hij in zijn kinderwerkje Deugd en Ondeugd; hij doet het ook in het onderhavige, hetwelk hij als een tegenhanger tot het eerste schijnt te willen aangemerkt hebben. De uitvoering is goed en de plaatjes zijn fraai. Alleen hinderde het ons, dat op het laatste de Schout er zoo oud en arnold zoo jong uitziet. Beide moesten, naar het verhaal, nagenoeg van gelijke jaren zijn. Wij meenen dit plaatje meer te hebben gezien.
No. 5 bevat insgelijks wel wat goeds. Trouwens, welk boekje zou dit niet, dat vertalingen geeft uit salzmann, niemeijer, ewald en anderen? Echter hadden wij voor kinderen wel wat aangenamer uiterlijk verlangd. Ook zijn ons de titel en het voorberigt wat al te dichterlijk. Wij zouden het 72tal verhaaltjes nog wel willen tierceren, of zelfs vertienen. De Schrijver maakt zich bekend, als meermalen voor kinderen te hebben geschreven, en als zoon van w. goede. Hij zegt zelf, dat de appel niet ver van den stam valt. Wij wenschen der jeugd eene goede ‘verteringskracht’ bij het nuttigen dezer vruchten.
No. 6 eindelijk is niet zoozeer voor kinderen, als wel veelmeer voor aankomende knapen geschreven. De Auteur had zich niet onder den naam van Schrijver van: de gelukkige Willem behoeven te verbergen. Het Akademieleven kent hij niet. Op Latijnsche scholen wordt, zoo ver wij weten, of het moest hier of daar eene onvoegzame naäperij van een onvoegzaam gebruik aan de Hoogescholen zijn, nergens summa(o) cum honore of non sine laude gepromoveerd. Een student, die alleen aan de Akademie is om Mr. vóór zijnen naam te kunnen schrijven, zal naauwelijks ergens met zijnen hospes, eenen bakker, wandelen. De Historia dogmatum hoort geen Theologant in zijne twee eerste jaren; ziet bladz. 42, 55, 63. Gesprekken als bladz. 94 worden op geene collegies tusschen Professor en auditores gehouden. Maar dit betreft de inkleeding. De bedoeling is best; en ofschoon,

{==688==} {>>pagina-aanduiding<<}
als gezegd, No. 5 verre de minste is der broederen, wij bevelen het geheele zestal, ook tot schoolprijzen, aan.

De kleine Koorddansers, of wonderbare Lotgevallen van twee Kinderen; verhaald voor de Jeugd door Amalia Schoppe, geb. Weise. Naar het Hoogduitsch. Met Plaatjes. Te Haarlem, bij de Wed. A. Loosjes, Pz. 1837. In kl. 8vo. 222 Bl. f 1-50.

Emma, of de vrouwelijke Robinson. Eene leerrijke Geschiedenis door Mevr. Woillez. Met Plaatjes. Te Haarlem, bij de Erven F. Bohn. In kl. 8vo. 198 Bl. f 1-80.

De ware Kindervriend. Naar het Hoogduitsch van Otto Herrman. Met 8 Plaatjes. Te Amsterdam, bij ten Brink en de Vries. In kl. 8vo. 108 Bl. f 1-25.

De Stroom. Een Verhaal voor de Jeugd. Door Dr. G.H. von Schubert, Professor te Munchen. Te Amsterdam, bij ten Brink en de Vries. 1837. In kl. 8vo. 55 Bl. f :-50.

Dit viertal kinderwerkjes is geschikt voor eenigzins meergevorderden in jaren en vatbaarheid.
Het eerstgenoemde is een juweeltje in zijne soort, en kan zelfs door volwassenen met belangstelling gelezen worden. - Het tweede, schoon van eenigzins mindere gehalte, gelijk doorheen de Fransche, vergeleken met de beschaafde Duitsche vrouw, is mede zeer onderhoudend, en houdt den leeslust bestendig gaande. - Het derde, en ook het vierde, spreidt een' godsdienstigen zin ten toon, wel niet altijd geheel den onzen, maar die, zonder overdrijving toegepast, niet missen kan, heilzame indrukken achter te laten op het jeugdig gemoed.
Al deze boekjes verdienen ruimschoots aanprijzing.


{==1==} {>>pagina-aanduiding<<}

Mengelwerk.

Iets over de medewerking van den Heiligen Geest.

De kracht en werking des H. Geestes is onderscheiden, schoon niet afgescheiden, van die des Woords van God. Deze is eene grondstelling der Godgeleerden, bepaaldelijk dergenen, welke liberaliteit en regtzinnigheid wenschen te vereenigen. Om eenen meer begrijpelijken en gezonden zin aan deze woorden te hechten, kan men de zaak, dunkt mij, gevoegelijk bij den zegen van God vergelijken, die alle werk vergezellen moet, om het wèl te doen gelukken. En de woorden: wat helpt het, dat Paulus plant en Apollos natmaakt, zoo de Heer den wasdom niet geeft, zetten hieraan zelfs een zeker gezag bij. Maar, denkt ligt iemand, dan beteekent die bijstand des H. Geestes eigenlijk niets bijzonders; dan is de leer deszelven slechts eene algemeene waarheid, en geene schaduw zelfs van een karakteristiek leerstuk des Christendoms. Dit besluit schijnt mij echter toe te voorbarig te zijn. Het opgenoemde heeft misschien eenen meer verborgen en diepen zin, zoo wel als dien oppervlakkigen en algemeenen, welke voor den min nadenkenden voldoende is.
De wijsgeer (althans die van vroeger tijd) onderscheidt tusschen werking der natuur en werkzaamheid van den zedelijken, vrijen mensch. De eerste is geheel en onmiddelijk uitvloeisel der scheppende almagt: de boom heeft aan het schieten zijner takken, het voortbrengen zijner bloemen, het dragen zijner vruchten geen ander deel, dan het werktuig, het geneesmiddel en dergelijke aan hetgeen dezelve, in de hand des meesters, te weeg brengen. Hier wordt dus niets gedaan, tenzij God het doe; Die alleen kan wasdom, kan gedijen, kan alles geven. En zoo wel de middelen, die den groei inzon-
{==2==} {>>pagina-aanduiding<<}
derheid bevorderen moeten, - regen en zonneschijn, op hunnen tijd en in hunne mate, - als de groei zelf, hangen van niemand dan van Hem af. Maar anders is het met den mensch: schoon evenzeer schepsel en te allen tijde afhankelijk van God, bezit hij echter een' eigen wil en werkzaamheid. God heeft hem de magt gegeven, om hetgeen hem streelt en vleit en aangenaam toeschijnt in te volgen, of, daarentegen, die hoogere wet, welke hem het waarlijk goede, betamelijke en Gode welgevallige doet kennen, in ontzag te houden. Is dit zoo niet, dan is ons geweten een kinderspel, de hoogachting, welke wij den braven, in tegenstelling met den slegtaard, toedragen, ijdele waan, en, zoo veel ik zien kan, alle vereering van een heilig Opperwezen, alle Godsdienst, dwaling en dwaasheid.
Hier is het dus eene andere vraag: Kan die wil, behoudens zijne vrijheid, op eene andere wijze, door andere middelen gebogen, geleid en bestuurd worden, dan die van overreding, van verlichting, van uitlokking of bedreiging, van verlevendiging des gevoels, en wat dergelijke zedelijke werkzaamheden meer zij? Kan God hier anders dan door Zijn woord, of wel in den weg Zijner voorzienigheid, werkzaam zijn, om rede en geweten te hulp te komen? Was dit niet mogelijk, wij zouden echter mogen zeggen: ‘Het komt alles, Vader, van Uwe hand: alle goed is het Uwe, het kwade alleen onzer schuld toe te schrijven.’ Doch, hier treedt, zoo het schijnt, de belofte des H. Geestes tusschenbeiden, op ons ernstig gebed toegezegd. Deze kan als eene verzekering beschouwd worden, niet alleen dat God regen en vruchtbare tijden zal geven, om het gezaaide te doen opschieten en vruchten dragen, dat Hij ons niet in verzoeking leiden, maar van den booze verlossen zal, maar ook, dat Zijn Geest met onzen geest medewerken, Zijne kracht onze zedelijke kracht steunen, Zijne heiligheid ons heiligen zal.
Of deze hulp intusschen als bovennatuurlijk, als wonderdadig te beschouwen zij, is daarmede niet uitgemaakt.

{==3==} {>>pagina-aanduiding<<}
Het verband tusschen de almagt des Scheppers en de verleende, afhankelijke en toch vrije, kracht van het redelijk schepsel, en de invloed der eerste op de laatste, zal ons (met zoo veel anders) wel altijd een geheim blijven. En wat de leer des Bijbels omtrent den Geest des Heeren, als werkzaam in den mensch, betreft, deze schijnt van den beginne af aan tusschen natuurlijk en wonderdadig niet naauwkeurig te onderscheiden. Bij den man, die kunstig in koper en ijzer werkte, dacht toch niet ligt iemand aan iets hoogers, dan zonderlinge gaven des vernufts, noch bij Saul en de menigte der profeten of leerlingen van dezelven, aan meer dan heilige geestdrift, verrukking en opgetogenheid; terwijl elders wederom, zoo wel bij de oude Godsmannen, als bij de Apostelen, aan hooger bijstand moet gedacht worden.
Zou niet het bejammerenswaardigste bij deze gansche zaak zijn, dat de voorstander van eene wonderdadige, althans geheel onbegrijpelijke, onmiddellijke medewerking van het Opperwezen zoo ligt tot eigene werkeloosheid vervalt, wel biddende, maar niet wakende, - en dat hij, die het tegendeel drijft, alles meenende te kunnen beredeneren, zoo ligt alles wegredeneert, het bekende niet acht, het natuurlijke beschouwt als moest dat van zelve komen, ja eindelijk, in zijn geloof aan eene allerbijzonderste voorzienigheid wankelende, weinig meer van het gebed verwacht? Zeker, dit laatste is te verderfelijker, omdat zelfs de zedelijke kracht van het gebed op die wijze verloren gaat. Want hoe zal iemand zich door hetzelve in het vertrouwen op God en dus in het moedig eigen pogen versterken, die aan geene verhooring gelooft?
Helaas! de Heer moge goed zaad in zijnen akker uitstrooijen, de vijandige mensch zal er altijd onkruid onder zaaijen.
S.





{==4==} {>>pagina-aanduiding<<}

De natuur in Noord-Afrika.

Voorlezing in het Natuurkundig Gezelschap te Koppenhagen, door Prof. Schouw.

(Uit het Deensche Tijdschrift, getiteld: Naturhistorisk Tidsskrift, udgivet af h. kröyer. Forste Hefte. Kjöbenhavn, 1836.)

Gelijk de natuur in het kleine eene oneindige menigvuldigheid aanbiedt, die zich b.v. vertoont, wanneer wij de afzonderlijke dier- of plantensoorten, verschillende individuën van dezelfde soort, ja verschillende deelen van hetzelfde voorwerp vergelijken, - zoo vertoonen er zich ook kenschetsende verscheidenheden in het groote, wanneer wij b.v. de groote afdeelingen der aardoppervlakte, welke wij gewoon zijn werelddeelen te noemen, vergelijken, zoodat elk werelddeel zijnen eigendommelijken karaktertrek heeft. En gelijk men ten opzigte van dieren en planten nu eens groote massa's aantreft met geringer zamengesteldheid, dan weder kleinere massa's met meer zamengesteld maaksel, zoo bieden ook de groote werelddeelen een gelijksoortig verschil aan.
Eene tegenstelling gelijk de laatstgenoemde ontstaat uit eene vergelijking tusschen Afrika en Europa, waarop ritter vooral opmerkzaam heeft gemaakt. Beschouwen wij de wijze, waarop Afrika tegen de zee begrensd is, dan vinden wij dit werelddeel zeer toegerond, met weinige en niet diepe bogten, zonder in het land dringende meerboezems, en deswege ook zonder uitspringende schiereilanden. Europa wordt daarentegen diep ingesneden door in het land dringende zeeën; door de Noordzee en het Kattegat, de Oost- en de Middellandsche Zee met hare bogten, de Zwarte Zee en die van Azoff, behalve de Witte Zee en de verschillende bogten der Atlantische Zee. Hierdoor ontstaan de talrijke uitspringende schiereilanden, het Scandinavische schiereiland, Jut-
{==5==} {>>pagina-aanduiding<<}

land, Noordholland, Spanje, Italië, Morea, de Krim. Men kan Afrika gevolgelijk als een ligchaam zonder, Europa als een ligchaam met ledematen beschouwen. Maar ook ten opzigte van de oneffenheden der aardoppervlakte biedt Europa eene grootere verscheidenheid aan dan Afrika, hetwelk daarin almede eene opmerkelijke eenzelvigheid vertoont. Terwijl Europa een aanzienlijk aantal van afzonderlijke bergmassa's bezit, die onderling zeer verschillen in hoogte, vorm en rigting, en tusschen welke lage en hooge vlakten liggen van verschillende uitgebreidheid en gedaante, zoo biedt Afrika, voor zoo ver zich althans onze tegenwoordige kennis uitstrekt, een buitengewoon groot hoogland in het zuiden en een buitengewoon groot laagland in het noorden aan. Wilden wij de inrigting der werelddeelen met de voortbrengsels der kunst vergelijken, dan zouden wij Afrika eene eenvoudige piramide kunnen noemen, en Europa eene Gothische kerk met menigvuldige uitsteeksels, torens en versiersels.
Daar Afrika voor het grootste gedeelte in den heeten aardgordel ligt, waar de klimatische verhouding eene veel grootere eenvormigheid aanbiedt, dan in de gematigde of koude luchtstreek, waaronder Europa gelegen is, zoo is er ook in deze plaatsing eene oorzaak tot eenzelvigheid, als karaktertrek bij Afrika.
Aan het westelijk gedeelte van Afrika's noordkust ligt een afgezonderd langwerpig gebergte van niet onaanzienlijken omvang, het Atlas-gebergte; - verder tegen het oosten, tusschen Tripoli en Egypte, treedt eene andere, maar veel kleinere, van boven vlakke bergmassa te voorschijn, het Barka-plateau. Beide deze bergmassa's zijn naar het zuiden door eene groote vlakte omgeven. Was de stand der zee eenigzins hooger dan hij is, zoo zoude deze vlakte door de zee bedekt worden, waaruit die twee bergmassa's als eilanden zich verhieven. Zij verschillen, althans aan de noordzijde, in klimaat en in planten slechts weinig van de zuidelijkste deelen van Europa, (Spanje, Sicilië, Calabrië en Griekenland.) Het Afri-
{==6==} {>>pagina-aanduiding<<}

kaansch karakter komt hier nog niet te voorschijn, of er is slechts eene aannadering tot hetzelve aanwezig. Uit het physisch-geographisch standpunt behooren deze bergmassa's daarom veeleer tot Europa.
Maar zuidwaarts van deze gebergten en de Middellandsche Zee tot aan den Niger en het meer Tsaad, van 30-16o N.B., strekt zich van den Atlantischen Oceaan tot aan de Roode Zee de ontzaggelijk groote lage vlakte der woestijn 100,000 vierkante mijlen in omvang uit, alzoo even groot als ⅔ van Europa, of omtrent driemaal grooter dan de Middellandsche Zee. Wij kennen geene enkele andere zoo groote lage vlakte, ja geene, welke eenigzins daarbij komt; want de vlakten der Plata- of der Missisippi-rivier en de Siberische vlakte zijn aanmerkelijk kleiner.
De vlakte der woestijn wordt nog grooter, wanneer wij hare Aziatische voortzettingen mederekenen; want zij neemt, in de hoofdzaak met dezelfde karaktertrekken, het grootste gedeelte van Arabië, den kustrand van Perzië en het noordoostelijke Indië in, tot aan den lageren loop van den Indus.
Het grootste deel van den omvang der woestijn is eene volkomene vlakte. De reiziger ziet slechts de vlakke aarde en het gewelf des hemels, gelijk de zeevaarder op de wereldzee niets dan het vlak der zee en den hemel ontwaart; geene bergen, hoogten, ja geen bosch of kreupelhout en geene menschenwoning breekt het uitzigt af over de onmetelijke woestijn. Ontmoet men een voorwerp, zoo wordt het gezigt, even als op de vlakte der zee, in de berekening des afstands bedrogen. Eene diepe stilte rust over de woestijn; het minste geluid wordt gehoord op een' voor hem, die daaraan niet gewoon is, onbegrijpelijken afstand, en ook voor het gehoor is het hier moeijelijk, afstanden te bepalen. Maar ofschoon alzoo eene volkomene vlakheid het hoofdkarakter uitmaakt, zoo zijn er toch, bijzonder in het oostelijk gedeelte, uitzonderingen; in deze streek verheft zich de grond in hoogten en bergvlakten, maar gewoonlijk van

{==7==} {>>pagina-aanduiding<<}
zulke groote uitgestrektheid, dat het rijzen en dalen weinig bemerkbaar is.
Men stelt zich de woestijn als eene onafgebrokene zandzee voor, waar de reiziger door het diepe zand waden moet. Zulks geldt wel van een gedeelte, maar geenszins van het geheel, ja misschien niet eens van het grootste gedeelte der woestijn. Op vele plaatsen heeft de oppervlakte vasten rotsgrond, die of geheel bloot ligt of slechts met eene dunne zandlaag overdekt is. Het zand ontstaat deels daaruit, dat de rotsgrond zich door den invloed des dampkrings oplost, deels door dat de op de kust der Middellandsche Zee heerschende noordewinden het zeezand op het strand werpen, van waar het vervolgens door dezelfde winden dieper landwaarts in gedreven wordt. In uitholingen, in de kleine dalwegen, of waar de rotsgrond zich eenigzins verheft, verzamelt zich het zand in hoopen, gelijk bij ons de sneeuw op de velden; en in zulke ophoopingen kan het zand eene aanmerkelijke diepte hebben, en reizen met kameelen en paarden zelfs kunnen daardoor moeijelijk of gevaarlijk worden; maar op de meeste plaatsen schijnt het zand niet aanmerkelijk te zijn. De vertellingen, alsof karavanen begraven zouden zijn geworden onder het zand, schijnen grootendeels ongegrond te zijn; dit is zeker, in de meeste gevallen komen karavanen van honger om, wier overblijfsels vervolgens door het zand bedekt worden. Maar het zand wordt toch door de geweldige stormen, welke hier, even als op de ongetemde zee, ongestoord woeden, gevaarlijk, wanneer de lucht er zich mede opvult, het alzoo het uitzigt beneemt, en oogen en huid lijden doet. Dat is de zoo beruchte wind samoum.
De woestijn is de warmste aardstreek, welke wij kennen. De naakte bodem, het gemis van water en regen bewerkt, in vereeniging met de ligging in de nabijheid des evenaars, dat de warmte hier tot eene in andere gewesten onbekende hoogte klimt. Desniettemin is de winter, in vergelijking der breedte, koud. De reizi-
{==8==} {>>pagina-aanduiding<<}
gers, die de woestijn in dat jaargetijde doorreisd hebben, zoo als caillié, denham, clapperton, caillaud en anderen, moesten over de nachtkoude klagen; ja de temperatuur zinkt somtijds zelfs tot het vriespunt.
Datgeen, hetwelk in klimatisch opzigt bovenal den woestijngordel kenschetst, is het bijkans volkomen gebrek aan regen. Het groote Fransche werk over Egypte berigt ons, dat in Opper-Egypte regen bijkans een wonder is. Volgens pococke had men in acht gansche jaren niet meer dan tweemalen regen gehad, en zulks niet meer dan een half uur telkens. Hetzelfde geldt, naar caillaud, van Nubië en het noordelijke Sennaar. Volgens berigt van oudney, aangaande de woestijn zuidwaarts van Tripoli, kunnen er wel van tijd tot tijd op enkele plaatsen zware regenbuijen vallen, maar zulks is een zoo zeldzaam verschijnsel, dat het somtijds met tusschenruimten van vijf tot zes, ja acht jaren plaats heeft (zoodat de landbouw deswege onmogelijk is.) Hetzelfde verhalen onderscheidene andere reizigers. De woestijn vormt daarom een' aardgordel, dien men, in klimatisch opzigt, den regenloozen aardgordel zou kunnen noemen.
Met dit gebrek aan regen staat gebrek aan water in het naauwste verband. De geheele woestijn levert niet eene eenige rivier op; zij zendt er geene enkele, noch naar de Middellandsche of Atlantische Zee, noch naar den Nijl, den Niger of het meer Tsaad. De Nijl komt van eene andere aardstreek; maar in zijnen geheelen loop door den gordel der woestijn neemt hij van geene der zijden eenen enkelen bijstroom op.
Bronnen komen zeer zelden voor; menigvuldiger zijn putten, waarin het spaarzame regenwater bewaard blijft, 't geen zich in diepten verzamelt; maar deze verdroogen dikwerf, stellen de hoop der dorstende karavanen te loor, en brengen hun daardoor dikwerf den dood. Het water is brak, want de bodem is gemeenlijk met zout doortrokken.

{==9==} {>>pagina-aanduiding<<}

Het meest kenschetsende echter in alle opzigten in deze aardstreek, en hetgeen aan haar de benaming van woestijn heeft doen geven, is het bijkans volkomen gemis van plantengroei; geen bosch of kreupelhout, geen graskleed bedekt den bodem. Slechts waar de woestijn door de zee begrensd wordt, of digt bij dezelve, worden eenige zeeplanten gevonden, en in de nabijheid van de overige grenzen der woestijn eenige kleine doornbosschen. Uitzonderingen maken verder de Oäsen, welke men met eilanden in de zandzee of met vlekken op eene panterhuid vergeleken heeft. Deze ontstaan daar, waar in diepten zich eene kleine beek of meer van het spaarzame regenwater vormt, of waar bronnen uit de lage plateaux voortspringen, wier hellende berglagen het water volgt, en alzoo als eene Artesiaansche bron op een' aanmerkelijken afstand opwelt.
De Oäsen worden door de Arabieren als Eden's lusthoven afgeschilderd; zulks zijn zij echter geenszins op zichzelve, maar slechts in vergelijking met de haar omgevende woestijn. De vegetatie is in deze Oäsen over het algemeen niet zeer weelderig en daarbij hoogst eenvormig. Naar het westen neemt het aantal der Oäsen af. De boom, die inzonderheid de vegetatie der Oäsen kenschetst, is de dadelpalm (Phoenix dactylifera); deze vormt er bosschen, en aan dezen boom is het geheele bestaan der bewoners vastgeknoopt, want dadels zijn hun brood en het voeder voor hunne paarden en kameelen; het zijn eveneens de dadels, welke het belangrijkste proviand voor de door de woestijn trekkende karavanen opleveren. Gedroogd, worden zij in zakken medegevoerd, en voor menschen en dieren wordt uit denzelfden zak het voedsel genomen, als zij van hunnen bezwaarlijken dagmarsch uitrusten. Naast den dadelpalm verdient de Doum-palm (Cucifera thebaïca) genoemd te worden, die zich van den eersten en van de palmen in het algemeen door zijnen in takken verdeelden stam onderscheidt. Deze wordt niet zoo ver noordwaarts als de dadelpalm aangetroffen; want hij wordt niet in

{==10==} {>>pagina-aanduiding<<}

Neder-Egypte, maar eerst in Opper-Egypte en Nubië gevonden, en ten zuiden van Tripoli niet voor den 21o N.B.; in het westelijke gedeelte der woestijn schijnt hij te ontbreken. Verder behoort tot de vegetatie der Oäsen de Arabische gomboom, (Acacia vera, arabica, Senegal) die nabij de oostelijke en westelijke grenzen der woestijn groeit en het Gummi arabicum oplevert, een gewigtig handelsartikel in Egypte en het noordelijke Senegambië. Eindelijk de mannastruik, (Tamarisc africana) bekend uit den togt der Israëliten door de woestijn van Arabië, waar hij mede groeit.
Eene spaarzame plantenwereld brengt eene spaarzame dierenwereld met zich. Tot de dieren, die in de woestijn voorkomen, behooren voornamelijk de struisvogel, de gazél, de jakhals, de hyaena, de luipaard en de leeuw.
Een gewest, dat, de kleine Oäsen uitgezonderd, tot veldgebruik ongeschikt is, eene aardoppervlakte zonder plantenbekleeding, en daardoor slechts op weinige plaatsen tot weide geschikt, kan natuurlijkerwijze slechts eene uiterst spaarzame bevolking bezitten; deze is beperkt tot de bewoners der Oäsen en de omzwervende horden, welke deels van eene schrale veeteelt, deels van het plunderen der doortrekkende reizigers leven, welk laatste inzonderheid geldt van de Tuariks en Tibboos. Maar de woestijn wordt door groote karavanen bereisd, welke langs wegen, die sinds duizende jaren dezelfde gebleven zijn, haar doortrekken van Marocco en Tripoli naar Tombucto, van Caïro naar Bornou of Darfour enz.; reizen, die weken en maanden lang duren. Dit zijn de Arabische kooplieden, welke hier eenen uitgebreiden handel drijven, en op het schip der woestijn, den kameel, goudstaven, elpenbeen, struisvederen en gom uit Soudan, ten zuiden der woestijn, naar de Berber-kust en Egypte overbrengen, en daarentegen naar Soudan Oostersche en Europesche manufacturen, waaronder ook wapens en ammunitie, aanvoeren. Op deze reizen, gelijk ook die, waarbij Arabieren als Nomaden

{==11==} {>>pagina-aanduiding<<}
in de minder dorre streken der woestijn omzwerven, vertoont zich de mensch met zijne eigendommelijke, door duizende jaren heen hem bijgeblevene karaktertrekken: tezin om vaste woningen te nemen, gastvrijheid jegens hem, die zijne legerplaats bezoekt, maar lust om dengenen uit te plunderen, dien hij daar buiten aantreft, liefde jegens zijnen stam, wreedheid en haat tegen zijne vijanden, en eene levendige phantasie, zijn de trekken, die hem nu evenzeer kenschetsen, als zij zulks deden in de Middeleeuwen en in de oudste tijden.
Bij den 15-16o N.B. verandert de Noord-Afrikaansche natuur geheel en al; zoo wel bij den Atlantischen Oceaan, als naar de Roode Zee, treden gebergten op, die als de voormuren en zijvleugels beschouwd kunnen worden van het Zuid-Afrikaansche hoogland, de gebergten van Abyssinië en Senegambië. Tusschen deze twee gebergten ligt nu een, wel over het geheel vlak, uitgestrekt gewest, maar hetwelk deels 1000 tot 1200 voet boven de oppervlakte der zee zich verheft, en alzoo als het voorterras tot het hoogland beschouwd kan worden, deels ook eenige groote oneffenheden heeft, en in den gordel der woestijn uitspringt. Dit is Soudan, hetwelk ons eerst in den jongsten tijd door denham's, clapperton's en lander's reizen nader is bekend geworden.
Terwijl in de woestijnstreek rivieren, beken en meren geheel ontbreken, vindt men hier daarentegen den grooten Niger-stroom, met zijne aanzienlijke nevenrivieren van het westen, zuiden en oosten, benevens het meer Tsaad, met de Kaspische Zee, het grootste meer op den aardbol, met de aanmerkelijke rivieren, die er van verschillende kanten, uitgenomen van de noordzijde, in zamenloopen.
Ten opzigte der warmte is het klimaat nagenoeg gelijk aan dat der woestijn, doch is de hitte meer getemperd in Soudan, schoon het nader bij den evenaar ligt, deels omdat het hooger boven de zee gelegen is, en deels omdat er groote oorzaken van verkoeling zijn.

{==12==} {>>pagina-aanduiding<<}

Maar hetgeen bijzonder Soudan van de woestijn onderscheidt, is, dat, terwijl in deze de regen bijkans geheel ontbreekt, dezelve daarentegen in genoemd gewest overvloedig is, welke echter, even als in andere streken van de heete Zone, tot een' zekeren tijd des jaars, den zoogenoemden regentijd, beperkt blijft. Deze valt, gelijk overal tusschen de keerkringen, in het jaargetijde, waarin de zon voor het halfrond, in 't welk het land gelegen is, het naast bij haar toppunt komt. De regen is op dien tijd zoo sterk, dat de groote rivieren, de Niger b.v., uit hare oevers treden en het land overstroomen; ook het meer Tsaad gaat ver over zijne boorden in den regentijd.
In plaats van de onvruchtbare woestijn, treedt hier een met planten rijk bezaaide grond te voorschijn; koornakkers met gierst, rijst, boomwol en andere gecultiveerde gewassen. De dadelpalm verdwijnt geheel, en men kan, van Sennaar af in het oosten tot den Niger toe in het westen, de zuidergrens van den dadel vervolgen, die met de noordergrens van den regenkreits tezamenvalt. Deze grens ligt op 15-17o N.B. In de plaats van den dadelpalm, als den kenschetsenden boom der woestijn, komt de Baöbab (Adansonia digitata), die door zijnen dikken stam, welke tot 80 voet in omtrek wordt, en door den ouderdom, dien hij bereikt, (ten minste tweeof drieduizend jaren) merkwaardig is. Dezen boom vindt men even zoo min noordwaarts van de regengrensscheiding, als den dadelpalm ten zuiden derzelve, en hij is alzoo Soudan's kenschetsende boom.
Met den weelderigen plantengroei treedt eene talrijker dierenwereld en eene veel talrijker bevolking te voorschijn. Maar deze wordt hier door een ander menschenras gevormd; want het Negerras is hier geheel en al heerschende; een ras, zoo geheel van het andere verschillende door kleur, gedaante des hoofds, vorm van den neus en der lippen en het gekroesde haar, verschillend tevens in karakter en zeden, schoon een groot gedeelte der bewoners

{==13==} {>>pagina-aanduiding<<}
de oorspronkelijke Fetisch-dienst verlaten heeft en tot de Mahomedaansche Godsdienst overgegaan is.
Men ziet hier alzoo twee buitengewoon groote landstreken, waarvan elke afzonderlijk, doch vooral de woestijn, eenen hoogen graad van eenvormigheid vertoont, maar welke, in betrekking tot elkander, eene scherp begrensde en afstekende tegenstelling in een physisch-geographisch opzigt aanbieden. Deze tegenstelling geeft ons een treffend bewijs voor het groote gewigt des regens, hetwelk wel nergens duidelijker in het oog loopt. Wij zien hier, hoe de groote wekster van het plantenleven, de warmte, niets vermag uit te regten, zonder de groote voedster van het plantenleven, het water. In Soudan, waar zich beide deze twee hoofdvoorwaarden voor het plantenleven vereenigen, vertoont zich een bodem, rijk met plantengroei bekleed, vertoonen zich millioenen dieren, talrijke bewoners, velden, steden en vlekken. Ten noorden van deze streek, waar de warmte niet minder werkzaam is, maar het water ontbreekt, is er slechts eene dorre woestijn. Ginds beweegt en roert zich het leven, in dieren en planten van duizende vormen, in ontelbare voorwerpen, en wordt in levende stemmen gehoord; - daar is het leven uitgestorven; slechts levenlooze ligchamen treffen het oog; slechts de bewegingen van zand en lucht door den wind treffen het oor.

J. v.d. H.






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bladz. 808 des vorigen jaars.)

Nieuwigheden.

‘Zonder het nieuwe is de Franschman een visch op het drooge.’
Brief van lublink weddik.

{==14==} {>>pagina-aanduiding<<}

‘Er is niets nieuws onder de zon,’ zeide salomo reeds in zijnen tijd; maar, lieve hemel! hoe vreemd zou die wijsste der Koningen opzien, wanneer hij eenige blikken in het hedendaagsche Parijs kon werpen! Hoe veel nieuws is daar aan de orde van den dag! Men hoort er van omnibussen restaurans en eene romantische school, van eene barbe en jeune France en laarzen van gom elastiek, parfaitement imperméable, van Paraguay roux tegen kiespijn en van het temmen van tijgers, hyaena's en leeuwen, van vuurwerken, die het vergaan der wereld voorstellen, van een' man, die 128 mijlen te voet op één' dag aflegt, van een théâtre nautique, een' stoomwagen, een navire aërien, eene voiture à voiles en wat niet al meer! Onder al die zaken, het is waar, komen wel eens oude en weder kunstig opgewarmde nieuwigheden voor; maar dit neemt niet weg, dat men Parijs als het beste argument kan aannemen ter wederlegging der thesis van salomo: ‘Daar is niets nieuws onder de zon.’
‘Even als de kinderen thans nog doen,’ zegt de Heer g.j. mulder (*), ‘wanneer zij den hemel aanschouwen, zoo hebben velen in vroegere eeuwen gewenscht, de kluisters, die onze voeten aan de oppervlakte der aarde binden, eens te kunnen vaarwel zeggen, en in hoogere lucht ruimer adem te scheppen, hier met een' oogopslag de schepping te kunnen overzien, en nader bij de schatkamer van de geheimen der natuur te wezen. Wie weet, of de zucht, om de vogelen op hun spoor te volgen, en klapwiekend zich door de ruimte te kunnen bewegen, wel zoo veel jonger is, dan het vliegen der vogelen zelf! De fabel van icarus en daedalus (†) leert ons althans, dat deze zaak den

{==15==} {>>pagina-aanduiding<<}
ouden voor de verbeelding zweefde. Doch dit opstijgen in de lucht door eigen vermogen, hoe menigmaal men ook in lateren tijd hierop de aandacht gevestigd heeft, is altijd bij den wensch gebleven. Het kon intusschen niet anders, of men bleef dezen wensch koesteren, en al was het dan niet door eigen vermogen, al moest men van andere hulpmiddelen gebruik maken, als men maar eens deze aarde kon verlaten!’
Niettegenstaande baco, mendoza, de lanis en galien toestellen tot zulk opstijgen aan de hand gaven, werd eerst door cavendish, 1766, de groote soortelijke ligtheid van het waterstofgas ontdekt, en door black, 1768, en cavallo, 1782, aangetoond, dat hierdoor vaste ligchamen in de lucht zouden kunnen opgevoerd worden. Holle ligchamen van papier of varkensblazen, door cavallo met waterstofgas gevuld, stegen echter niet op; de laatsten waren te zwaar, de eersten te poreus (*).
Het waren de Gebroeders montgolfier, die het eerst een' ballon, uit taf vervaardigd en door brandstof verwarmd, deden opstijgen. Zulks werd her-
{==16==} {>>pagina-aanduiding<<}
haald met dieren, in eene mand aan den ballon bevestigd, die, toen de ballon op de aarde terugkwam, onbeschadigd werden bevonden. Pilatre de rosier was de eerste, die het waagde, in 1783, zich aan een' ballon in het luchtruim toe te vertrouwen. Sedert dien tijd zijn de luchtreizen zoozeer vermeerderd, dat het thans moeijelijk zoude zijn, ze allen op te sommen; ja, tijdens bonaparte werd de luchtbol zelfs als middel, om het leger des vijands te herkennen, gebruikt, en een corps Aërostiërs opgerigt, waarvan coutelle, een Kolonel, de Chef was. Te Maubeuge deed hij het eerst zijne waarnemingen op het vijandelijk leger. Hij verhief zich dagelijks tweemaal tot eene hoogte, die door het touw, met hetwelk de observatie-luchtbol aan den grond bevestigd was, naar willekeur kon geregeld worden. Door den vijand werd er op den ballon geschoten, en dezelve meer dan eens bijna geraakt. Coutelle liet zich ook eens voortslepen van Maubeuge naar Charleroi, en bleef 39 uren achtereen bij den slag van Fleurus waarnemen. Uit dit alles ziet men, dat luchtbollen en luchtreizen niet nieuw zijn; maar het bleef echter nog altoos eene te wenschen zaak, den ballon te kunnen regeren; (dat wil zeggen, men moet kunnen klimmen en dalen naar willekeur, om van verschillende luchtstroomen des dampkrings gebruik te maken, die ons naar de bedoelde plaats moeten voeren; men moet bij tegenwind voorwaarts kunnen komen, enz.) Daartoe werden pogingen aangewend door blanchard, lunardi, rosier enz., hunne ballons met zeilen, riemen of andere stuurtoestellen optuigende; door welke proefnemingen deze mannen zelve en hunne reisgenooten bijna allen op eene
verschrikkelijke wijze den dood vonden.
De snelheid, waarmede men door middel van een' ballon van de eene plaats naar de andere kan komen, is bekend; en het is daarom te bejammeren, dat men tegenwoordig zoo weinig werk van dit, in sommige gevallen nuttige, middel maakt. - Stil! zacht wat! Er

{==17==} {>>pagina-aanduiding<<}
bestaat immers thans een navire aërien, een luchtschip, den naam van Aigle dragende, waarin men zoo gerust als in eene stoomboot of in eene diligence zal kunnen reizen. Hoor slechts het opschrift van het Programma: ‘Ascension du navire aërien, nommé l'Aigle, de 150 pieds de longueur sur 45 de hauteur, qui partira des Champs Elysées pour descendre au Champ de Mars et de là partir pour Londres, 98 lieues de Paris, en deux heures, Dimanche 17 Août, à 2 heures.’ - ‘In plaats van op de aarde en op het water te reizen, (gaat het Programma voort) zal de lucht voortaan het element zijn, waarin wij ons zullen voortbewegen; het element, tot heden toe aan den mensch weêrspannig gebleven. Wij zullen gelijken aan de zwaluw, die zich in de lente naar den luchtkring verheft, welke van het noorden zich beweegt, en, gedragen op de vleugelen des winds, onze streken bereikt, nadat zij zonder inspanning dikwijls meer dan 40 mijlen in een uur heeft afgelegd. Alzoo zullen weinige dagen genoegzaam zijn, om de wereld rond te reizen. Het is de Heer lenox, aan wien wij deze stoute en nuttige onderneming verschuldigd zijn,’ enz. Deze lenox nu had, twee jaren geleden, in de steengroeven van Montmartre een groot luchtschip vervaardigd, hetwelk hij zorgvuldig voor iedereen verborgen wist te houden, en hetwelk op zekeren avond van onder de loods werd genomen, om, buiten het bereik van nieuwsgierigen, eene proef te nemen en de zekerheid te erlangen aangaande de berekeningen van voornoemden Heer. De uitkomst beantwoordde echter niet aan zijne verwachting. Na dien tijd heeft hij een ander luchtschip
vervaardigd, hetwelk in eene afgesloten ruimte in de Champs Elysées zich bevindt, en sedert eenigen tijd bezigtigd kan worden; met hetzelve moet de bovengemelde reize naar Londen volbragt worden. Met een aantal menschen bezagen wij dezen zoogenaamden Arend. Op den grond uitgestrekt liggende, schijnt het bij den eersten oogopslag een vervaarlijk zeegedrogt te zijn; deszelfs lengte is 150 voeten, de hoogte 45.

{==18==} {>>pagina-aanduiding<<}
Lenox heeft dit gevaarte vervaardigd naar het ontwerp van meunier; dat wil zeggen, het is uit twee bekleedsels zamengesteld. (*) De stof, waaruit het bestaat, is van zijde en katoen, omgeven met eene laag elastieke gom; een tweede ballon van calicot, met elastieke gom bestreken, moet in den eersten gebragt worden, als middel van voorzigtigheid en zekerheid niet alleen, maar ook om als eene soort van zwemblaas te dienen, die met lucht gevuld of van dezelve ontledigd wordt, naar mate men wil rijzen of dalen; daardoor zal men, zonder ballast of gas te verliezen, in de luchtstreek komen, welke het meest geschikt is om het doel der reize te bereiken. De ballon heeft een' langwerpigen vorm, even als een visch; het schuitje is van gevlochten teenen, met kleine banken voor de reizigers voorzien, en heeft aan beide zijden de stuurtoestellen, bestaande uit breede, van uitgespannen linnen vervaardigde riemen; aan elk einde van het schuitje is eene soort van roer, welks vleugels de rigting aannemen, door de reizigers verkozen. Deze roeren kunnen zich bovenwaarts bewegen, of dienen tot het nederdalen, even als eene boot rijst of daalt, naar gelange der kracht en rigting, die de riem erlangt; daarenboven bevindt er zich eene perspomp aan den ballon, die de lucht, tusschen de beide ballons besloten, meer of min kan zamenpersen.
Des Zondags, 17 Augustus, begaven wij, mijn vriend v.d.V. en ik, ons naar het Champ de Mars, voorzien van entréebilletten, daags te voren genomen, door welke men het regt verkreeg, zich binnen den afgeperkten kring of omtrek, in welks midden de ballon zich bevond, te begeven. Met zulk een kaartje vermogt men ook eene Dame derwaarts te geleiden. ‘Ce mode de souscription, (zegt zeker dagblad) par billets délivrés à l'avance, satisfait à la fois le public, les besoins de l'entreprise et l'honorable caractère du Commandant, qui la dirige.’ Wie denkt hier niet aan de

{==19==} {>>pagina-aanduiding<<}
woorden van fokke: ‘Al wat blinkt of licht wederkaatst, is der menschelijke ziel bijzonder aangenaam; mogelijk daarom ook het goud en zilver, dat van ouds, tot heden toe, bij jongen en ouden, geleerden en ongeleerden, bijzonder geliefd is, inzonderheid wanneer het in schijfjes gesneden, en met een' geharnasten ridder, ruiter, gewapende maagd of kopje gestempeld is.’
Behalve den Maarschalk Graaf lobau en de Generaals van den Staf der Nationale Garde, las men in sommige Parijsche dagbladen de namen van een aantal beroemde mannen, die de taak van Commissarissen voor deze wetenschappelijke plegtigheid (solemnité scientifique, zoo als men het noemde) wel op zich hadden willen nemen; de namen van Dr. automarchi, odillon barrot, den Baron dubois, alexander dumas, eugène isabey, den Baron larrey, den Graaf de montlosier, den Prins de puckler muskau, den Graaf alfred de vigny en ook van den Kolonel coutelle, den voormaligen Chef der Aërostiërs, waren daaronder. Maar waarom, dacht ik, vindt men er niet éénen van een groot natuurkundige, van arago, biot, gay lussac b.v.? Immers deze mannen behoorden daar werkelijk te huis. Met veel moeite bereikten wij langs de kaai het Champ de Mars, nu hier dan daar een' stoot van de verzamelde volksmenigte krijgende; in den afgesloten omtrek te komen, was ons echter niet mogelijk. Onder het gewoel vernamen wij, dat het luchtschip thans geproviandeerd werd; dat er een aantal physische werktuigen, twee perspompen enz. enz. geladen werden, en dat, met den Heer lenox, agasson, de grandsagne, laurens, edan en nog tien andere Heeren, en ook Mesdames lenox en edan, de reize mede zouden ondernemen. Lang zagen wij reeds het kolossale luchtschip boven de menigte uitsteken, maar nog geene beweging hoegenaamd. Zulks duurde zeer lang, en de afgebrokene woorden of volzinnen, die men in den beginne hoorde, veranderden langzamerhand, naar mate

{==20==} {>>pagina-aanduiding<<}
men ongeduldiger werd, geheel en al van toon; eerst hoorde men: ‘Le vent est favorable. - Ah! ce sera un spectacle magnifique. - Quel courage de ces dames, d'accompagner leurs maris! - Hé! louis, connaissez-vous ce courageux M. lenox. - C'est la plus hardie invention moderne,’ enz. enz.; eindelijk begonnen de volgende woorden te klinken: ‘Voistu quelque mouvement, pierre? - Mais non. - Celà ne commencera jamais. - Ma patience est à bout. - Je crois qu'on se joue de nous. - Diable! celà m'ennuye. - He! ho! l'ascension. - Faites monter le navire,’ enz. enz. Ensklaps komt de ongeduldig geworden menigte in beweging; men hoort geschreeuw, gegil; nu is het gewenschte oogenblik gekomen; ieder steekt het hoofd naar boven, verheft zich op de teenen, rekt zoo veel mogelijk den hals langer uit, maar men ziet minder dan te voren, men ziet zelfs den hoog uitstekenden ballon niet meer. ‘Mijn hemel! was hij dan reeds in het luchtruim? Vloog hij sneller dan een blijksemstraal naar boven?’ Ach neen, waarde Lezer! hij was geborsten, en zonk, gelukkig nog op slechts twee voeten afstands van den grond, ineen. Zoo eindigde deze solemnité scientifique!...
Terwijl een stoomwagen dagelijks in de Champs Elysées reed, en zonder spoorweg eene reize naar St. Germain ondernam, twee groote rijtuigen achter zich slepende, kwam zekere Mr. hacquet te Parijs met een rijtuig met zeilen; eene uitvinding, die niets minder ten doel heeft, dan eene scheepvaart langs den grond op de drooge oppervlakte der aarde daar te stellen, en wegen en velden in kanalen te veranderen, op welke men met de snelheid des winds zich zal kunnen bewegen! ‘Er bestaat (zoo zegt het hier en daar verspreide en zoo smakelijk mogelijk gemaakte berigt, tevens de uitnoodiging bevattende, om het vaartuig te komen zien, ook al voor 1½ fr.) als onder de magt onzer handen, om zoo te spreken, eene voortstuwingskracht, wel is waar onzigtbaar, maar daarom niet minder werkelijk aan-
{==21==} {>>pagina-aanduiding<<}
wezig, en die men tot op heden schijnt miskend te hebben; welk verzuim des te meer te laken is, naar gelange der oeconomische voordeelen, welke zij oplevert. Deze kracht, tot heden slechts aangewend op het water tot voortstuwing van schepen en op den wal tot het in werking brengen van molens en meer andere vaststaande werktuigen, is de wind. De wind, die den dampkring zuivert en zoo vele aangename oogenblikken in de heete zomerdagen aanbrengt, dat ligte koeltje, hetwelk zoo zachtkens het gebladerte der boomen doet suizen, is toereikend, om groote en zware rijtuigen voort te rollen. Is de wind zwak, dan stelt men hem groote zeilen tegen; aan deszelfs te groote sterkte de bijna oneindige verkleining van derzelver oppervlakte. Na eene grondige studie aangaande de kracht, de bestendigheid en de periodieke veranderingen der winden, heeft de uitvinder der Eolienne (zoo heet het zeilrijtuig) een stelsel willen verwezenlijken, over welks moeijelijkheden hij heeft gezegepraald.’
Reeds zeer lang geleden trachtten de Chinezen eene soort van slede of rolwagen met masten, tuigen en zeilen te voorzien; maar het schijnt, dat men later van deze poging eener vaart op de aarde heeft afgezien. In de laatst verloopene eeuw hield men zich in Zwitserland met hetzelfde onderwerp bezig, zonder er echter gevolg aan te geven. Pocock, in Engeland, vond wagens uit, door vliegers voortgetrokken, en die, volgens zijne verzekering, zes à zeven uren afstands in één uur zouden kunnen afleggen. Men zegt, dat zij aldaar in gebruik zijn geweest, en dat het niet noodig is, den wind mede te hebben, maar dat men met denzelfden wind heen en weder kan komen. (*) Nog niet lang geleden trachtte men in België een rijtuig met zeilen zamen te stellen; maar de uitkomst beantwoordde niet aan de verwachting. - Uit dit alles ziet men, dat de uitvinding

{==22==} {>>pagina-aanduiding<<}
van Mr. hacquet eigenlijk slechts eene opgewarmde nieuwigheid is.
Eene open plaats binnengetreden zijnde, zagen wij eene soort van koets met masten en zeilen en twee matrozen, die, zeer netjes uitgedost, met glinsterende hoeden, blaauwe buisjes, wijde witte broeken enz., (mundus vult decipi, decipiatur ergo) de aanschouwers op de allerbeleefdste wijze ontvingen. Wij erkennen, dat het schip, hetwelk op het drooge zal moeten varen, aardig is uitgedacht. Een toestel van veertig voeten hoogte op een rijtuig, waarvan de breedte niet meer dan vijf voeten heeft, buigt en helt naar deze of gene zijde door de windvlaag, en herneemt deszelfs evenwigt door onder aan de masten hangenden ballast, zonder dat het ligchaam, het rijtuig, den steun der vier wielen op den grond verliest. Deze masten hebben overeenkomst met de zoogenaamde duikelaartjes, waarmede de kinderen spelen, gemeenlijk soldaatjes, van vlierstokjes vervaardigd, en onderaan voorzien met een ijzer of koper bolletje. Wanneer men deze regts of links stoot, hernemen zij altijd en terstond derzelver loodlijnige rigting; ook bij deze hangt eene soort van ballast onderaan. De Eolienne nu heeft boven op den zoogenaamden hemel der koets eene horizontale as, waaraan de drie masten bevestigd zijn, de fokkemast, de groote mast en de bezaansmast. Elk dezer masten heeft zeilen van eene veel dunnere stof dan die op de schepen in gebruik. Aan beide zijden der koets zijn twee andere zeilen bevestigd en uitgespannen, als twee groote vleugels, die open- en toeslaan naar willekeur. Achteraan is nog een kleiner zeil. Is de wind zwak, dan zet men zeilen bij; is hij sterk, dan krimpt men ze in, door te reven: op de schepen geschiedt dit bovenaan; aan de Eolienne van onderen. Dit alles wordt door touwwerk in beweging gebragt. Het roer bevindt zich natuurlijk niet van achteren aan den spiegel; de twee voorwielen worden door een' man regts en links bestuurd.
‘Champ de Mars, Dimanche 28 Septembre 1834,

{==23==} {>>pagina-aanduiding<<}
(à 2 heures) expérience et manoeuvres de l'Eolienne, voiture à voiles; musique militaire, fanfares etc.’ Ziedaar het opschrift van het Programma aangaande deze - solemnité scientifique? zoo noemde men het immers? doch neen! ik herinner mij, het was een - bamboche en cochonnerie, volgens de Fransche toeschouwers. Wel hoorde men trompetgeschal; inderdaad, de beloofde fanfares en het militair muzijk deden zich op eene wijze hooren, welke de trommelvliezen dreigde te verscheuren; dan, helaas! de Eolienne was maar niet van de plaats te krijgen, dan voortgeduwd door vier sterke kerels! Maar, lieve menschen, waarom zoo geraasd en getierd, uw geld terug verlangd, den armen Mr. hacquet voor een' bedrieger uitgekreten? Leest het Programma, en gij zult duidelijk vinden: ‘Vent arrière, on va avec la seule puissance d'une petite voile; vent largue, on va encore sans être renversé; vent debout, ou sans vent .... oh! alors il faut s'arrêter, demeurer en panne, comme le vaisseau sur la mer quand le vent cesse, comme toute machine dont le moteur viendrait à manquer.’
Wij zullen ons alzoo vooralsnog moeten vergenoegen met de gewone manier van reizen, in plaats van met den Aigle het luchtruim te doorklieven, of met de Eolienne op het drooge te zeilen. Dat alles zal echter overbodig worden; want, o wonder boven wonder! er komt eerlang een man in Frankrijk, die 128 mijlen op een' dag loopt, en ons de middelen daartoe zal laten bezigtigen. Hoor slechts, lieve Lezer! want het zijn geen praatjes. Zekere bekende hardlooper, robert sciper, heeft te Malton, in Engeland, een' wedstrijd voorgesteld aan allen, die denzelven wilden aannemen. Dezelve bestond in het te voet afleggen van eenen weg van 64 mijlen op éénen dag, en zulks gedurende drie achtereenvolgende dagen. Niemand bood zich aan, en sciper was gereed de reize alleen te ondernemen, toen zekere marston den wedloop aannam. Hij stelde zelfs voor, om 128 mijlen in plaats van 64 per dag

{==24==} {>>pagina-aanduiding<<}
te loopen, en wel aan elk been nog een' kogel medeslepende. Sciper verklaarde de zaak voor onmogelijk. Zoodra had hij zulks niet gezegd, of marston tilde sciper op zijne schouders, begon te loopen, en nam hem mede, uitroepende: ‘Nu zult gij zien, of het onmogelijk is!’ Marston heeft de buitengewone taak volbragt, maar door middel van - den stoom: hij had aan iedere kuit een lief, klein stoommachinetje gehecht, waarvan hij de uitvinder is; deze machine brengt zijne onderste ledematen met zulk eene snelheid in beweging, dat zij als 't ware den grond niet raken: het heeft hem veel hoofdbreken gekost, het middel te vinden, 't welk zijne kuiten tegen verbranding beschermt; de hitte van het vuur dringt door het metaal tot aan de kuiten; maar, door middel van eene veer onder de oksels, opent hij een ander werktuig, en bevochtigt ieder oogenblik een dubbel bekleedsel, tusschen de machine en zijne kuiten geplaatst. Men zegt, dat er reeds een groot Cirque voor hem opgerigt wordt, en hij zijne voorstellingen op de Plaine des Vertus zal geven. Vivent les gens d'esprit!

Raadgevingen van sir Walter Scott aan zijnen zoon, Kornet onder de Huzaren.

De schrijver van het Lay of the last Minstrel en van Marmion, de dichter, dien byron op den top zijner figuurlijke piramide van de dichterbegaafdheden in Engeland geplaatst heeft, wenscht zich, in een' aan crabbe gerigten brief, geluk, dat niemand zijner kinderen de kiem van dichterlijk talent verraadt, en voegt er bij: ‘Ingeval een mijner zonen dergelijke geschiktheid en neiging had doen blijken, zou ik hem de noodwendigheid hebben doen inzien, om eenig vereerend beroep ter hand te nemen, ten einde in de zamenleving eene fatsoenlijker rol te spelen, dan die van bloot poëet.’ - ‘Letterroem,’ zeide hij dikwerf, ‘is eene schitterende pluim op den hoed, maar geen hoofddeksel, dat den schedel warm houdt.’ Zijne denkbeelden hieromtrent

{==25==} {>>pagina-aanduiding<<}
waren rijp overdacht en onverzettelijk; maar hij heeft dezelve niet op zijn gezin behoeven toe te passen: uit deszelfs boezem zag hij noch poëet, noch blaauwkous (*) ontspruiten. Het opvoedingsplan, 't welk hij ten aanzien zijner kinderen had aangenomen, berustte, gelijk hij dit mede zelf verklaarde, op dezen zetregel: ‘Zonder moed, geen opregtheid; zonder opregtheid, geen deugd.’ Om nu dezen fundamentelen moed te ontwikkelen, kwam hem, even als aan de oude Perzen, geen middel geschikter voor, dan het paardrijden. Derhalve, zoodra zijne oudste dochter zich op een hitje in den zadel kon houden, werd zij zijne gezellin op zijne togten in het gebergte. Sir walter leerde zijnen kinderen vroegtijdig, over eenen val te lagchen, moediglijk hun ros in de gevaarlijkste waadplaatsen en door buiten hare oevers getredene beken te drijven. Hij had een' afschuw van kostscholen, en koos voor zijne dochters eene Gouvernante, meer achtingwaardig om hare godsdienstige beginselen, dan uitmuntende door de modebegaafdheden, welke men thans van die genen vordert, aan welke men zijne kinderen toevertrouwt. Ook de jongens hadden hun aandeel aan Miss miller's zorgen; maar, toen walter, de oudste zoon, oud genoeg was om met het Latijn te beginnen, nam de vader zelf op zich, hem daarin te onderwijzen. Vervolgens trad de jongeling in de hoogere school te Edimburg. De vaderlijke eigenliefde was meer bijzonder op hem gevestigd, hetgeen zich, bij de aristocratische vooroordeelen, waarvan walter scott nimmer teruggekomen is, ligtelijk begrijpen laat. ‘Het is om den wil van mijnen zoon walter,’ leest men in zijne brieven, ‘dat ik bewilligen
zou mij tot Baron te laten maken, omdat een titel bij de armee zoo wèl klinkt.’
De erfgenaam van Abbotsford had, namelijk, het beroep der wapenen gekozen. Dit besluit speet den vader wel eenigzins, daar hij, niet minder gesteld op het wezenlijke dan op het schitterende, eerst gedacht had, hem de veel voordeeliger loopbaan van het regtersambt te doen intreden. Maar van den anderen kant had hij, ofschoon een aartsvaderlijk leven leidende, altijd den krijg bemind. ‘Van mijn vijfde jaar af,’ schreef hij aan een' zijner vrienden, ‘heeft aan-
{==26==} {>>pagina-aanduiding<<}
houdend een kavallerie-regement in mijn hoofd gemanoeuvreerd;’ en gedurende de lange ziekelijkheid van zijnen kindschen leeftijd gaf hem niets zoo veel genoegen, als het bestuderen der krijgskunst. Daarenboven, had hij niet de Lady of the Lake geschreven, om in staat te geraken een nieuw paard te koopen, ten einde daarmede in de schutters-kavallerie te kunnen figureren, (*) tijdens het kamp van Boulogne, en toen overal, door geheel Grootbrittanje, die burgerbenden in de weer waren, welke pitt zich zoo kluchtig verbonden had niet buiten het rijk te zullen doen dienen, behalve in de omstandigheid van eenen inval? Tot officier in de vrijwillige kavallerie benoemd, was scott gedwongen geweest, aan den dicht- en krijgslievenden Sheriff te herinneren, dat de wet hem verpligtte, ten minste
vier maanden binnen den kring van zijn regtsgebied te wonen. Eindelijk, zoo als hij zelf dit aan southey zeide, hij kon zijnen zoon niet laken, deze loopbaan ingeslagen te hebben, daar zijn manke been alleen hem verhinderd had hetzelfde te doen. Overigens zullen wij zien, hoe hij zelf het besluit van zijnen zoon beoordeelt.




Aan Mistriss Maclean Clephane, van Torloisk.

Abbotsford, 15 Julij 1819.

Ik heb, om uwen lieven brief te beantwoorden, de reis van mijnen zoon walter afgewacht, die naar zijn regement, het 18de Huzaren, vertrekt. De loopbaan, welke hij gekozen heeft, is voor hem geschikt, want hij is van een kalm, maar zeer vast karakter; hij houdt veel van wiskunde en statistiek, is een uitmuntend rekenaar, en bezit een helder verstand en goede inborst. Voeg hierbij een voordeelig uiterlijke, goede manieren, veel behendigheid in het paard-
{==27==} {>>pagina-aanduiding<<}
rijden en in alle andere ligchaamsoefeningen, eindelijk een gezond gestel, en ik moet mij zeer bedriegen, of dit levert de stof tot eenen goeden militair. Mijne zelfzuchtige wenschen hadden hem tot de regterlijke loopbaan bestemd; maar men moet erkennen, dat hij tot dat vak in het geheel geene roeping had; hem ontbraken de slimheid en scherpte van geest, die noodig zijn, om in dat beroep opgang te maken. Alles is dus ten beste uitgevallen; behalve dat ik mijnen koddebeijer en den togtgenoot verlies, die mij steeds bij mijn rijden en wandelen verzelde. Doch, zoo moet het altijd in de wereld gaan: de jongen moeten het nest uit, om op eigene wieken te leeren drijven.

Aan den Heer John Ballantyne. (*)

Walter heeft ons gisteravond verlaten, en zal te Londen zijn, wanneer deze brief u bereikt: de arme jongen moet veel hebben van eene koe, die voor het eerst in eene straat komt, gelijk ons Schotsche spreekwoord zegt; gij zult hem bij Miss dumergue vinden; eilieve, ga toch eens bij hem, en help hem koopen, wat hij noodig heeft.

Ballantyne deed, wat hem verzocht was; maar, naar 't schijnt, gingen de inkoopen scott's begrooting aanmerkelijk te boven, want eene week daarna schreef hij aan zijnen correspondent:
‘Mijn waarde john! Ik ontving uwen brief met de rekening van walter's optuiging; eene rekening, welke mij allerafschuwelijkst buitensporig voorkomt; maar er is niets anders aan te doen, dan zich te onderwerpen. Strikt genomen, zijn het alles dingen, welke hij niet wel ontberen kan; maar hoe drommel kunnen zij zulk eene som beloopen? Nu, dit is het geheim der heeren snijders. Men zegt, dat er negen snijders vereischt worden om éénen man te maken; maar zeker, één is genoeg om iemand aan den bedelzak te helpen. Kunt gij te Londen eenig meer geld voor mij bijeenbrengen, zoo verzuim dit niet. Mijne kas is ledig, tot op het in 't licht komen van Ivanhoe.

{==28==} {>>pagina-aanduiding<<}

P.S. Ingesloten zult gij verscheidene aanbevelingsbrieven vinden, ten behoeve van den ci-devant Laird van Gilnockie’ (een spotnaam van den jongen walter.)

Wij willen hier nog twee dier aanbevelingsbrieven laten volgen, in welke zich de dubbele verdienste vereenigt, dat zij kort en geestig zijn.




Aan Miss Edgeworth, te Edgeworth-town.

Abbotsford, 21 Julij 1819.

Mijne waarde Miss edgeworth! Deze brief zal u geworden, tevens met eene tweede uitgaaf van walter scott, in groot formaat, zoo als de boekverkoopers spreken, in marokijnen band en op allerlei wijzen getooid en opgesierd, maar niettegenstaande dat alles misschien voor de letteren minder opmerkenswaardig, dan de oudere oorspronkelijke editie. Om met andere woorden en min verbloemd te spreken, de lange Huzaren-kornet, welken deze tegenwoordige bij u zal binnenleiden, is mijn oudste zoon, die ons verlaten heeft, om zich bij zijn regement in Ierland te vervoegen. Ik heb hem aanbevolen (eene aanbeveling overigens, welke zijn eigen wensch overbodig zou maken) geene gelegenheid te verzuimen om uwe kennis aan te kweeken; als zijnde het schoonste voorregt, hetwelk mijne betrekking tot de letterkunde hem verschaffen kan, dat, van bij naam onder goeden en wijzen bekend te zijn. Steeds heb ik den toegang bij lieden van verdiensten en begaafdheid als het onwaardeerbaarste gedeelte der prerogatieven van een' letteroefenaar beschouwd. Het zal u dus niet bevreemden, dat ik mijnen zoon aan dit voorregt deel heb willen geven.
Ik weet niet, bij het onzekere van mijns zoons bewegingen, wanneer dit schrijven in uwe handen geraken zal; maar, waar en wanneer het u ook geworde, het komt, mijne waarde Miss edgeworth, van den opregtsten der bewonderaars van uw talent.

Aan Matthew Weld Hartstonge, Esq. in Molesworth-straat, Dublin.

Mijn waarde Heer! Allergelukkiglijkst is God mercurius uit den hemel gedaald onder de gedaante van het ka-
{==29==} {>>pagina-aanduiding<<}
millekruid, om mij in dezen dignus vindice nodus (*) bij te staan, en voor het oogenblik loopt de machine weder tamelijk wel. Ondertusschen begint mijn kroost de wereld in te treden. Mijn zoon walter (herinnert gij u nog, hoe ik eens in het slijk van het Cauldshiel bijna steken bleef, omdat ik zijn fregatscheepje voor het verongelukken wilde behoeden?) is thans een kornet van zes voet twee duim lang in uw 18de regement Iersche Huzaren. Tegenwoordig ligt het regement te Cork, van waar het zeker te Dublin garnizoen zal gaan houden. In dat geval zult gij uwen ouden vriend wederzien met een verjongd gezigt, tot de ooren toe in het pelswerk, pluimen geen gebrek, en versierd met knevels naar de laatste sneê. Ik heb hem op het hart gedrukt u te gaan zien, wanneer hij verlof kan krijgen, of wanneer de behoefte van de dienst hem naar Dublin mogt roepen. Zijn vertrek laat hier eene leegte, vooral voor mij, wiens medgezel, koddebeijer en ik weet niet wat al hij geweest is. Wanneer men eigene krachten en gezondheid verloren heeft, is er niets zoeter, dan onder zijn oog eenen zoon, rijk in beide, te zien bloeijen. Denk hieraan, vriendlief! en daar gij genoeg aandoenlijkheid en goedheid van hart bezit, om een goed meisje gelukkig te maken, zoo huw, nu gij nog jong zijt, en verzamel u dus, tegen de dagen van uwen ouderdom en van uw levensverval, de schatten van huiselijk geluk! Wat ook
wijsgeerige albedillers zeggen mogen, er is veel goeds in het leven; maar het best, dat men er, na een geweten zonder wroeging, die onmisbare voorwaarde tot alle genoegen, In kan smaken, is de kalme genieting der huiselijke genegenheden, welke ons ons eigen geluk doen gevoelen, verhoogd door dat der geliefde wezens, die ons omringen, enz. enz.

Ziehier nu de brieven, welke walter scott aan den jongen kornet schreef. De lezer zal zich, even als wij, niet genoeg verwonderen kunnen over de teedere zorgvuldigheid van walter voor zijnen zoon, over de tot in het

{==30==} {>>pagina-aanduiding<<}
kleine gaande omstandigheden, waarmede hij zich bemoeit, over de naïveteit zijner aanbevelingen, den eenvoudigen en vrolijken toon zijner brieven, maar bovenal over de goedhartigheid zijner huiselijke wijsbegeerte.




Aan den Kornet Walter Scott, 18de Reg. Huzaren, te Cork.

Abbotsford, 1 Augustus 1819.

Waarde walter! Met blijdschap verneem ik, dat gij wèl en behouden uw gastvrij kwartier in Piccadilly bereikt en uwe kleine verrigtingen snel en goed ten einde gebragt hebt. Gij zult uit handen van john ballantyne, aan wien ik dezelve toezend, een pak met brieven van aanbeveling erlangen.
Gisteren heb ik een' allerliefsten brief van uwen Kolonel ontvangen (*). Een uur vroeger zou dat schrijven ons verscheidene uitgaven te Londen bespaard hebben; maar, laat ons daar niet verder aan denken. Gij zijt thans meer dan volledig van alle bijbenoodigdheden uwer uniform voorzien; draag er de uiterste zorg voor, want het zou veel kosten, dezelve te vernieuwen. Kolonel murray schijnt zeer gunstig voor u gezind. Het is, naar men mij zegt, een ernstig, in zich gekeerd man; werkelijk is die ingetogenheid een der karaktertrekken zijner familie. Wees hierom des te oplettender op hetgeen hij u zeggen zal. Beijver u, met opregtheid en hartelijkheid, de vriendschapsbetooningen, welke hij u doen mogt, te beantwoorden. Zoo gij van den eenen kant te bedeesd zijt, en hij van den zijnen te achterhoudend, zoudt gij het voordeel van zijnen raad ontberen; iets, dat mij zeer zou spijten. Ik zal mij, in hetgeen ik u jaarlijks moet toeleggen, door zijne meening laten leiden. Hij maakt het beding, dat gij slechts twee paarden moet hebben, en, onder geen voorwendsel hoegenaamd, eene kabriolet houden. onder geen voorwendsel hoegenaamd, eene kabriolet houden. Reeds van ouds weet gij, welk een' afkeer ik heb van die mode, om zich in een rijtuigje te laten rondsjokken, wanneer men een goed paard heeft en in staat is het te berijden. Het is eene geldspillende dwaasheid, welke men

{==31==} {>>pagina-aanduiding<<}
overlaten moet aan de lieden met Engelsche beurzen. Dus geen kabriolet, wat ik u bidden mag!
Wees zeer omzigtig bij het koopen uwer paarden. De Kolonel, naar ik zie, is uit kieschheid huiverig, u bij dien aankoop regtstreeks behulpzaam te zijn; zekere lieden, gelijk hij wèl zegt, maken van paardenvleesch een handelsvoorwerp, en noch zijn pligt, noch zijn karakter duldt, dat hij zich met iets dergelijks inlate. Maar hij zal zorg dragen, dat gij geen paard koopt, hetwelk ongeschikt tot de dienst mogt zijn, daar alle door den Kommandant onderzocht moeten worden, of zij voor zijn wapen gepast zijn. Waarschijnlijk zal hij u in de zaak ook nog wel eenigen raad geven. Bedien er u van; want naar allen schijn zult gij dien wel behoeven. Wat mij betreft, ik heb reeds bij voorraad, uit eigene ondervinding, u twee dingen voor te preken: 1o. Koop nimmer een oud paard, hoe wèl het er ook moge uitzien. Ontwijfelbaar heeft het dienst moeten doen, en zal er binnen weinige jaren niet meer toe in staat wezen. 2o. Koop liever een paard, dat eenigzins mager is, dan hetgeen al te zeer in het vleesch zit; in het eerste geval kan men beter over al deszelfs deelen oordeelen. Nooit zou ik een paard willen hebben, dat ouder dan zes jaren was. Nog één gevaar kunt gij loopen, te weten van den kant van roskenners onder uw korps, die zich, kwanswijs om u dienst te bewijzen, van hunne reeds volleerde paarden zullen willen ontdoen. Mistrouw al zulke dienstvaardigheid. Een paard, dat geen gebrek heeft, leert de manoeuvres in zeer korten tijd, en gij zijt een te goed ruiter, om een paard te behoeven, dat de manege geleerd heest. Zoek rondom u; zoek vooral op het land. In Munster worden, zonder veel moeite, uitmuntende paarden aangefokt. Kortom, veel beter is een leerzaam jong dier, dan een reeds afgereden regementsknol.
Waarschijnlijk zult gij te Cork blijven, tot dat gij den loop van de dienst geleerd hebt; waarna gij vermoedelijk in de buiten-kantonnementen verlegd zult worden. Ik behoef u niet te zeggen, hoeveel gewigts ik er aan hecht, dat gij de talen, wiskunde enz. blijft beoefenen. Te verliezen, wat gij verkregen hebt, zou u later stof tot gedurig naberouw geven. Gij zijt in bezit van uitmuntende aanbevelingsbrieven; het is uwe zaak nu, daarmede uw voordeel te doen. Uw naam kan u hierin misschien van nut zijn; dit is een

{==32==} {>>pagina-aanduiding<<}
voorregt, maar hetwelk men met bescheidenheid en gepastheid moet gebruiken.
Uwe zusters zijn, na uw vertrek, zeer neerslagtig gebleven; anna heest zenuwtoevallen gehad, die eenige dagen hebben aangehouden. Met charles' vrolijk gesnap was het ook gedaan. Papa en Mama zagen er peinzend en bezorgd uit. Denk echter daarom niet, dat gij een persoontje van veel aanbelang zijt; want zelfs om de gewigtigste personaadjen treurt men niet lang, en, om eens het bekende liedje te parodiéren:

Zon en maan beschijnen de straten, 
Dauw en regen besproeijen het veld, 
Even als toen onze jeugdige held 
's Vaders huis nog niet had verlaten. 

Eene hoop strekt ons tot troost; te weten, dat gij in de door u gekozene loopbaan slagen zuit. Schrijf mij, of er onder uw korps officieren eenige welonderwezene lieden gevonden worden; ik durf echter niet verwachten, dat gij hen op het eerste gezigt onderscheiden zult. Wees jegens ieder wellevend en vriendelijk, tot dat gij diegenen zult hebben uitgevonden, die uwe vriendschap inderdaad verdienen.
Schrijf mij, op hoeveel uwe paarden u te staan zullen komen, enz. Uwe uitrusting zal ons vrij wat kosten; ik hoop gij zult gevoelen, hoe noodig omzigtigheid en eene vereerende spaarzaamheid zijn, welke laatste voornamenlijk bestaat in het nalaten van alle overtollige uitgaven, zelfs dán, wanneer men genoeg bij kas is, om zich dezelve te veroorloven. Nog eenmaal, toon u oplettend jegens Kolonel murray en deszelfs echtgenoote. - Ik hoor spreken van sterfte onder de hazelhoenders; ongetwijfeld verknijzen zij zich, omdat hun jager vertrokken is.

Uw liefhebbende Vader.




7 Augustus 1819.

Waarde walter! Gaarne zou ik eens vernemen, hoe gij het onder uwe nieuwe kameraden al maakt en waarmede gij uwen tijd doorbrengt. Ongetwijfeld zal, gedurende de eerste maanden, het exerceren en de manege het grootste gedeelte van uwe ochtenden wegnemen; maar evenwel reken ik er op, dat gij het teekenen, de talen enz. niet geheel uit

{==33==} {>>pagina-aanduiding<<}
het oog verliezen zult. Gij kunt u niet verbeelden, hoe groote vorderingen men, in welken tak van kennis het ook zij, kan maken, wanneer men er regelmatig eenigen tijd daags, al was het slechts een half uur, aan toewijdt. De gewoonte, om al onze oogenblikken tot het een of ander te besteden, wordt gemakkelijk genoeg verkregen; maar nog gemakkelijker went men zich het lanterfanten aan.
Haast u niet te zeer, om naauwen omgang met officieren van uw korps aan te gaan. Gun u den tijd om te onderzoeken, wie hunner de meeste achting genieten, en daarvan een deel op hunne vrienden kunnen doen terugkaatsen. Zelden zijn diegenen, welke zich het meest beijveren om te behagen, het waardigst gekend te worden. Beantwoord nogtans de beieefdheden, welke men u bewijst, terstond en minzaam. De Italianen hebben een spreekwoord; en ik hoop niet, dat gij de lessen van den armen pierrotti zoo verre vergeten zult hebben, dat gij dit spreekwoord niet verstaan zoudt: Volto sciolto e pensieri stretti (*). Niets verpligt ons, de lieden te laten zien, wat wij in den grond van hen denken; en die terughouding is des te verstandiger, daar gij, naar alle waarschijnlijkheid, menigmaal van uw eerste oordeel zult moeten terugkomen.
Ik zou zeer wenschen, dat gij van een' goeden bediende voorzien waart. De meeste Ieren van dien stand zijn knapen, die drinken, stelen en liegen, dat het een' aard heeft. Kwam u de eene of andere Schot onder de hand, daaraan zoudt gij meer hebben. Zeg mij eens, hoe stelt gij het met uwe tafel? Ik weet, dat het geene uwer gewoonten is, veel te drinken; maar hoed u, u te gewennen dagelijks wijn of sterken drank te gebruiken, al ware het dan ook slechts in kleine hoeveelheid: dit vernielt eindelijk de krachten van de maag, en de uwe is bij erfenis niet sterk. Ik geloof, dat de arme Hertog van buccleugh de eerste kiem der ziekte, die hem vóór zijnen tijd heeft weggerukt, opgedaan had in de onmatigheden der tafel, waardoor het regement van villaz zich zoo berucht gemaakt heeft; en ik zelf moet, schoon met droefheid en schaamte, nogtans tot uwe waarschuwing, u zeggen, dat de, in mijne jeugd zoo algemeene, gewoonte, om wijn te drinken, eene der voornaamste oorzaken is, hiervan ben ik overtuigd, van mijne zoo

{==34==} {>>pagina-aanduiding<<}
kwellende maagpijnen. Ik zou u eer raden, bij voorkomende gelegenheid, eene geheele flesch te drinken, dan dagelijks een half pintje met den elleboog op de tafel.

P.S. Geef steeds de dagteekening op van dien mijner brieven, welken gij beantwoordt. Schrijf mij, voor het overige, alles, wat u door het hoosd komt. Het is een voorregt, 't welk de groote bengels van jongens bezitten, wanneer zij eenmaal het ouderlijke huis verlaten hebben, dat zij hunne Papa's nimmer vervelen door de lengte der bijzonderheden, welke zij hun schrijven, het onderwerp moge zijn wat het wil.




Aan denzelsden.

Abbotsford, 13 Augustus 1819.

Lieve walter! Ik ben uwen Kolonel ten uiterste verpligt voor al de moeite, welke hij zich om uwentwille gegeven heeft. Hij moet den brief ontvangen hebben, welken ik hem, veertien dagen geleden, onder couvert van den Heer freeling, geschreven heb, en wàarnevens mede een pak brieven voor u ingesloten was. Ik nam de vrijheid hem zijnen raad te vragen omtrent hetgeen ik u behoor toe te leggen. Gij kent mijnen toestand en den uwen volkomen. Ik wil, dat gij het goed hebt, maar kan noch wil in geenerhande overdadigheid voorzien. Ik zeg dit om uw eigen belang, niet uit eenige gehechtheid aan het geld, dat ik, misschien ten onregte, nimmer veel geacht heb. Mij dunkt, dat gij, u zelf tot Kolonel murray wendende, zijnen raad te dezen opzigte zoudt kunnen erlangen. Ik reken genoeg op uwe braafheid en genegenheid mijwaarts, om vertrouwen te stellen in de opgave der som, welke gij mij doen zult. Middelerwijl, want het paard moet niet sterven terwijl het hooi groeit, zend ik u een bon van 50 pond st. op rekening uwer jaarlijksche toelage. Uw kwartiermeester zal geene zwarigheid maken, u het bedrag der adsignatie uit te betalen; ten minste ik denk het niet: gij zult alsdan slechts het briesje behoeven te endosseren, dat is uwen naam er achter op te schrijven.
Ik raad u eene juiste rekening te houden, én van het geld hetgeen gij ontvangt, én van hetgeen gij uitgeeft. Koop u een aanteekeningsboekje, zoo als men die gelijnd en vol-
{==35==} {>>pagina-aanduiding<<}
komen gereed verkoopt, met afzonderlijke kolommen voor ponden, schellingen en stuivers. Teeken op al wat in uwe kas komt en wat er uit gaat. Wordt het boekje wél gehouden, dan is het saldo steeds hetgeen gij in kas hebt. Wat uiterst kleine uitgaven betreft, die kunt gij in eens bij elkander opteekenen. Deze manier zult gij zoo aangenaam als nuttig vinden. Juist rekenen is daarenboven voor den soldaat, die in zijn beroep fortuin wil maken, onvermijdelijk noodig: alle krijgsbewegingen berusten op de berékening van tijd, getal en afstand.

(Het vervolg en slot hierna.)

Bijzonderheden, rakende den beroemdsten beeldhouwer van onzen tijd, Thorwaldsen.

Thorwaldsen's woning te Rome is opgepropt vol met voorwerpen van hooge kunst- en geldwaarde, als: schilderijen van eerste meesters, zijne vrienden, voor welke hij van zijnen kant beeldhouwwerken vervaardigd heeft; stukken, die soms mindere waarde hebben, maar welke hij gekocht heeft, om jonge kunstenaars aan te moedigen en te ondersteunen; oudheden, vazen, ringen, kameën en eene ontelbare menigte soortgelijke kostbare dingen, die zijn huis tot een waar Museum maken. Bezoekt men hem op werkdagen, alsdan woelt en rommelt men vrij en onverlet in zijne kassen, terwijl de kunstenaar in zijne werkplaats onafgebroken zijnen arbeid voortzet. Men moet zich over zijn goed vertrouwen onder zulke omstandigheden verbazen, want bezwaarlijk kan de verzoeking ten kwade immer grooter zijn en ligter bevredigd worden.
Met dat alles schijnt thorwaldsen winkelman's lot te vreezen, die, omdat hij onvoorzigtig genoeg geweest was, aan een' bediende gouden en zilveren gedenkpenningen te vertoonen, door denzelven op de reis, te Triëst, vermoord werd. Een minder tragisch voorval, hetwelk onlangs te Rome den beroemden landschapsschilder wolfersberger bejegend is, regtvaardigt thorwaldsen's angst van op dergelijk eene wijze zijne kunstschatten te kunnen verliezen. Een knecht van dien schilder ontstal denzelven eene verzameling van gouden en zilveren medailles, en was

{==36==} {>>pagina-aanduiding<<}
daarbij beleefd genoeg, op de tafel van zijnen heer een' brief achter te laten, waarin hij hem wegens zijne ontrouw om vergiffenis verzoekt, beweert, dat hij zich in de noodwendigheid bevonden heeft, hem dezen schat te ontnemen, en daarbij zegt, dat het eenen zoo beroemden kunstenaar veel ligter vallen zal zijn verlies te herstellen, dan hem, eenen armen drommel, zulk eene gulden gelegenheid weder te vinden. Na deze eigenaardige knechtsredenering, heeft de beleefde dief, aan het slot van zijn schrijven, getrouw aan het gebruikelijke formulier, ‘de eer te zijn’ enz.
Toen degeen, uit wiens berigten deze bijzonderheden getrokken zijn, den beroemden beeldhouwer bezocht, was deze bezig, het heerlijke basrelief der Nemesis te vervaardigen. ‘Het was, (zegt hij) naar mij voorkwam, bijna voltooid, en niettemin deed thorwaldsen, midden onder het praten, zulke geweldige hamerslagen op het stuk, dat ik van angst de oogen sloot, vreezende getuige te zullen zijn, dat er een slag mislukte. De Godin is staande voorgesteld, op eenen wagen; gestalte en houding zijn edel en ontzagwekkend; eene achtbaarheid, die moeijelijk te beschrijven zou zijn, verkondigen hare wezenstrekken, en reeds de wijs, waarop zij hare paarden bestuurt, schijnt hare onwederstaanbare magt aan den dag te leggen. Twee rossen trekken den wagen. Het eene, dat de Gehoorzaamheid verbeeldt, treedt rustig voorwaarts; maar zijne ongedwongene beweging toont slechts onderwerping, geene slaafsche onderdanigheid. Aan de andere zijde vertoont een vurig ros de Weêrspannigheid. Thorwaldsen heeft de gelegenheid waargenomen, om een jong renpaard hier in al deszelfs schoonheid te vertoonen. Met den kop als in vlammen, de neusgaten wijd geopend, steigert het en duldt met moeite den teugel. Schoon slechts ten halve zigtbaar, wekt het de hoogste bewondering. Twee Geniën volgen den wagen, van welke de een, met den horen van overvloed in de hand, de Genius der Belooning is. (Dus Nemesis niet voorgesteld als Wraakgodin, maar juister als Godin der Vergelding.) De andere Genius voert een uitgetogen zwaard; het is die der Straf. De raderen des wagens zijn overdekt met zinnebeelden, waarvan de beschrijving te uitvoerig zou worden. Een dierenriem omvat, als een gewelf, de geheele zamenstelling. Dit basrelief, uit sneeuwwit Carrarisch marmer, is het eenige, hetwelk thorwaldsen geheel alleen vervaardigd

{==37==} {>>pagina-aanduiding<<}
heeft. Het behoort aan den Milanees milius, die, door een zonderling en ongelukkig lot daartoe bewogen, dit stuk aan den Deenschen kunstenaar heeft opgedragen. De Heer milius, een door nijverheid schatrijk geworden koopman van de Luthersche geloossbelijdenis, had zijnen zoon aan de dochter van een der voornaamste katholijke huizen te Milaan uitgehuwelijkt. De trouwplegtigheid zou te Triëst plaats hebben, als de eenige Italiaansche stad, waar het huwelijk tusschen leden dier twee verschillende kerkgenootschappen geoorloofd is. Maar het bruiloftsfeest was bestemd, in een rouwfeest te verkeeren. Op den dag zelven der inzegening, op het oogenblik, toen de priester, bij het door bruidegom en bruid plegtig uitgesproken ja, den trouwring aan de hand des eerstgemelden steken wilde, stierf hij plotseling. De vader, om afleiding aan zijne bittere zielesmart te geven, ondernam eene reis, en op dezelve droeg hij, gedurende zijne aanwezigheid te Rome, aan thorwaldsen het vervaardigen van eene Nemesis op, welker magtige hand zoo zwaar op hem gerust had. Thorwaldsen gevoelde zich door het treurgeval innig aangedaan, en beloofde den Heere milius, hem dit basrelief te zullen leveren, er bijvoegende, dat hij ditmaal het stuk persoonlijk geheel bewerken zou, zonder, gelijk bij zijne andere werken, te voren de hand zijner medehelpers daarover te laten gaan. Dien overeenkomstig ontwierp hij daartoe het modél, en voerde het ook alleen uit.’

Miss Djeck, vermaarde olifant, in haar leven en bedrijf geschetst.


Elephas est animal proximum humanis sensibus. 
 
plinius. 

Buffon begint zijne beschrijving van den olifant met de woorden: ‘Ons menschen niet medegerekend, is de olifant verreweg het voornaamste schepsel dezer wereld.’ Hij verklaart den olifant volstrektelijk voor het schranderste der dieren, en bevestigt alzoo het gevoelen der ouden. Waarschijnlijk is onze tegenwoordige olisant de afstammeling van het, insgelijks met eene slurs os tromp voorziene, dier der voor-
{==38==} {>>pagina-aanduiding<<}
wereld, welks elpenbeen overal, maar bij uitnemendheid in den bevroren grond van Siberië, gaaf bewaard gebleven is; en wanneer de Mammouth al nog plomper leden, nog geweldiger slagtanden had, zoo herinneren wij zelven ons, dat wij niet meer de blonde reuzen zijn, van welke tacitus spreekt, en dat onze Baronnen van den tegenwoordigen tijd bezwaarlijk in staat zouden zijn de wapenen te dragen, waarmede hunne voorvaderen het Heilige Graf hielpen veroveren.
De wetenschap mag verwachten, dat vroeg of laat, in de eene of andere der boven de krijtbedding geplaatste tertiaire grondlagen, menschenbeenderen of gewrochten van menschenhand gevonden zullen worden. Eene eenige onbetwistbare ontdekking van dezen aard zou op eenmaal de nog heerschende begrippen, nopens den naar evenredigheid zeer nieuwen oorsprong van het menschdom, verbeteren; het zou genoeg zijn, dat het onbeduidendste werk van menschelijke kunst, een stuk bearbeid metaal, eene potscherf, in eene thans diep binnenslands en aanmerkelijk boven het oppervlak der zee gelegene, maar door haar gevormde bedding, of in eene ontegensprekelijk overoude, op gelijke wijs door zoet water teweeggebragte grondlaag, gevonden wierd.
Hoe het hiermede ook gelegen moge zijn, tot nu toe klimt de geschiedenis van den olifant en van menige andere diersoorten in de oorkonden onzer aarde veel hooger op, dan die van den mensch. Terwijl de antediluviaansche olifant, die, bij de onzekerheid, welke nog steeds omtrent den tijd van het ontstaan des menschelijken geslachts blijft heerschen, daarom niet noodzakelijkerwijs ook een prae-adamitische behoeft te zijn, voor het oog der wetenschap slechts als een eenig karakter in een reusachtig, nog maar ten halve ontcijferd, hieroglyphen-schrift verschijnt, is hij voor 's menschen hebzucht verreweg het belangrijkste dier der voorwereld. Deszelfs overoude grafsteden aan de noordelijke helling onzer wereldhelft worden om den wil dier zelfde kostbare stof geplunderd, om welke de mensch sedert de oudste geschiedkundige tijden met het levende geslacht dezer dieren in oorlog leeft. Ongeloofelijk is de hoeveelheid ivoor, die, volkomen aan dat van het levende dier gelijk, in den eeuwig bevroren grond van Siberië bewaard gebleven is, en sedert eeuwen aldaar opgedolven en uitgevoerd wordt. Uit een geschiedkundig oogpunt is de Mammouth wel inzonderheid daardoor belangrijk, dat het de tallooze, reusachtige, over ge-
{==39==} {>>pagina-aanduiding<<}
heel Europa verspreide beenderen en tanden van dat dier geweest zijn, die het eerst den nog aan de wonderlijkste vooroordeelen gehechten natuuronderzoeker de oogen geopend hebben. Men ziet daaruit, hoe jong de kundigheden zijn, op welker grondslag onze geheele kennis van den zamenhang der delfstoffelijke dierwereld met de tegenwoordige zoo snel en schoon is opgebouwd en nog voortgebouwd wordt; want ter naauwernood is het nog honderd jaren geleden, dat daubenton het waagde te beweren, dat de zoogenaamde Mammouths-horens echt elpenbeen waren, en dat de Mammouth zelf niets anders was dan een olifant. De Duitsche
natuuronderzoeker gmelin bevestigde dit, als ooggetuige, op zijne Siberische reis. Buffon geloofde daaraan niet, zoo lang hij de reusachtige Mammouths-beenderen slechts met het achthalf voet hooge, hoezeer volwassen geraamte van een' in het park van Versailles gestorvenen, onder ons ongunstig klimaat slechts eene dwerggestalte bereikt hebbenden, olifant vergeleek. Hij overtuigde zich van de waarheid, toen hij de zekerheid bekomen had, dat nog tegenwoordig de olifant niet zelden veertien voet hoog wordt, en gevolgelijk, daar de massa's tot elkander staan als de teerlingtallen der hoogten, verscheidene malen grooter dan het exemplaar, hetwelk hij gezien had; voorts, dat er nog tegenwoordig slagtanden van negen voet lengte zijn en 150 pond, ja nog zwaarder, wegende, en dat in den ouderdom van het dier de gesteldheid der beenderen zich verandert, zoodat zij onder anderen zeer plomp en massief en daardoor aan die van den Mammouth zeer gelijk worden.
In de wijs, waarop de olifant zich aan den mensch onderwerpt en niet onderwerpt, onderscheidt dit op de schaal der schepping zoo hoog staande dier zich reeds terstond en in het oog loopend van alle andere. Menigerlei diersoorten zijn, met hunnen geheelen stam, als erfelijke knechten aan ons onderdanig geworden, gelijk het rund, het paard, de hond; menigerlei andere verzetten zich hardnekkiglijk tegen alle pogingen der temmende hand, en derzelver zieleleven toont geene zijde, waar onze list vat op hen zou kunnen krijgen; bij andere weder onderwerpt zich slechts het individu, en is alleen in vroege jeugd, of door den hardsten dwang, tot het een of ander af te regten; nog andere planten zich wel in de gevangenschap voort, maar door deze hunne betrekking met het menschelijk verstand schijnt zich

{==40==} {>>pagina-aanduiding<<}
hun innerlijke eer te verdonkeren dan te verhelderen. De olifant is het eenige zoogdier, hetwelk, gevangen zijnde, bijna van het eerste oogenblik af zich zijnen toestand getroost, in hoogen graad tembaar is, zich aan den mensch aansluit, in menigerlei betrekking en verkeer met hem treedt, doch daarbij in den staat van gevangenschap zich nimmer voortplant, en het hardnekkiglijk versmaadt, zijnen stam aan lijfeigenschap prijs te geven.
Voor de geschiedenis van onze eigene ziel zou het ongetwijfeld van belang worden, wanneer het beter dan tot nog toe gelukken mogt, de maat en hoedanigheid der zielskrachten van dit dier te ontdekken. Zeker zou het hiertoe in zijn eigen vaderland, en ook daar niet blootelijk in den gevangen toestand, gadegeslagen behooren te worden; in onze menageriën en onder onze luchtstreek is het dier in te ongunstige betrekkingen overgebragt, dan dat niet ons oordeel over hetzelve aan mistasting zou onderworpen zijn, en zulks des te ligter, naar mate het voorwerp daarvan werkelijk hooger staat. Men weet, met welk een schijnbaar beleid de olisant lasten voortschuist, dezelve trekt, zich die op den rug laadt, knoopen losmaakt, sloten opent, zich van takken bedient om vliegen af te weren en dergelijke. Volgens plinius was er ook een, die in het Grieksch de woorden schrijven kon: ‘Dit heb ik zelf geschreven;’ en aelianus zag er eenen, die Latijn schreef, waarbij men hem, wel is waar, de hand, dat is te zeggen de tromp, moest leiden; ‘dejectis autem et intentis oculis erat cum scriberet; doctos et literarum gnaros animantis oculos esse dixisses;’ dat wil zeggen, dat hij er uitzag als een Professor, die zich de schrijftromp laat leiden en met het kalf van vreemden ploegt (*). De uitvinding van den Maarschalk lobau, om oproeren te dempen, is bij den olifant een reeds van ouds gebruikelijk kunststukje: hij bedient zich van zijne tromp, om die hem kwellen, of welken hij vijandig is, met water te bespuiten. Bij deze en ontelbare andere uiterlijke daden van het dier zien wij wel, dat eene zekere innerlijke vrijheid en
beweegbaarheid moet overeenstemmen met de vrije beweging van het

{==41==} {>>pagina-aanduiding<<}
aan den olifant bijzonder eigene zintuig, den wonderbaren tromp-arm, welks uiteinde met het beginsel eener hand voorzien is; maar omtrent de maat en soort van dit innerlijke vermogen zijn wij nog geheel in het duistere. Nog ongewisser is ons oordeel omtrent de zedelijke eigenschappen, die aan het dier worden toegeschreven; en wanneer ook inderdaad die olifant, van welken plinius spreekt, bij nacht met naarstige vlijt zijne dansles herhaalde, om de zweepkastijding te ontgaan, zoo weten wij volstrekt niet, in hoeverre daarbij het verband zijner denkbeelden iets gemeen had met dat van den menschelijken tooneelspeler.
De olifant heeft zich, wel is waar, in de keerkringslanden, welke thans zijn eigenlijk vaderland en woonsteê zijn, voor den indringenden mensch overal teruggetrokken; hij vormt niettemin nog steeds een van de talrijkste geslachten onder de grootere landdieren. Dit begrijpt men ligtelijk, wanneer men bedenkt, dat er naauwelijks een eenig dier is, voor hetwelk hij behoeft te vreezen, en dat hij alleen op enkele plaatsen door den mensch gevangen of gedood wordt. In de natuurlijke verscheidenheid der rassen van ons geslacht schijnt voornamelijk de oorzaak gezocht te moeten worden, waarom hij, luidens alle getuigenissen, in Afrika nog menigvuldiger aangetroffen wordt, dan in Azië. De stompzinnige Ethiopiër is veel minder tegen hem opgewassen, dan de vroeg beschaafde, hoezeer ook naderhand niet vooruitgegane, Hindou of Maleijer. Sedert er in Afrika geene jagt meer op hem gemaakt wordt, om aan het Romeinsche volk in den circus eene oogverlustiging te verschaffen, heeft hij daar van der menschen arglist slechts den dood, niet de gevangenschap, te vreezen; en zoo schuwt hij derzelver geslacht ook veel minder dan elders, en de kudden olifanten stormen op de Negerdorpen aan, en maken, als een orkaan, alles met den grond gelijk. In Afrika is de olifant nog slechts een wild, waarop men jaagt om het te vellen. De Neger bezit juist schranderheid genoeg, om den kolossus op deszelfs pad kuilen te graven, en, wanneer hij dien gedood heeft, hem de slagtanden uit te breken en den staart af te snijden; de laatste, met deszelfs stekelachtige borstelharen, wordt door de inboorlingen, als tooisieraad en als amulet, in hooge waarde gehouden; de eersten zijn eene der drie waren, welke de buitenlanders van oudsher aan de kusten van het inwendig als door toovermagt geslotene werelddeel gingen afhalen: goud,
elpenbeen en slaven. In Voor- en Achter-Indië is de kunst, om

{==42==} {>>pagina-aanduiding<<}
het edele dier te jagen, te temmen en te verplegen, van onheugelijke oudheid. Daar is de olifant het voornaamste huisdier, de trots der vorsten en de vreugde van het volk; daar is hij, naar zijne kleur en bekwaamheden, halve god, oorlogvoerder, hofäkteur of lastdrager. Op alexander's togt naar Indië werd hij voor het eerst aan aristoteles bekend, dien alkenner, in wiens geschriften zoo veel is opgelegd, wat wij sedert eerst weder met moeite hebben moeten leeren. Zoo toont zich ook zijne beschrijving van den olifant, aan welke de vorige eeuw zoo veel wist te berispen en a priori te verwerpen, steeds meer en meer eene bijna in alles ware en aan de natuur getrouwe te zijn. Den inwoneren van Rome joeg zijne onbehouwen gestalte het eerst schrik aan bij de zegepraal, die curius dentatus over Koning pyrrhus vierde. Nadat de olifant aan het Romeinsche volk zeer twijfelachtige krijgsdiensten bewezen had, werd hij bij hetzelve een dappere gladiator, die in de arena aan leeuwen, tijgers, stieren en horden van slaven het hoofd bood. Reeds pompejus en julius cesar vergasteden het volk op den strijd van een paar dozijn olifanten tegen dieren en menschen; maar dit waren slechts bloote armzaligheden, vergeleken met de uitwerking, welke de dolzinnige Keizers met honderden van wilde en tamme olifanten te weeg bragten, en stonden tot deze in dezelfde verhouding, als eene Opera van gretry tot Robert le Diable.
Bij ons, in den lateren tijd, was de olifant slechts een reus, die zich op de kermissen voor geld liet kijken. Sedert echter de dramatische kunst meer en meer, zoo al niet formeel, ten minste materieel, het kenmerk der spelen aanneemt, welke eertijds het Romeinsche graauw, na het brood, als hoogste goed verlangde, wordt de olifant allengskens een reizende, gastrollen gevende tooneelkunstenaar, tot dat hem de gunst van een kunstlievend Monarch in het vaste tooneelgezelschap opneemt en hem een levenslang jaargeld toelegt.
De beroemdste aktrice met eene tromp was tot nog toe Miss djeck. De olifant heeft ontegenzeggelijk geene geringe roeping tot kunst; maar de verrigtingen dezer vreeselijke Miss toonen maar al te duidelijk, hoe gevaarlijk het is, de dramatische talenten dier anderzins zoo interessante familie zonder de uiterste voorzigtigheid in beslag te willen nemen. Wanneer een menschelijk tooneelist zijn contrakt breekt en wegloopt, zet hij slechts de tongen van een kunst-
{==43==} {>>pagina-aanduiding<<}
waarderend publiek in beweging; maar ontsnapt eene Miss djeck, zoo brengt zij eene geheele verschrikte bevolking op de been, en men rukt haar met kanon achterna. Eene menschelijke aktrice maakt haren direkteur niet zelden het hoofd warm; maar Miss djeck kan het hem met hare elpenbeenen tandjes aan stukken slaan.
Volgens cuvier groeit de olifant ongeveer tot in zijn vijfentwintigste jaar, en wordt de Aziatische 12 tot 14 voet hoog. Miss djeck mat slechts 10½ voet, schoon zij, naar haar geraamte te oordeelen, geheel volwassen was. Overeenkomstig hare levensgeschiedenis mag zij ten naastenbij 35 jaren oud geweest zijn, niet 125, zoo als haar eigenaar op zijne aanplakbiljetten verkondigde, waarschijnlijk om aan de altijd jeugdige Mademoiselle mars te herinneren. Volgens overeenstemmende getuigenissen kan ondertusschen de olifant in den gevangen toestand 120 tot 130 jaren leven, en in vrijheid zal hij misschien wel de twee eeuwen vol maken. Zijne tromp kan 150 pond water bevatten, en hij kan hetzelve tien voet hoog opwerpen. Wanneer hij volwassen is, doet hij het werk van zes paarden; zonder moeite draagt hij 3 tot 4 duizend pond, en laadt zichzelven, met de tromp, twee, ja drie centenaars op den rug. Galopperen doet hij nooit; maar hij kan zoo snel draven, dat een paard hem in den sterksten galop niet inhaalt. Hij kan 8000 en meer ponden zwaar worden, en zijne massa staat alsdan gelijk met die van vijftig menschen. De tengere Miss djeck intusschen woog slechts 4000 pond; zij evenaarde alzoo in gewigt de gezamenlijke ligchaamsmassa van een' tamelijken troep tooneelspelers, en van wederzijden, weet men, weegt de geest niets. Uit deze opgaven blijkt genoegzaam, welk eene vreeselijke kracht zulk een kolossus moet oefenen, wanneer hij zich, wild geworden zijnde, met de snelheid van een' harddraver beweegt.
Alle reisbeschrijvers, gelijk ook degenen, die in Indië en bij ons olifanten opgepast hebben, getuigen eenpariglijk, dat het dier in zijne luimen zeer grillig is. Ligt vat het voor zijne oppassers genegenheid op; maar niet ieder is het als cornak of bestuurder naar den zin, en de menageriebezitters bij ons moeten, wanneer de cornak gedood of gekwetst is, menigmaal den olisant verscheidene kandidaten tot dat ambt voorstellen, eer het hem behaagt er eenen aan te nemen: men ziet, dit zijn regt vorstelijke luimen. Wij mogen hier

{==44==} {>>pagina-aanduiding<<}
het vertelseltje herinneren, hetwelk in alle kinderboekjes gevonden wordt, van den olifant, die in toorn zijnen cornak gedood had, maar, toen deszelfs vrouw in wanhoop hare kinders hem voor de voeten wierp, het oudste zoontje met de tromp op zijnen rug zette en het dus tot cornak verkoos. In Indië heeft ieder olifant zijnen eigenen cornak, die op zijnen hals als te paard zit, en hem met eenen ter wederzijde met puntig ijzer beslagen' staf bestuurt. Eene dier punten is lang en zeer scherp; zij dient daartoe, om, wanneer het dier ontembaar wordt, tusschen hoofd en hals ingestooten te worden, en alzoo, het ruggemerg kwetsende, snel den dood aan te brengen; meestal echter wordt, in zulk een geval, de bestuurder het slagtoffer. Dit is iets, dat in Indië dikmaals gebeurt; zelden vindt men eenen bejaarden olifant, die niet verscheidenen zijner oppassers om het leven gebragt heeft; doch, daar deze bijna altijd tot de laagste casten behooren, bekreunt men zich niet zeer om hun lot.
Somwijlen, maar meestal in het voorjaar, worden deze dieren kwalijk geluimd, ja razend, en loopen dan niet zelden weg. In Indië worden zij, wanneer dit gebeurt, gelijk men weet, met tamme olifanten gejaagd, en door dezen zelven in den noodstal gebragt. Wij, in Europa, bezitten dit hulpmiddel niet; en de eerst sedert het jaar 1814, juist met deze Miss djeck, onder ons opgekomene nieuwigheid, dat men den olifant te voet laat kuijeren, in plaats van denzelven in het menageriehok rond te voeren, is dus zeer gevaarlijk. Zeker was het laatstgemelde middel van transport uiterst kostbaar, en op deze wijs bragt de olifant zijnen heer, hoogstgenomen, 2000 guldens jaarlijks op; en toen men op het denkbeeld kwam, om deze dieren zich van hunne eigene beenen te laten bedienen, rees de opbrengst tot dubbel zoo veel, maar er kwamen ook tevens niet weinige ongelukken uit voort. Men weet, dat, binnen den tijd van zeventien jaren, te Geneve, twee olifanten om het leven gebragt hebben moeten worden. De in 1820 gedoode had eenen cornak, als ook eenen boer, die hem, op zijne nachtelijke reis naar Zwitserland, bij Stutgard ontmoet was, om hals gebragt. Miss djeck heeft, van 1814 tot op haren dood, dertien personen meer of minder zwaar gekwetst en drie cornaks gedood.
Wij willen thans nog een kort verslag geven van het leven, de bedrijven en het treurig einde van dit dramatische olifants-
{==45==} {>>pagina-aanduiding<<}
wijfje, hetwelk in hare korte loopbaan meer mannen geruïneerd heeft, dan immer eene menschelijke Prima Donna.

(Het vervolg en slot hierna.)




Goedkoope reis naar Batavia.

Het was op den 30 Augustus 1836, reeds laat in den avond, toen de eerste kantoorbediende van den Heer van kapell, een' braven koopman te Hamburg, de kamer van zijnen patroon binnentrad, op eene kleine tafel een pak brieven nederlegde, die zoo even uit Londen aangekomen waren, en vervolgens stilzwijgend afwachtte, dat zij gelezen zouden zijn, daar hij, en te regt, vermoedde, dat de patroon hem eenige bevelen te geven zou hebben. Op eens zag hij het voorhoofd van den koopman betrekken. ‘Donner und Blitz!’ riep de Heer van kapell, nadat hij den brief, dien hij in de hand hield, meer dan eenmaal doorlezen had; ‘welk een slag voor het huis bennett en pord! Wie had dat kunnen denken? Wat nu te beginnen?’ - ‘Heeft het huis bennett en pord bankroet gemaakt?’ vroeg de bediende. - ‘Bankroet, neen, zoo erg is het niet, schoon toch erg genoeg. Het heeft een aanmerkelijk verlies geleden. Doch, ziedaar, lees zelf, vriend jansen, en raad mij dan, wat ik doen moet.’ - De bediende las:

Londen, den 12 Augustus 1836.

Geacht Vriend!

Met innig leedwezen melden wij u, dat de eenige zoon van onzen waardigen en eerlijken boekhouder voortvlugtig is. Hij heeft verscheidene door ons huis geaccepteerde wissels, die eene aanzienlijke som bedragen, gelijk gij hiernevens aangeteekend zult vinden, met zich genomen. Wij hebben zijn spoor gevolgd tot aan boord van een schip, dat naar Holland onder zeil gegaan is; en wij zijn van gedachte, dat hij het voornemen heeft, naar Hamburg te reizen, waar ons huis bekend is, en zich aldaar de wissels, welke hij bij zich heeft, te laten esconteren. Het is een groot, welgemaakt jongman, met een niet onbevallig gelaat; hij heeft zwarte oogen en zwart haar, en was, toen hij vertrok,

{==46==} {>>pagina-aanduiding<<}
over zijne onlangs gestorvene moeder in den rouw. Is het u mogelijk hem op te sporen, zoo zoudt gij ons de grootste dienst bewijzen, indien gij eene poging wildet doen om zijne wissels in handen te krijgen. Daar wij echter hoogachting hebben voor de trouw en braafheid van zijnen vader, die de oudste bediende van ons huis is, zoo zouden wij wenschen, dat de zaak niet wereldkundig wierd. Wij verzoeken u dus, om, wanneer het u gelukken mogt de traites van den jongman terug te krijgen, hem op het eerste schip het beste, dat naar Batavia onder zeil mogt gaan, eene plaats als passagier te verschaffen, en hem te gelijker tijd 200 Louisd'or te overhandigen, welke gij zoo goed zult zijn op onze rekening te stellen, en daarentegen u door hem de belofte te doen afleggen, nimmermeer, zonder verlof, naar Engeland terug te keeren.
Wij blijven, geacht Vriend, uwe gehoorzame Dienaren

bennett, pord en comp.

‘Mijnheer van kapell!’ riep jansen, nadat hij den brief gelezen had, ‘ik zou er mijn hoofd onder durven verwedden, dat deze jongman niemand anders is dan de persoon, dien ik heden morgen op en neêr voor de beurs heb zien kuijeren. Hij scheen in sterke gemoedsbeweging, vol van het een of ander denkbeeld, en niettemin poogde hij, naar het mij voorkwam, de blikken der voorbijgangers zorgvuldig te vermijden. Voor het overige komt zijn geheele uiterlijke juist overeen met het signalement, hetwelk ons in den brief gegeven wordt.’
‘Dat is uiterst gelukkig,’ zeî de koopman; ‘morgen moet gij trachten hem op te sporen; vindt gij hem, zoo breng hem bij mij; alsdan zal ik alles aanwenden, om aan mijne brave Londensche vrienden bennett en pord de dienst te bewijzen, die zij van mij verlangen.’
Des anderen daags, zoo vroeg immer mogelijk, was jansen op de beurs. Vruchteloos wachtte hij langen tijd, en reeds stond hij op het punt om naar huis te keeren, toen hij eindelijk zijnen man uit een wisselhuis zag treden, hetwelk aan eenen Jood behoorde.
De vreemdeling ging digt aan jansen voorbij, en zeide, zoodat deze het verstaan kon: ‘Die ellendeling! die hond! heeft hij dan geen geweten? Zeventig percent disconto, en dat op wissels van het aanzienlijkste huis uit Londen!’

{==47==} {>>pagina-aanduiding<<}

Jansen trad nu op hem toe. ‘Mijnheer,’ zeide hij, ‘gij schijnt met levy, den Jood, die hier voor een' schandelijken woekeraar bekend staat, onaangenaamheden gehad te hebben. Zoo gij zaken te doen hebt, waarom wendt gij u niet tot eenen eerlijken koopman in de stad? Ons huis, bij voorbeeld, ligt niet ver van hier, en zoo gij wilt zal ik u derwaarts brengen; misschien worden wij de zaak eens.’
‘Met al mijn hart,’ hernam de vreemdeling, ‘en hoe eer hoe liever; want morgen, met het aanbreken van den dag, denk ik Hamburg te verlaten.’
Jansen bragt hem naar het huis van zijnen patroon. Hij deed hem door eene achterdeur binnengaan, en voerde hem in eene zaal, waar hij hem verzocht te gaan zitten en een paar oogenblikken te vertoeven. Weldra kwam hij weder binnen, verzeld door den Heer van kapell. De brave Hamburger ging regt op de zaak aan. ‘Zoo hebben wij u dan eindelijk beet, Mijnheer!’ voerde hij hem met barsche stem te gemoet. ‘Zoek bij mij maar geene uitvlugten; ik weet alles; ziehier!’ en met deze woorden legde hij hem den brief van bennett en co. voor.
Als door den bliksem getroffen, valt de vreemdeling hem te voet. ‘Ik ben verloren!’ roept hij, ‘zonder redding verloren! O, mijn vader, mijn goede, brave vader, wat zal er van u worden! Onteerd door de misdaad van uwen zoon, overleeft gij het zeker niet. En mijne moeder!’ ging hij suikkend voort; ‘is het zoo ver gekomen, dat ik mij over uwen dood verheugen moet! U ten minste is het gezigt der folteringen en der schande van uwen strafwaardigen zoon bespaard!’
‘Jongeling!’ riep de goede koopman, die door deze rouwbetuigingen aangedaan werd, ‘sta op, en luister naar mij! Zijn de wissels nog in uwe handen?’
‘Zij zijn het! zij zijn het! O, hoe gelukkig ben ik, het bod van den geldzuchtigen Jood niet aangenomen te hebben! Daar, Mijnheer, neem ze!’ en hij haalde eene groote portefeuille uit zijn' zak. ‘Gij zult zien, dat er niet een eenige aan ontbreekt. Spaar mij! o, spaar mij! Mijn volgend gedrag zal u bewijzen, hoe opregt mijn berouw is. Ja, waarlijk, Mijnheer, ik zal mij beteren; gij redt mij het leven, dat reeds de schande alleen mij zou ontrukt hebben.’
‘Getroost, vriend!’ hernam de goede oude van kapell; ‘er is een oud Duitsch spreekwoord, hetgeen zegt:

{==48==} {>>pagina-aanduiding<<}
als de nood het hoogst is, is de hulp het naast. Ga dus zitten, en luister, wat ik u te zeggen heb. Ik ben uiterst blijde, dat het toeval mij in staat gesteld heeft, zoo spoedig den wensch mijner Engelsche vrienden te kunnen vervullen. De schrik heeft u niet veroorloofd, den brief geheel door te lezen; begin hem nog eens, en gij zult zien, hoe edel zij omtrent u willen handelen; wordt slechts het crediet van hun huis gered, dit is alles, wat zij verlangen; zij willen u niet ongelukkig maken. Lees! lees! Ondertusschen, jansen, doe gij eenige ververschingen en eene of twee flesschen van mijnen ouden Heidelberger brengen; ik ben altijd dorstig, wanneer ik mij gealtereerd heb.... en drie glazen, vriend jansen! hoort gij, drie glazen!’
Nadat de vreemdeling den brief gelezen had, verborg hij weder zijn gezigt in zijne handen, en zeide, met eene stem, die door zijne tranen bijna gesmoord werd: ‘O God! zoo veel goedertierenheid had ik niet verdiend. O mijn lieve, lieve vader! dit is een tol, die aan uwe deugden betaald wordt.’
Van kapell liet aan het gevoel van den berouwhebbenden zondaar vrijen loop, tot dat een bediende in de kamer trad met de bestelde ververschingen, welke hij op de spiegelglad gewreven eiken tafel nederzette. Zoodra hij het vertrek weder verlaten had, nam de koopman het woord: ‘En nu, jongman, zeg mij, wat toch, voor den duivel! heeft er u toe gebragt, te willen wegloo... wegreizen? De vrouwen, of het spel?’
‘O, verschoon mij, edele, achtingwaardige man! ik wil alles, alles bekennen; maar mijn vader moet de eerste zijn, die de bijzonderheden mijner misdaad verneemt.’
‘Goed! Drink dan nog een glas wijn. Gij zult in mijn huis blijven, tot dat wij eene gelegenheid naar Batavia gevonden hebben. Was nu maar gisteravond mijne Christine (*) niet reeds onder zeil gegaan!’
‘Met uw verlof,’ viel jansen hem in de rede, ‘de Christine ligt nog in de haven. Het woei te hard, dan dat zij had durven wagen, in den donker in zee te steken.’
‘Gij zijt regt gelukkig, jongman!’ hernam van kapell met levendigheid. ‘De Christine kan u een verblijf

{==49==} {>>pagina-aanduiding<<}
en onthaal leveren, een' prins waardig. Pak hier die papieren in, mijn goede jansen, en breng mij 200 Louisd'or voor dezen jongman. En gij, mijn jongen, haast u, iets te nuttigen; want veel tijd, geloof ik, zal u niet overschieten.’
Toen het maal ten einde was, overhandigde de brave koopman den vreemdeling de 200 Louisd'or, en gaf hem nog zoo veel goeden raad en leering op weg, als de tijd hem veroorloofde. De jonge Engelschman wist niet, in welke uitdrukkingen hij hem genoeg zou danken, beloofde voor de toekomst het onberispelijkst gedrag, drukte den eerwaardigen van kapell, dien zijne tranen het spreken beletteden, de hand, en begaf zich, door jansen geleid, aan boord van de Christine. De kantoorbediende beval den Kapitein, uit naam van den patroon, aan, alle slechts mogelijke zorg voor zijnen passagier te dragen. Het schip ging onder zeil, en binnen weinige uren was het uit het gezigt. Daags daarop haastte zich van kapell, aan het huis bennett, pord en co. hunne zoo gelukkig teruggekregene wissels toe te zenden, waarbij hij een uitvoerig berigt voegde, hoe alles zich toegedragen had.
Veertien dagen daarna ontving de goede Hamburger het volgende antwoord:

Mijn waarde Heer!

Deze tegenwoordige dient om u te melden, dat ons in het geheel geene papieren van waarde ontvreemd zijn geweest; verder, dat die, welke gij ons bij uw jongste schrijven overmaakt, valsch zijn; en eindelijk, dat onze boekhouder zijne vrouw niet binnen kort kan verloren hebben, vermits hij nooit getrouwd geweest is en dus ook geen' zoon heeft.
Het spijt ons van harte, dat uwe zorg voor onze belangen u in een zoo onaangenaam geval gebragt en tot het slagtofser van een schandelijk bedrog gemaakt heeft.
Met de volkomenste hoogachting teekenen wij ons, geeerde Heer, uwe enz.

bennett, pord en co.

Naschrift. Krijgt gij te eeniger tijd nog iets van den man te hooren, dien gij op uwe kosten naar Batavia gezonden hebt, zoo zult ge ons zeer verpligten, indien gij de goedheid wilt hebben ons daarvan te onderrigten.


{==50==} {>>pagina-aanduiding<<}

Huwelijksrecept.

Binnen kort zal een nieuw kookboek voor de huishoudingen het licht zien. Wij geven daaruit het volgende voortreffelijke recept tot een Geregt voor twee personen, Mariage geheeten: ‘Neem eenen jongen heer en eene jonge dame-; den jongen heer liefst wat grof, doch de jonge dame zoo fijn mogelijk. Men brengt den jougen heer aan den disch, en giet hem zachtjes eene flesch Portwijn in, zoo men dien heeft; Bordeauxwijn kan het anders ook doen; doch wil men het regt geurig hebben, zoo doet men er een weinig Champagne bij. Wil hij niet warm worden, zoo neemt men nog eene flesch. Wordt hij rood onder de kieuwen, zoo zet men hem in de woonkamer, in den winter aan den haard, nevens de juffer, doet er een handvol groene thee bij, ter hoeveelheid van ongeveer drie kopjes voor ieder, en laat ze met elkander even opkoken; is het in den zomer, zoo zet men ze in de open lucht of bij het venster, in elk geval zoo ver mogelijk van andere geregten asgezonderd; men besteekt de dame naar eisch met bloemen, zet ze aan het piano, en schudt ze tot ze zingt; hoort men den heer daarbij snerken (zuchten), zoo is dit zeer goed; alsdan neemt men ze weder weg, en houdt ze, den geheelen avond door, zacht aan de kook. Dit alles herhaalt men twee- of driemaal, en past wel voornamelijk daarbij op, dat het vuur gestadig op zijne maat onderhouden wordt: is het te sterk, dan kookt alles over; is het te zwak, dan stollen zij, of worden soms wel tot ijs. Hoe lang zij op het vuur zijn moeten, hangt van omstandigheden af. Doet men er eene goede hoeveelheid munt met 's Konings beeldtenis bij, zoo gaat alles snel; met bankbiljetten gegarneerd, doet zich de schotel bijzonder wel voor. Is alles gereed, dan opgedaan en aangeregt: eene ware lekkernij voor twee personen. Azijn mag er niet bijgedaan worden, wijl buitendien het geregt ligt zuur wordt.

Krachtige godsdiensttroost.

Een kwaker kwam eens bij eene weduwe, welke haren man reeds sedert verscheidene jaren verloren had, maar zich nog

{==51==} {>>pagina-aanduiding<<}
steeds aan eene overmaat van smart over diens verlies ter prooije gaf. ‘Ik zie, vriendin,’ zeide hij, ‘gij hebt het den almagtigen God nog niet vergeven.’ Deze woorden maakten op de troostelooze zulk eenen diepen indruk, dat zij al hare zielskrachten inspande, en van dat oogenblik af zich door hare smart veel minder liet beheerschen.

Verstandige wijziging van het duël.

Een Amerikaan werd tot een tweegevecht met pistolen uitgedaagd, en antwoordde schriftelijk: ‘Ik kom niet, en wel om twee redenen: ik kon u, of gij kondt mij doodschieten. Uit beide zou niets goeds voortkomen. Ga dus liever in het bosch, en zoek daar een' boom uit, zoo omtrent van mijne tigchaamsdikte. Verwijder u op den gewonen duëls-afstand en schiet. Treft gij den boom, zoo wil ik erkennen, dat ik u beleedigd heb en om verschooning vragen; treft gij hem niet, zoo willen wij het daarvoor houden, dat het ongelijk aan uwe zijde is.’

De eigen galg.

Möser verhaalt, in zijne Vaderlandsche Phantasiën, van een dorp, welks inwoners, toen een vreemde aan hunne galg zou opgeknoopt worden, door hunnen advocaat voor den regter deden verklaren, dat zij dit niet gedoogen zouden, want dat de galg voor niemand was, dan voor hen en hunne kinderen. Hoe belagchelijk dit nu ook luiden moge, zoo had de zaak toch eenen zeer ernstigen kant, welke door den landsheer ook wel ingezien werd, gelijk möser uitvoerig berigt.

Lezen en laten lezen.

Een levendig knaapje, de zoon van eenen dorpspredikant, toonde zich zeer ongeduldig en ontevreden, toen het zou leeren lezen. Als een vriend des huizes hem hierop vroeg, of hij het lezen dan in het geheel niet leeren wilde, ant-
{==52==} {>>pagina-aanduiding<<}
woordde hij kortaf: ‘Neen!’ En toen de huisvriend verder zeide: ‘Maar, jongen, wat moet er dan van u worden, als gij niet eens lezen kunt?’ hernam de knaap snel: ‘Dan word ik schoolmeester en laat de jongens lezen.’

Spoedige en opmerkelijke genezing.

Eene jonge Dame van York, zich op bezoek bij een gezin te Wakefield bevindende, had het ongeluk, dat, onder het borduren hare naald brekende, een deel van dezelve haar in het oog sprong. Men zond oogenblikkelijk om een' Heelmeester. Een jongman, daar tegenwoordig, kwam intusschen op den gelukkigen inval, een magneetstaal, dat hij bij zich had, aan het beleedigde oog te brengen, waarop de naald onmiddellijk de aantrekkingskracht volgde en het oog verliet. - Deze eenvoudige kunstbewerking verdient opmerking.

Nieuwe soort van visitekaartjes.

Alweder iets nieuws; alom nieuwigheid, hervorming - ook wel eens verbetering. De mensch wil alles verbeteren - behalve zichzelven! Ook de Visitekaartjes hebben tegenwoordig, buitenslands, eene nieuwe hervorming verkregen. Van tijd tot tijd ondergingen dezelve, ginds en elders, reeds verscheidene wijzigingen, als vignetten, landschapjes, jagt- en krijgszinnebeelden enz. Thans heeft de bon ton weder eene andere wending genomen. Men zendt, namelijk, zijnen vrienden zijn portret, zijn welgelijkend afbeeldsel. Men laat zich door eene bekwame hand litograféren. Ingevalle, bij ongeluk, vrouw Natuur ons gelaat zeer ongunstig heeft bedeeld, een goed woord, of beter nog een goed stuk geld, brengt de zaak in de gewenschte orde. Men bestelt tegenwoordig honderd portretten, zoo als men tot dusverre zich honderd naamkaartjes aanschafte.


{==53==} {>>pagina-aanduiding<<}

Mengelwerk.

Over de afschaffing der doodstraf.

Door L.C. Meyer, Predikant te Houtenisse. (*)

Eerst vrij lang na de uitgave kwam den Steller dezes het Xde No. der Vaderl. Letteroef. voor 1837 in handen: een gewoon gevolg van zijne zoo afgelegene standplaats. Hij vond er, onder de Mengelingen, een stukje van de hand des ijverigen Gentschen Leeraars a. goedkoop, waarin, op Bijbelsche gronden, het verlangen bestreden wordt, om de doodstraf in onze Christelijke Staten afgeschaft, en door even of meer doeltressende straffen vervangen te zien. Dit verlangen, welligt dewijl het in de laatste jaren meer en meer luide wordt, noemt de Eerw. goedkoop, met zekere minachting, een mode-denkbeeld. Hij brengt er, uit het Oude en Nieuwe Verbond, het een en ander tegen in, wat zoo zwaar moet wegen, dat hij eindigt met te zeggen: ‘Ik wensch te weten, wat voorstanders van de volstrekte afschaffing der doodstraf hierop hebben te antwoorden: de Redactie van den Semeur, (†) wie ik ook deze bedenkingen toezond om er op te antwoorden, heeft er zich niet aan gewaagd,’ enz. Dit

{==54==} {>>pagina-aanduiding<<}
waagstuk nu komt mij minder groot voor; en daar ik tot dusver (tot de verschijning van No. XIII) vruchteloos naar eene meer bevoegde hand heb uitgezien, die den toegeworpen handschoen zou willen oprapen, en voor de aangevochten ‘mode-leer’ eene lans breken, zoo vind ik mij ten laatste, half mijns ondanks, bewogen, het zelf te beproeven. Vooraf vind ik mij echter gedrongen, om te verklaren, dat het geenszins mijne bedoeling is, den lofwaardigen en in zijn heilig dienstwerk zoo onvermoeid werkzamen Steller van het bedoelde stukje te krenken. Het is hier om geene personen, maar louter om de zaak te doen. En dan amica veritas. Verder meen ik geenszins, dat hiermede nu alles gezegd is. Ik oordeelde, mij - voor het tegenwoordige althans - alleen bij de wederlegging van het door Ds. goedkoop gestelde te moeten bepalen, en hoop daardoor tevens de aandacht van kundige voor- en tegenstanders nog eens op het belangrijke geschilstuk te vestigen, niet twijfelende, of het pleit zal aldus wel tot volle beslissing gebragt worden, en de zegepraal, ook door deze pogingen, niet op het papier alleen, maar ook metderdaad en in de werkelijkheid, ten laatste aan de zijde der menschlievendheid blijven. Of zou het leven van onzen medemensch, hoe schuldig ook, zou de mogelijkheid zijner verbetering en behoudenis, tegenover de onmogelijkheid, immers de groote onwaarschijnlijkheid, daarvan bij de gewelddadige verkorting zijns levens, zulk eene poging niet meer dan waardig zijn, niet tot pligt maken? tenzij hooger gezag, dan ons Christelijk gevoel, het Goddelijk Woord namelijk, ons in dezen anders leidde.
Hierop komt het dan aan. Kan men dit bewijzen, kan men ons aantoonen, dat de doodstraf volgens Gods wil en wet moet blijven bestaan, wij zwijgen eerbiedig. Maar kan men dit niet, dat dan, waar de letter er zich niet over uitlaat, de geest des Christendoms, dat het Christelijk gevoel, dat hoop en liefde dan geraadpleegd en gehoord worden!

{==55==} {>>pagina-aanduiding<<}

Laat ons, zonder den geachten Steller voet voor voet te volgen, zijne twee hoofdbewijsplaatsen er op aanzien, of zij bewijzen, wat zij bewijzen moeten. De eene is aan het Oude, de andere aan het Nieuwe Verbond ontleend. Gene leest men Gen. IX:6; deze matth. XXVI:52. De eerste luidt: ‘Wie des menschen bloed vergiet, zijn bloed zal door den mensch vergoten worden; want God heeft den mensch naar zijn beeld gemaakt.’
Dit woord, ja, is stellig en duidelijk. Maar een Goddelijk gebod was het toch wel alleen voor tijden en omstandigheden, als die, waarin het gegeven werd. Dit doet het geheele verband der plaats, bepaaldelijk het onmiddellijk voorgaande in vs. 5, duidelijk gevoelen, naar het mij voorkomt. ‘Straffelooze bloedvergieting was eene der grootste misdaden vóór den zondvloed,’ teekent onze van der palm te dezer plaatse aan. Zij was een natuurlijk gevolg van de dierlijke woestheid, waartoe de menschen hoe langer zoo meer waren vervallen. Die woestheid openbaarde zich mede, en in het oog loopende, in het eten van raauw, bloedig vleesch, zelfs, gelijk sommigen willen, in het verslinden van levend vleesch, van nog levende dieren. En zij had in zulke afschuwelijke gewoonten van zelf meer en meer voedsel gevonden. Allerdienstigst was dan, om het nieuwe menschengeslacht er voortaan voor te bewaren, het verbod, vs. 4: ‘Het vleesch, met zijne ziele, (d.i., volgens sommige geachte Uitleggers, levend) met zijn bloed, (d.i. zonder behoorlijk geslagt te zijn, verstikt b.v., althans niet gereinigd van het bloed) zult gij niet eten.’ Zietdaar een begin gemaakt met den mensch zachtere zeden te leeren. Maar onmisbaar was nu ook vooral het verbod van moord en doodslag. Hiervan moest den mensch bovenal de grootste afschrik ingeboezemd worden, allermeest in een' tijd, waarin geene geregelde maatschappij noch burgerlijke wetgeving bestond, om het dierbaarste goed, het leven, tegen geweld en willekeur te beschermen. Ook in deze behoefte wilde

{==56==} {>>pagina-aanduiding<<}
God daarom voorzien. In de eerste plaats wordt te dien einde zelss over het dier, dat eenen mensch doodt, de doodstraf uitgesproken (vs. 5). Dat konde niet anders, dan den afschuw van het vergieten van menschenbloed verhoogen, en den nog geheel zinnelijken en kinderlijken mensch de grootheid van zulk eene gruweldaad levendig doen gevoelen. En nu volgt, op de nadrukkelijkste wijze, de schuldigverklaring van den mensch, die eens menschen bloed vergiet. Zijn bloed zal ook vergoten worden. Natuurlijk. Moest reeds op het dier daarvoor het regt der wedervergelding toegepast worden, hoeveel meer en billijker niet op den mensch, begaafd met redelijke vermogens, boven het dier zoo hoog verheven door gevoel, verstand en wil, in dezen met het beeld van God begiftigd!
Maar zal nu dit Goddelijk gebod nog altoos dezelfde kracht hebben en behouden? Men behoeft, om hier ontkennend op te antwoorden, zijne toevlugt juist niet tot vs. 4 te nemen, en dááruit, dat dit gebod van geen gezag meer voor ons is, - dewijl de Mozaïsche spijswetten, waarin het later opgenomen werd, door christus afgeschaft zijn, - af te leiden, dat derhalve ook het voorschrift vs. 6 geene kracht meer voor ons heeft. Ds. goedkoop verzet zich tegen zulk eene gevolgtrekking, voornamelijk omdat men, zoo doende, ‘het Nieuwe Verbond met zichzelf in tegenspraak zou brengen, daar het verbod van bloed te eten, ongeacht de opheffing der Israëlitische spijswetten, door de Apostelen onder de uitzonderingen geplaatst is, Hand. XV:20 en 29.’ Zou dit verbod dan nu uit dien hoofde als een Christelijk, steeds en algemeen geldend verbod te beschouwen zijn? Ds. goedkoop schijnt het er voor te houden. ‘Dit doet zien, dat er eene andere, dan Levitische reden alleen voor dat verbod bestond,’ zegt Z. Eerw. Eene andere, ja. Maar welke? Ik denk eenvoudig deze, om aan de oneenigheden - zoo vroeg waren er reeds oneenigheden in de Christelijke kerk! - tusschen de Christenen uit het Jo-
{==57==} {>>pagina-aanduiding<<}
den- en Heidendom, over de verbindende kracht der Mozaïsche wet, een einde te maken, door aan weêrszijde toe te geven, wat konde toegegeven worden: ter eene de vrijheid van de Joodsche wet, en ter andere de bepaling, om zich niettemin te onthouden van hetgeen den gewezen Jood ergernis moest geven, en wat men ten deele ligtelijk konde, ten deele zelfs volstrekt behoorde te laten. Tot de eerste soort is ongetwijfeld te tellen het eten van het verstikte en van bloed. - Wie herinnert zich niet, hoe geheel zulk eene handelwijze in den Apostolischen geest, vooral in den geest van paulus, was? Maar zullen wij, die er de
broederen niet meer door ergeren, er geene aanleiding tot twist en tot benadeeling der goede zaak meer door geven, het eten van bloed of van met bloed bereide spijzen nog heden voor zonde, voor overtreding van de geboden des Christendoms, houden?
Doch letten wij liever op vs. 5, 't welk met ons vraagstuk in naauwer verband staat. Dier en mensch, welke den dood eens menschen veroorzaken, zullen met den dood gestraft worden, is er de inhoud van. Vs. 6 is niet anders, dan als eene nadrukkelijke herhaling te beschouwen. ‘Wie des menschen bloed vergiet,’ ziet noodzakelijk op dieren zoowel als op menschen, die zulks doen. Hoe nu! moet dan het gebod, om het bloed des menschen zelfs ‘van de dieren te eischen,’ op het redelooze dier zelfs te wreken, ook nog gehandhaafd worden? Die de eene helft van dit gebod als van voortdurend verbindende kracht beschouwt, zal het de andere ook wel moeten doen. Of, zoo deze heden ten dage, op ons standpunt, bezwaarlijk meer van toepassing kan zijn, met welk regt dan de verbindende kracht van gene nog beweerd? - Het is hierbij van belang, den toestand en de daaruit voortvloeijende behoeften van het toenmalig en tegenwoordig menschdom in het oog te houden, en, ter regeling van ons oordeel en gedrag, op de door alle tijdperken heen op te merken vaderlijke wijsheid van God te letten. Deze

{==58==} {>>pagina-aanduiding<<}
toch slaat, in de opleiding van het menschelijk geslacht, bestendig deszelfs toestand en bestaande behoeften gade, en heeft Zijne openbaringen aan het menschdom, Zijne geboden en voorschriften, altoos dien overeenkomstig ingerigt, gewijzigd, of zelfs door andere vervangen, - geheel de huishouding des Ouden Verbonds eindelijk door die van het Nieuwe. En niemand zal ontkennen, dat onder de kenmerkende en onderscheidende eigenschappen van dit laatste vooral meerder zachtmoedigheid en grootere - niet alleen grootere, maar ware en volmaakte - menschelijkheid moet geteld worden.
Dit brengt ons van zelf tot het onderzoek van de tweede bewijsplaats, voor de handhaving der doodstraf uit het Nieuwe Verbond aangevoerd, en wel uit jezus eigen mond. De Heiland zelf - de zachtmoedige Heiland, die gekomen was, om allen te behouden! - heeft Gen. IX:6 bevestigd, zegt Ds. goedkoop. En wanneer? Toen Hij bij zijne gevangenneming tot petrus zeide: ‘Steek uw zwaard weêr in de scheede; want allen, die het zwaard trekken, zullen door het zwaard vergaan.’ Matth. XXVI:52. Deze woorden nu zullen zoo min ‘eene geschiedkundige waarheid,’ als ‘eene profetische’ zijn, maar ‘de erkentenis van een maatschappelijk regt’ behelzen. De erkentenis van een regt? zou men mogen vragen. Daarvan is niets te bespeuren. Op zijn hoogst de erkentenis van het bestaan der doodstraf, niet van derzelver regtmatigheid, zoude men hier kunnen vinden. Zoodat de zin van jezus waarschuwing dan deze zoude zijn: ‘Bedien u niet van het zwaard; want gij kent de bestaande wet, dat ieder, die het zwaard trekt, met het zwaard zal gestraft worden.’ Ligt hierin eene erkenning van de billijkheid der doodstraf, of eene goedkeuring van derzelver voortdurend bestaan? Dan zoude de regel van pope: ‘al wat er bestaat, is goed,’ onbepaalde geldigheid moeten hebben. Wanneer Ds. goedkoop integendeel schrijft: ‘Jezus keurt petrus daad af, erkent den regel, dat hij, die zich gewa-
{==59==} {>>pagina-aanduiding<<}
penderhand tegen de vastgestelde magten verzet, zich doodschuldig maakt;’ en wanneer hij daarop laat volgen: ‘maar als jezus, die geen aardsch rijk kwam stichten, het regt van doodstraf erkende in
gevallen als dit, zou Hij dan de Goddelijke wet, Gen. IX:6, voor moedwillige moordenaren opgeheven hebben?’ zoo zou men dat wel veelmeer eene in- dan eene uitlegging kunnen heeten, daar er toch, gelijk ieder ziet, in jezus woorden niets is, dat zijne erkentenis van eenigen regel zoude aanduiden, ten gevolge van welken iemand zich doodschuldig, des doods waardig, maakt, en volgens welken de doodstraf dan ook voortdurend door Hem zoude gebillijkt zijn.
Nog eens: het bestaan der doodstraf is het eenige, wat jezus hier zou kunnen schijnen te erkennen. Doch zelfs dit kan ter naauwernood toegegeven worden. Mij dunkt, het is blijkbaar, dat jezus waarschuwing niets anders is, dan een spreekwoordelijk gezegde, eene algemeene waarheid, ongeveer van gelijke kracht, als ons spreekwoord: ‘Die zich in gevaar begeeft, komt er in om.’ De Heer goedkoop merkt hiertegen aan: ‘dat het er verre af is, dat of vóór of na jezus uitspraak allen, welke het zwaard genomen, en zich tegen de burgerlijke magt verzet hebben,’ (van dit laatste zegt de Heer niets) ‘door het zwaard gestraft zijn.’ Nu, allen, die zich in gevaar begeven, komen er ook zekerlijk niet in om. Maar, welke algemeene regel is er zonder uitzonderingen? Niettemin blijft het eene door de ervaring geleerde en gestaafde (geschiedkundige) waarheid. Niets dunkt mij natuurlijker, dan jezus gezegde tot petrus aldus op te vatten; het is de ongedwongenste en eenvoudigste zin, dien men er aan hechten kan, dien men, om tot eene andere opvatting te komen, eerst gedwongen is weg te redeneren; waarvoor dan echter wel méér wegende gronden dienen aangevoerd, dan die Ds. goedkoop te berde brengt. Wie zoude ‘allen’ hier zoo onnatuurlijk willen druk-
{==60==} {>>pagina-aanduiding<<}
ken, en het niet liever, gelijk zoo dikmaals, in den zin van doorgaans nemen? (*)
En zoo bewijst dan ook deze plaats even weinig, als de andere, wat zij zoude moeten bewijzen. Noch uit het Oude, noch uit het Nieuwe Verbond blijkt ons dus de regtmatigheid der doodstraf in onzen tijd, onder Christelijke volken. Zwijgt echter de letter der H. Schrift te dezen aanzien: uit den geest en de beginselen des Christendoms (dat schijnt ook Ds. goedkoop te erkennen) is ongetwijfeld veel af te leiden, wat de afschaffing, maar weinig of niets, wat de instandhouding zoude begunstigen. Maar waarom heeft jezus haar dan nimmer afgekeurd; daar zelfs geen' wenk van gegeven; ja er zichzelven, hoe onschuldig ook, gewillig aan onderworpen? zou men nog kunnen tegenwerpen. Dan, Hij, ‘die geen aardsch rijk kwam stichten,’ konde dit ook niet als tot den kring zijner bemoeijingen behoorende beschouwen. Zoo min Hij tusschen broeders uitspraak wilde doen, die over de verdeeling eener erfenis twistten, of over eene overspeelster, door schijnheilige ijveraars tot Hem gevoerd; even zoo min veroorloofde Hij zich een openlijk oordeel over de burgerlijke wetgeving zijns lands. Belangrijk mag echter wel de wijze geacht worden, waarop Hij de vrouw, zonder zich in 't openbaar tegen de harde wet te verklaren, niettemin aan de straffe des doods onttrekt. Zoude dit niet als een wenk zijn aan te merken ter afschaffing van de doodstraf, wanneer eens het Christendom heerschende, en de geschikte tijd er voor gekomen zoude zijn? Die tijd was echter toen voorzeker nog verre verwijderd; en gelijk de Heer zooveel, ter verdere ontwikkeling, aan de toekomst moest en mogt overlaten, zoo gewis ook dit. Wat eindelijk zijne eigene onderwerping aan de doodstraf betreft: wie denkt niet aan het Goddelijk doel dier nooit

{==61==} {>>pagina-aanduiding<<}
volprezen zelfopoffering? maar wie ook gevoelt niet levendig, hoe juist het voorbeeld van dezen geregtelijken moord, waarbij menschelijke boosheid en schandelijke regtsverdraaijing (de Overpriesteren en hun aanhang) zoowel als regterlijke zwakheid (pilatus) zulk eene groote rol speelden, sterker dan iets ter wereld voor de wenschelijkheid van de afschaffing der doodstraf pleit?

Eene moeder in den kruidtuin te Parijs.

De kruidtuin te Parijs levert, terwijl wij dit schrijven, een zeer merkwaardig verschijnsel. De menagerie aldaar bezit acht of negen apen van die soort, welke men bavianen noemt, en die, wanneer zij niet regtstandig gaan, vele gelijkheid met den hond hebben, doch, zich oprigtende en nederzettende, terstond doen zien, dat zij tot het apengeslacht behooren.
Den 31sten Mei 1837 wierp een wijfje dier soort een jong. De apenmoeder werd hierop van de dieren harer soort gescheiden, vermits men vreesde, dat deze het pasgeboren diertje mogten beschadigen. Het wijfje was over deze scheiding zeer bedroefd, en dezelfde treurigheid was ook bij de overigen te bemerken, die bij lange na zoo levendig niet waren als te voren.
Om den gevangen toestand dier arme Afrikanen te vervrolijken, en hun meer speelruimte te schenken, laat men hun overdag gewoonlijk vijf of zes hokken van middelbare grootte over. Reeds zoodra zij de sleutels van den oppasser hooren rammelen, die hun de deur van gemeenschap komt openen, begint voor hen het feest. Met de ondubbelzinnigste teekenen van blijdschap dringen zij derwaarts, en laten een gemompel van ongeduld hooren. Eindelijk gaat de deur open, en niets evenaart nu hunne uitgelaten vreugde; zij springen elkander op den rug, omarmen elkander, buitelen heen en weder, geven elkander stukjes brood, die zij opgezocht hebben, en houden niet op met hunne vrolijke

{==62==} {>>pagina-aanduiding<<}
drukte, tot dat eindelijk de oppasser met zijnen langen stok wederom het teeken geeft om te vertrekken. Dan zwijgt het gedruisch; alle blijdschap is verdwenen; ieder keert in zijn eigen hok terug, en heeft ter naauwernood nog lust en moed om het stuk koek aan te nemen, dat men hem door de traliën zijner gevangenis toereikt.
Men kan zich hieruit de treurigheid dezer beesten verbeelden, toen zij den 31sten Mei de deur zagen toegaan, die het hok van het wijfje voor hen sloot. Zij toonden hunne gewone leerzaamheid niet meer; zij schreeuwden geweldig, en poogden de deur aan stuk te breken. De bedreigingen en zelfs de zweep van den oppasser waren onvermogend, hen van dezelve weg te drijven.
Uit medelijden deed eindelijk een Professor de deur voor hen openen.
Misschien zal men denken, dat nu de bavianen met gedruisch bij charlotte (dit is de naam der apenmoeder) binnendrongen. In geenen deele; zij traden een voor een het hok binnen, met den vader van den jonggeboren' aan hun hoofd. Deze viel, op het gezigt van het jong, het wijfje om den hals, omarmde het, drukte het aan zijne borst, en onderzocht dan met niet weinig teederheids den kleinen aap, die door de moeder gezoogd werd. Hij kuste het jong op lippen, voorhoofd en pooten. Ondertusschen stonden de overigen in de verte, stil, maar niet zonder deelneming. Eindelijk werd hun vergund een voor een te naderen en het nieuwe lid der familie van nabij te bezigtigen. Bescheiden trad ieder toe. Zij sloegen hunne armen om den hals des vaders en der moeder, en hieven een eigenaardig gesnap aan. Dit duurde tot den tijd van den aftogt toe, als wanneer ieder rustig in zijn hok terugkeerde.
Dit tooneel moge nu hun, die het niet bijwoonden, wat al te menschelijk geteekend schijnen, het is met dat al naar het leven geschetst, en een daarmede nagenoeg gelijkvormig tooneel hernieuwt zich telkenmale, wanneer men deze dieren bij elkander laat komen. Geen derzelven

{==63==} {>>pagina-aanduiding<<}
matigt zich de regten van het mannetje, charlotte's gemaal en vader van den jongen aap, aan. Zoo gaarne zij dezen laatsten ook zien en aanraken, doen zij dit nooit dan als met verlof van de ouders, hetwelk deze slechts met de uiterste voorzigtigheid verleenen. Zoodra de deur geopend wordt, zetten zich charlotte en haar man tegenover elkander, en vormen uit hunne beenen eene soort van wieg, waarin zij het jong leggen. Hier streelen zij het, kussen het, en reinigen het met eene zorgvuldigheid, welke men onder ons menschen in de liefderijkste moeder bewonderen zou. Gedurende dien tijd gaan de overige bavianen rondom hen heen, en trachten het aapje te zien en te streelen, ja bieden het somwijlen stukjes koek aan, of wat zij voor het oogenblik aan lekkernij anders mogen hebben. Charlotte verlaat haar jong geen enkel oogenblik, en laat het aan de vreemde armen, die zich daarnaar uitstrekken, nimmer over. Is zij met hetzelve alleen, dan toont deze goede moeder eene nog verstandiger genegenheid. Zij leert het nog zwakke schepseltje aan de traliën der kooi op en neder klauteren, en volgt het daarbij met oog en armen, opdat het niet valle en zich bezeere. Is het aapje of moede, of angstig, of duizelig geworden, zoo neemt charlotte het terstond in hare armen, zet het weder op den grond, liefkoost het, en doet het, nadat het uitgerust heeft of bekomen is, eene nieuwe proeve ondernemen.
Met deze nutte leeringen paart charlotte spelen, die geen eigenlijk nut hebben, maar alleen tot tijdverdrijf dienen. Zij gaat regtop staan, steunt de handen op de lange schenkels, en geeft zich zoo eene schommelende beweging, verzeld van sprongetjes, die naar eenen dans gelijken. Dit schijnt het aapje veel vermaak te doen, dat de gebaren der moeder poogt na te bootsen, en haar dwingt weder te beginnen, wanneer zij opgehouden heeft; want het kleine ding is een dwingelandje, vol luimen, en misbruikt, trots het bedorvenste menschenkind, de overmatige liefde, van welke hij het

{==64==} {>>pagina-aanduiding<<}
voorwerp is. Evenwel kan men onmogelijk iets leelijkers zien, dan dit kleine, nog magere, niet uitgegroeide apenjong, dat, zoo men de vlugge bewegingen niet in aanmerking neemt, er juist uitziet als het lijkje van een pasgeboren kind. Vijf weken na de geboorte was het ongeveer 15 (Fransche) duimen lang, zonder haar, behalve op den rug, en had eene matte, witachtige huid, die geheel zonder leven scheen te zijn. Op den kop ontspruiten eenige zwarte haren; zijne witte, bijna altijd vochtige handen eindigen in kleine, zwarte, vierkante nagels, die, op de kleur na, volkomen naar menschennagels gelijken.
In den wilden toestand leven de bavianen familiesgewijze, en vereenigen zich gewoonlijk, om een veld te plunderen, of eenen boom van deszelfs vruchten te ontledigen. Zelfs in den gevangen' staat zijn nog vele sporen van hunne gezellige gewoonten te bemerken. Zoo werd onlangs een nieuwe baviaan in de menagerie van den kruidtuin gebragt. Zwakker en kleiner dan de overigen, was hij niet in staat tegen hen te vechten, en terstond nam de sterkste hem onder zijne bescherming; eene bescherming, welke de kleine listig misbruikt. Wil hij, namelijk, aan de overige bavianen onder het eten iets van hunne spijs ontstelen, zoo doet hij dit stoutelijk, en begint dan erbarmelijk te schreeuwen, nog eer de bestolene wraak aan hem poogt te nemen. Alsdan schiet terstond zijn beschermer toe, en geeft, zonder verder onderzoek, den bestolenen eene oorvijg. (*) Het gewone offer van deze zijne list is een klein, zeer schrander wijfje.

{==65==} {>>pagina-aanduiding<<}

Een ander apenwijfje van de familie der macacs heeft in den kruidtuin mede een jong ter wereld gebragt, en men ziet haar dezelfde genegenheid, zorg en liefkozingen aan haren kleine besteden. Het mannetje nogtans is daarbij geheel onverschillig, bekreunt zich niet om zijn kind, en schijnt zelfs niet te bemerken, dat zijn wijfje moeder geworden is. Deze kleine, grijsachtige aap toont overigens niets van de looze en dikwijls boosaardige schranderheid des baviaans, hoewel hij veel meer op den mensch gelijkt dan deze. Mag hij zich slechts in den zonneschijn warmen, en geeft men hem eenige stukjes brood, zoo is hij tevreden.
De bavianen stammen af uit Zuid-Afrika, en worden aan de Kaap voor de ontembaarste en gevaarlijkste van geheel het apengeslacht gehouden.

Gretna-Green.

De naam van Gretna-Green en die van deszelfs smid, welke de magt heeft, om de erfzonen en erfdochters van Grootbrittanje in regtskrachtigen echt te verbinden, zijn in den loop der jongstverstrekene jaren zoo dikwerf genoemd geworden, dat ik, op een uitstapje, hetwelk ik verleden jaar naar het noorden van Engeland deed, den wensch niet weêrstaan kon, om dezer beroemde plaats en dezen beroemden man een bezoek te geven. Het was op eenen schoonen en vrolijken Augustus-morgen, dat ik mij op den grooten weg bevond, die van Carlisle naar Schotland voert. Carlisle is, gelijk men weet, de laatste Engelsche stad, die op den weg naar het vaderland van walter scott wordt aangetroffen; zij ligt ongeveer tien mijlen van de grenzen tusschen de beide landen. Mijn rijtuig hield stil aan gene zijde van eene kleine rivier, die onder den naam van Sark bekend is, en welker beide oevers, voor een huis van een vrij goed voorkomen, door eene schoone brug verbonden zijn. Wij bevonden ons in Schotland. De

{==66==} {>>pagina-aanduiding<<}
eerste Schot, dien ik in zijn eigen land te zien kreeg, stond onbewegelijk en in gedachten verdiept, misschien ook wel in het geheel niet denkende, aan den ingang zijner deur. Ik had zooveel van Schotland gedroomd, walter scott's bewonderenswaardige verhalen zoo dikmaals gelezen en herlezen, dat ik een land meende te betreden, hetgeen mij reeds goed bekend moest zijn. Ik was op het punt om de oevers te zien en de Clans te bezoeken, met welker geschiedenis ik reeds zoo gemeenzaam was; ik stond de muren van het klooster Melrose te begroeten, Stirling en Perth te zien, mij in de Tees of den Tweed te baden. Mijn geheele lieve Schotland, dat mij, dank zij het wonderwerkend penseel, hetwelk ivanhoe en rob-roy bezielde! zoo frisch, zoo helder gekleurd, zoo glansrijk voor oogen stond, zou zich voor mij ontsluiten. Al de hooggeroemde helden uit de onsterfelijke werken des kluizenaars van Abbotsford stonden mij de hand te reiken; mij, die hen steeds, in al hunne oorlogen, in al hunne veldslagen, in al hunne bijzondere kampgevechten, met zulk eene innige deelneming gevolgd was.
Ik stond dus tegenover eenen Schot. Maar ieder ander zou, even als ik, er aan getwijfeld hebben, of het wel inderdaad een Schot was; want hij droeg noch het geruite wambuis, noch den zeskleurigen plaid, noch de vilten muts met de hanevederen, noch sandalen, noch claymore. Men had hem, in zijn blaauw lakensch buis, zwartlakensche broek, zwarte kousen en den breedgeranden hoed op zijn hoofd, slechtweg voor een' Vlaamschen boer, voor den een' of anderen eerzamen hoevenaar, aan de deur zijner woning, kunnen houden. Bijna ware ik in verzoeking gekomen, om mijzelven af te vragen: ‘Zou walter scott ons ook misschien wat voor het lapje gehouden hebben?’
En ondertusschen zou dit, de hemel vergeve het mij! bijna blasphemie geweest zijn; want de persoon, die daar voor mij stond, was een hoogberoemd man, in de afgelegenste uithoeken der Britsche eilanden bekend; een

{==67==} {>>pagina-aanduiding<<}
man, sterker dan de geheele aristocratie van Engeland, sterker dan den wil der wetten, sterker dan al wat sterk en magtig is; het was de nederige tolöntvanger van de Sark-brug, de schrik der voogden, der Graven en Hertogen, wier zonen den naam eener aktrice met hun wapenschild bedekken willen, der Koningen, wier broeders uit eene avonturierster eene Prinses willen maken; kortom, het was de zamenknooper van echtverbindtenissen, die elders niet gesloten kunnen worden. In zijn huis, ik had bijna gezegd in zijne herberg, wordt menige onrust gestild, menige zorg verdreven, begint menig hart bedaarder te kloppen, vindt menig drama zijne ontwikkeling; want aan deze brug verdwijnt de magt van vader, voogd, regter en priester. Onder dit dak kan men al deze magten ongestraft trotseren.
Het huis des tollenaars van de Sark-brug is tot dit zijn doel uitmuntend gelegen. Tusschen hetzelve en den grooten weg naar Carlisle is het overgangspunt over de Sark, zoodat men van den drempel der deur dien weg, welke geheel vlak en effen is, heinde en ver kan overzien, en voogd of vader, die zich tegen eene verbindtenis, welke zij het regt hebben te beletten, mogten willen verzetten, lang vóór hunne aankomst kan ontdekken. De tolgaarder van de Sark is een argus, die dag noch nacht de oogen sluit. Des nachts hoort hij het geringste klappen der zweep, het zachtste fluiten, dat van den anderen oever der rivier naar hem overklinkt. Bij dag ziet hij het kleinste stofwolkje, dat van den rijweg in de hoogte dwarlt. Een onverklaarbaar instinkt doet hem nimmer mistasten. Aan het geluid van den zweepslag, aan den toon van het gefluit, aan den aard der stofwolk herkent hij, of men zijne ambtsverrigting komt inroepen, dan niet. Merkt hij, dat een verliefd paar naar hem toesnelt, zoo rukt hij ijlings zijne deur wijd open en snelt naar de brug. De poort opent zich voor de minnenden en sluit zich voor de vervolgers. De eerstgemelden kunnen nu ademhalen, want noch hij, noch zij hebben eenige menschelijke verhindering meer te vreezen.

{==68==} {>>pagina-aanduiding<<}
Mag nu voogd, mag vader, mag broeder met lossen teugel komen aanrennen; mogen zij den weg langs vliegen, zoo snel als Doctor faust door het luchtruim; mogen zij met spoorslag op spoorslag hunne paarden aandrijven, dat zij zelve daarbij aamechtig worden - zij komen toch te laat! Drie minuten zijn genoeg geweest, om den jongeling en het meisje door onverbrekelijke banden aan elkander te hechten.
Zijn de vervolgers nabij, zoo maken de huwelijkslustigen halt in het tolhuis aan de Sark; doch is het gevaar zoo dringend niet, zoo gaat de reis voort naar Gretna-Hall, welke plaats men bereikt, eer het hart tijd heeft sneller of langzamer te kloppen. Gretna-Hall is de groote herberg van Gretna-Green. Het ligt op de gemeenteplaats, welke de dorpen Greatney en Springfield van elkander scheidt. De heer van Gretna-Hall heeft, even als die van het tolhuis aan de Sark, het regt om huwelijken in te zegenen. Een breede en effen weg leidt naar zijn huis, boven welks deur zijn naam in reusachtige letteren te lezen is. Zoodra een rijtuig voor dezelve stilhoudt, is de huisheer terstond bij de hand om de aankomenden te ontvangen, en aan hem ligt het niet, zoo zij niet binnen drie minuten een paar zijn.
In geheel Europa is misschien geene plaats, die meerdere vermaardheid heeft, dan Gretna-Hall. Juist daarom moet men zich verbazen over al de dwalingen, al de sprookjes, al de logens, waarvan dit huis het voorwerp geweest is. Gretna-Green is vrij algemeen als een Schotsch dorp bekend, dat niet ver van de Engelsche grenzen ligt, en in hetwelk een hoefsmid woont, tot wien al de verliefde paren der drie Koningrijken hunne toevlugt nemen, wanneer zij van hunne ouders of voogden het vereischte verlof tot eene echtelijke verbindtenis niet verwerven kunnen. Het is mede bekend, dat hij beweert de magt te hebben, niet alleen Engelschen te trouwen, maar ook vreemden, gelijk onlangs nog, luidens de couranten, den Prins van

{==69==} {>>pagina-aanduiding<<}
Capua met de schoone Iersche Miss penelope smith. Deze huwelijksvereeniging is, ondanks den, in naam des Konings, bij het opperste geestelijke geregtshof van Engeland ingebragte tegenspraak, door hem voltrokken geworden.
Op de vraag, hoe de smid van Gretna-Green aan deze magt gekomen is, kan men gemakkelijkst antwoorden, door te herhalen, wat de verbeeldingskracht van zekeren, ik weet niet welken, romanschrijver te dezen opzigte verzonnen heeft. Deze romanschrijver vertelt, dat er eertijds Schotsche Koningen geweest zijn, die, in de vreeselijke oorlogen, welke zij onophoudelijk, nu aan deze, dan aan gene zijde der grenzen, voerden, niet zelden genoodzaakt waren, na eene nederlaag, hun heil in de vlugt te zoeken, en zich in de holen en kloven hunner bergen, of in de hutten hunner getrouwe onderdanen, te verschuilen. Zoo was het dan eens gebeurd, dat zulk een vlugtend Vorst verblijf en verberging vond in het huis van eenen smid te Gretna-Green, die hem, met gevaar van zijn eigen leven, onder zijn dak opnam. Uit dankbaarheid had nu de Koning aan dit huis en deszelfs bewoners, ten eeuwigen dage, het regt verleend, om ongehinderd volkomen wettige huwelijken te sluiten. Zoo verklaart men dit duistere punt, en, wat meer zeggen wil, men verklaart het al verder overeenkomstig de onbetwiste regtmatigheid der stelling: ‘De Koning kan niet terugnemen, wat de Koning gegeven heeft.’ Deze uitlegging is overigens ten volle geruststellend voor diegenen, die door den wensch, om eene regtskrachtige echtsvereeniging te sluiten, naar Gretna gevoerd worden, alzoo zij hun den waarborg geeft, dat de smid niet blootelijk een smid, maar de volvoerder van eene door de wetten erkende en bekrachtigde koninklijke wilsverklaring is. Zoo verhaalt men den oorsprong der ambtsmagt van den herbergier te Gretna-Hall; en deze fabel is over geheel Europa verspreid en door geheel Europa geloofd geworden. Wij willen nu den waren staat der zaak onderzoeken.

{==70==} {>>pagina-aanduiding<<}

Volgens een eerwaardig statuut der oude Schotsche kerk is tot het sluiten eener echtverbindtenis noch het aflezen van een bepaald formulier, noch de tusschenkomst van een kerkelijk persoon noodig. Om aan zulk eene verbindtenis regtskrachtige wettigheid te geven, is het toereikend, wanneer een der beide zich verbindenden, met toestemming van den ander, in tegenwoordigheid van een' of meer getuigen, verklaart, dat hij de man of vrouw van dien anderen is. (*)
De wettigheid van dit statuut kwam, nu eenige jaren geleden, voor het opperste geregtshof van Engeland ter sprake. Het was een merkwaardig en zonderling debat, waaraan de bekwaamste regtsgeleerden der drie Koningrijken deel namen. De volgende omstandigheid had tot deze, in de jaarboeken der Britsche regtbanken zoo vermaarde, verhandelingen aanleiding gegeven.
Twee jonge heeren, die tot de rijkste en aanzienlijkste geslachten des lands behoorden, hadden gezamenlijk eene reis naar Schotland ondernomen, op welke zij zich door een paar ligtvaardige vrouwspersonen hadden laten verzellen. Het toeval wilde, dat alle vier de reizenden in de woning van eenen Schotschen predikant afstapten. De jonge heeren gaven hier hunne reisgezellinnen voor hunne echtgenooten uit, en deze speelden hare rollen, als zoodanig, gedurende al den tijd, dien zij hier vertoefden, ook voortreffelijk; geheel de zaak moest natuurlijk slechts scherts zijn, en de jonge heeren hadden dezelve reeds lang vergeten, toen zij te Londen terugkwamen. Maar wie beschrijft hunne verbazing, toen de twee dametjes er nu op aandrongen, om als hunne wettige gemalinnen in de wereld ingevoerd te worden?... Vruchteloos verzekerden de jonge Lords, zoo sterk zij immer konden, dat het hun nimmer in het hoofd gekomen was, noch had kunnen komen, eene huwelijksbetrekking met haar aan te gaan; de vrouwen beriepen

{==71==} {>>pagina-aanduiding<<}
zich op de verklaringen, welke hare reisgezellen zelven aan den Schotschen predikant en aan deszelfs geheele gezin gedaan hadden. Vergeefs poogde men met haar een vergelijk te treffen, en door opoffering van geld eene zaak te sussen, die, voor de regtbanken gebragt, met ergerlijke openbaarheid dreigde. De dames, door den raad van advocaten bestuurd, wilden van geenerhande schikking hooren.
Zoo kwam de zaak tot een proces.
De Schotsche predikant en deszelfs gezin werden ontboden. Eenparig legden zij getuigenis af van de, in hun bijzijn, door de twee jonge heeren gedane verklaringen, daartoe waarschijnlijk te sterker genoopt door de drangreden, om hun huis voor opspraak te bewaren; en zoo werden, volgens de letter van het oude statuut, de twee ligtekooijen als wettige en regtmatige gemalinnen der beide Lords erkend!
Het privilegie, van hetwelk de tolgaarder aan de brug over de Sark, als ook de kastelein van Gretna-Hall, gebruik maken, is derhalve slechts eene oude kerkelijke wet. Men begrijpt dus ook, dat de bij zulke huwelijksvereenigingen in acht te nemen plegtigheid alleen daarin bestaat, dat men de wederzijdsche erkentenis der contraktanten buiten kijf stelt. Evenwel vergenoegen de aanstaande echtgenooten zich meestal niet met deze eenvoudige formaliteit van Gretna-Green, maar doen dezelve, wanneer de tijd zulks veroorlooft, ook nog verzeld gaan van de gewone, bij de wet voorgeschrevene, plegtigheden. De ondervinding heeft geleerd, dat het in acht nemen van zekere ceremoniën noodwendig is, om het al te ongewone en onregelmatige van deze soort van trouwverbond min of meer te vergoelijken, en dat de zwakheid en bedenkelijkheid der vrouwelijke kunne gaarne eenen sluijer van formaliteiten zoekt, waarachter zij zich verschuilen kan. Derhalve, verhinderen de omstandigheden zulks niet, zoo wordt het grootste gedeelte der Engelsche kerkgebruiken, de aflezing der voorgeschrevene formulieren, het doen der

{==72==} {>>pagina-aanduiding<<}
gebruikelijke vragen, het opzeggen der voor de gelegenheid geschikte gebeden, het bevel aan de zich verbindenden om neder te knielen en elkander de hand te geven, enz. in acht genomen.
In de staatsregeling van een land zou het de hoogste trap van onverstand zijn, bijaldien de wet verbood, wat de wet veroorlooft; en hoe talrijk en groot ook de gebreken der Engelsche wetgeving zijn mogen, zoo ongerijmd is zij toch niet. In geen ander land der wereld wordt het, door de gezonde rede zelve voorgeschrevene, beginsel, dat in eenen Staat, die door stellige wetsbepalingen geregeerd wordt, alles, wat de wet niet uitdrukkelijk verbiedt, geoorloofd moet zijn, strikter en meer naar de letter des regts geëerbiedigd. Daar nu de huwelijksverbindtenissen op de Schotsche manier volgens geen voorschrift der wetten strafbaar zijn, zoo bestaan dezelve niet krachtens eenig, ik zou niet weten welk, onverklaarbaar gevoel van betamelijkheid, maar ten gevolge der uitdrukkelijke erkenning van derzelver algeheele en volkomene wettigheid. Dit blijkt op eene ontegensprekelijke wijze door de uitspraak zelve, welke het hooge geestelijke geregtshof van Engeland in het boven verhaalde geval gedaan heeft. Het blijkt op eene niet minder afdoende manier uit het aannemen der getuigenis van de Schotsche huwelijksluiters bij de Engelsche geregtshoven, waar dezelve als toereikend beschouwd wordt, om voor de Britsche wet de zekerheid eener huwelijksverbindtenis te bewijzen. Ook verzuimen zij, die aan de Schotsche grenzen zich met het sluiten van huwelijken bezig houden, niet, daarvan op de, door de kerkelijke wetgeving in Engeland, voorgeschrevene wijze boek te houden; en de genen, die zich van hunnen bijstand tot het sluiten van hunnen echt bedienen, dragen zorg, zich wegens de voltrokkene trouwplegtigheid een bewijsschrift te doen geven, ten einde, ingeval van nood, zich van hetzelve te kunnen bedienen.
Men dwaalt dus, wanneer men denkt, dat het trouwen te Gretna-Green slechts eene niet regtskrachtige

{==73==} {>>pagina-aanduiding<<}
plegtigheid is, zonder werking omtrent de goederen der dus gehuwden of de wettigheid hunner kinderen; en evenzeer vergist men zich, wanneer men gelooft, dat zoodanige echtelingen zich meestal nog eenmaal, naar de voorschriften en formaliteiten der Engelsche kerk, doen vereenigen. Geschiedt zulks nu en dan eens, zoo is dit niet om de voorafgegane trouwing te bekrachtigen, maar veeleer tot het stillen van godsdienstbezwaren, die bij de eene of de andere partij mogten opkomen.

(Het vervolg en slot hierna.)

Raadgevingen van sir Walter Scott aan zijnen zoon.

(Vervolg en slot van bl. 35.)




Aan den Kornet walter scott.

Abbotsford, 4 September 1819.

Mijn lieve walter! Reeds begon ik te vreezen, dat het bon op de Heeren coutt in handen der Filistijnen gevallen was; maar de lange windstilte moet de vaart der pakketbooten vertraagd hebben, en hieraan wijt ik uw stilzwijgen. Wat uwe toelage betreft, zoo meldt mij Kolonel murray, dat 200 à 250 pond, boven uw traktement, toereikend zijn, om het een' jong' mensch regt aangenaam te maken. Hij voegt er bij, en dit berigt geeft mij veel genoegen, dat zijne Officieren meestal lieden zijn van een middelmatig vermogen, en derhalve tot zuinigheid genegen. Ik had gedacht, dat 200 pond ons beide het best zouden voegen; maar als ik de rekening zie, welke gij houdt, zal ik beter in staat zijn, hierover te oordeelen. Men moet in bedenking nemen, dat eenige buitengewone uitgaaf, het verlies van een paard, bij voorbeeld, u dwingen kan, voor eene som buiten uwe toelaag, en misschien grooter nog, te trekken. Uwe geregelde inrigting, in alwat uwe uitgaven betreft, doet mij onbedenkelijk veel pleizier. Wees verzekerd, dat, hoe vervelend het ook moge schijnen, een juist kasboekje in ponden, schellingen en stuivers te houden,

{==74==} {>>pagina-aanduiding<<}
zulks volstrekt noodig is, wanneer men weten wil, waar het geld blijft. Het is daarenboven een uitmuntend middel, om u de gronden der rekenkunst niet te doen vergeten.
Nog eenmaal, alle krijgsbewegingen berusten op de beginselen der rekenkunde; en ofschoon men dezelve door gewoonte kan aanleeren, zoo begrijpt men die nooit, zonder toevlugt te nemen tot het rekenen. Uw Adjudant zal u zulks doen inzien. In het voorbijgaan gezegd, daar die Officier een buitenlander is, zoo hebt gij gelegenheid, met hem Fransch en Duitsch te spreken. Beide die talen zullen u zeer noodig wezen. De kennis van het Duitsch vooral, gevoegd bij eenige andere onmisbare vereischten, heeft, gedurende de oorlogen op het vasteland, verscheidene Engelsche Officieren hun fortuin doen maken.
Ik zie met genoegen, dat gij in de gezelschapskringen van den aanzienlijken burgerstand toegelaten wordt. Wees vooral bedacht, de welwillendheid der personen, welke u die vriendelijkheid bewijzen, niet te verliezen, door al te karig met uwe bezoeken te zijn. Ik hoop, dat gij al uwe aanbevelingsbrieven afgegeven hebt. Daarvan in gebreke te blijven, zou eene beleediging zijn, én jegens den geen, die dezelve geschreven heeft, én jegens den geen, aan wien de brieven gerigt zijn. Men kan in de wereld steeds het hoofd iets hooger dragen, wanneer men met fatsoenlijke lieden verkeert. - In Ierland zult gij waarschijnlijk gelegenheid hebben, uw jagtgeweer niet te laten roesten. De jagt is eene voortreffelijke ligchaamsoefening; zij zal uw gestel ontwikkelen en versterken en u tot een' goeden ruiter maken, vooral de lange jagt te paard. Ik zou die oefening echter niet aan eerstbeginnenden aanraden, die van zelf reeds al te geneigd zijn om als stalknechts te paard te zitten. Togtjes in het open veld hebben ook nog het voordeel, een' jong' soldaat te gewennen over afstanden te oordeelen en de kaart van het land op te nemen, gelijk de Franschen zeggen; eene hebbelijkheid van veel nut voor Officieren van alle wapen, maar vooral voor die der ligte troepen, als van welke men hierin meer bekwaamheid dan van de overige verwacht, want zij zijn, als 't ware, de oogen van het leger. Veldvermaken zijn daarenboven, in alle andere opzigten, te verkiezen boven de uitspanningen eener biljartzaal, waar ledige jonge Officieren gewoonlijk hunnen tijd gaan dooden, en waar men meestal den droesem der zamenleving ontmoet. Ik spreek van een publiek biljart;

{==75==} {>>pagina-aanduiding<<}
want in zich zelf is dit spel uitmuntend, wanneer het onder fatsoenlijke lieden gespeeld wordt en niet in speelwoede ontaardt. Publieke biljarten zijn de verzamel- en loopplaatsen aller gaauwdieven en van die talrijke klasse, welke de Franschen industrieridders en welke wij gelukzoekers noemen.
Ik keur ten hoogste goed, dat gij een' cursus van ontleedkunde wilt hooren. De studie onzer verwonderlijke machine is een zeer gewigtige tak der menschelijke kundigheden; en daar gij smaak in teekenen hebt, zoo zal de anatomie u ook nog de juiste wijze leeren, waarop gij de leden en spieren uwer beelden moet afschetsen. Eigenlijk genomen is geen tak van wetenschap hoegenaamd te veronachtzamen; maar aan smaak en gelegenheid moet men het overlaten, hoe men best al zijne oogenblikken zal besteden.
Daar een Huzaar niet wel kan nalaten te rooken, zal ik u eene mijner pijpen overzenden. Laat mij slechts weten, hoe ik ze u best ongeschonden kan doen toekomen. Het is eene prachtige pijp, die gij krijgt; en nog is het mijne beste niet. Mijne meerschuimen houd ik tot mijne reis naar het vasteland; dan krijgt gij ook die. Ik hoop, dat gij verlof voor eenige maanden moogt kunnen erlangen, om mijn reisgenoot te zijn, enz.




Abbotsford, 27 September 1819.

Lieve walter! Uw brief van den 10den heeft mij de verzekering gegeven, dat uw nieuwe toestand u bevalt. Wat ons betreft, ons leven gaat den gewonen slendergang, die evenwel 1.1, vrijdag afgebroken geworden is door het bezoek van een hoogedel personaadje, te weten Prins leopold. De rest van de familie zal u die groote gebeurtenis wel in het lange en breede verhalen; ik zal u alleen zeggen, dat, toen ik den Prins het nommer van uw regement noemde, hij mij antwoordde, dat hij in het 18de reeds verscheidene vrienden bezat, en dat hij er voortaan een' meer zou tellen; inderdaad een zeer beleefd gezegde. In het voorbijgaan gezegd: men geeft mij eene voortreffelijke schilderij van uwe Officieren; hun gedrag is onberispelijk, hunne manieren zijn uitstekend. Het maakte mij gelukkig dit te hooren; want, verbetert goede omgang slechte zeden somwijlen, zoo doet kwaad gezelschap snel en bijna zeker de beste geaardheid verbasteren.
Schrijf toch dikwijls, als ik u bidden mag; want de post

{==76==} {>>pagina-aanduiding<<}
gaat zoo langzaam. Ik bewaar al uwe brieven; de rondheid van derzelver stijl doet mij pleizier. Nog geene tijding van uwe paarden? Maar beter is het, zich niet te overhaasten, en eene goede gelegenheid af te wachten. Ik ben driemaal naar Newark geweest, en heb telkens zes hazen gedood; de jonge honden zijn uitmuntend; de hazelhoenders zeer overvloedig; ik heb er in het opgaan van den Clapperleuch, om het bosch te bezoeken, vierentwintig geschoten. Waarom waart gij niet bij mij! Tom laat het ons aan geen wild ontbreken. Hij beroemt zich, achter elkander vijftien schoten gedaan te hebben, zonder eens te missen. Ik zal blijde zijn, te vernemen, dat gij soortgelijke kunststukjes op de landerijen van den Heer newenham hebt uitgevoerd, enz.




Abbotsford, 14 October 1819.

Mijn waarde walter! Thans moet gij reeds gewoon zijn, vreemden te zien, en over hun karakter en manieren te oordeelen. Gij verzuimt, hoop ik, uw Fransch en uw Duitsch niet? Zeg mij in uwen eerstvolgenden brief, welke werken gij leest, en in welke taal.
De uren der jeugd, lieve walter, zijn te kostbaar, om alleen in vermaken verspild te worden. In dien leeftijd, terwijl de geest nog levendig en het geheugen in volle kracht is, moeten wij die schatten van kundigheden verzamelen, die ons niet alleen bij onzen voortgang in het leven behulpzaam zijn, maar ons, bij afnemende levenskrachten, tot verlustiging dienen kunnen. Menigmaal heb ik bedacht, hoe ongelukkig ik geweest zou zijn, zoo ik, op uwe jaren, niet eenige pogingen gedaan had, om mijne verstandelijke vermogens te oefenen en uit te breiden. Nooit echter denk ik, zonder een gestreng strafoordeel over mijzelven uit te spreken, aan zoo menige gelegenheid tot verkrijging van kunde, waarvan ik of niet genoeg partij getrokken, of die ik ganschelijk verzuimd heb. Wees wijzer dan ik geweest ben; zoo zult gij u bitter en te laat komend naberouw besparen.
Ik wensch zeer, te weten, of gij omtrent een' bediende goed geslaagd zijt. Vertrouw den uwen volstrekt niet meer, dan gij hem vertrouwen moet. Doe hem van alles rekenschap geven. Hoe vele uitmuntende dienstboden bederft men niet, alleen omdat men deze eenvoudige voorzorg verzuimt! Een knecht laat zich verleiden, eenige uitgaven voor zichzelven te doen; en nu heeft hij geen ander middel, om het

{==77==} {>>pagina-aanduiding<<}
gat te stoppen, dan zich op zijns meesters inkoopen te bevoordeelen. Dus begint het kwaad; zorgeloosheid des meesters maakt menigmaal een' van aard eerlijken jongen tot een' schelm, en de heer zelf is er alsdan het eerste slagtoffer van.
Over den gang van ons huishouden heb ik u niet veel te melden. De oogst is overheerlijk geweest; het weder is allerliefelijkst: doch dit moet ik u al twintigmaal gezegd hebben. Ik heb heden sparreboomen doen hakken. De arbeiders bezweken bijna van hitte, en ik zelf, schoon ik niets anders deed dan de boomen te merken, voelde mij afgemat. Het hout groeit zoo welig, dat men het bijna kan zien wassen. Den 28sten zullen wij eene danspartij hebben, om uwen geboortedag te vieren. Jammer is het, dat gij ten minste dien dag niet bij ons kunt zijn; maar, daar wij na het feest bezwaarlijk van u zouden kunnen scheiden, zoudt gij u in een gelijk geval bevinden als de kleine asschepoester, die, omdat zij langer op het bal bleef, dan haar vergund was, al haren schitterenden tooi zag veranderen in de afzigtelijke grondstoffen, waaruit dezelve oorspronkelijk gevormd was geworden. Van bals gesproken, uwe zusters zullen u zeggen, dat dat van melrose, waarop uwe moeder voorzat, uitmuntend afgeloopen is. - Laatstleden zondag was Maida met ons uitgegaan, en wist, in het overspringen der balustrade van Greentongue-Park, het zoodanig in te rigten, dat hij aan een' zijner achterpooten hangen bleef. In den beginne blafte en huilde hij, dat het een aard had; maar niet zoodra zag hij ons toeloopen, of het dier zweeg, en vergenoegde zich met al kwispelend om hulp te vragen. Overigens heeft hij zich niet ernstig bezeerd, schoon hij zijn' poot op eene wonderlijke wijze tusschen de stijlen gewrongen had. De dankbaarheid, welke hij, op zijne manier, aan zijne redders bewees, is onbeschrijfelijk.
Ziedaar een brief, die waarlijk lang genoeg is, en zoo weinigbeduidend als lang; doch dat is dan gewoonlijk het geval.




Edimburg, 13 November 1819.

Waarde walter! Ik ben zeer verwonderd en zelfs eenigzins geraakt, dat ik in zoo lang niets van u vernomen heb. Hoe aangenaam uwe uren ook mogen voorbijvlieten,

{==78==} {>>pagina-aanduiding<<}
behoordet gij niet te vergeten, dat uwe familie het regt heeft, te verwachten, dat een deel van uwen tijd, en een zeer klein deel is daartoe genoegzaam, besteed zal worden om ons te schrijven, en ons te doen weten, hoe gij het maakt. Ronduit gezegd, ik zou niet gaarne mij voor de tweede maal over zulk een verzuim te beklagen hebben. Eens 's weeks te schrijven, is toch geen te zware taak. Doe dit toch; ik verzoek het u.
Groot nieuws is er onder de beau monde van Edimburg. Niets minder, dan dat Prins gustaaf van Zweden den winter hier komt doorbrengen, en er, zoo als Prinsen dat noemen, komt studeren. Overigens is hij nog maar zoo wat een halve Prins; want die noordstar heeft een deel harer stralen verloren. Zijn vader, hiervan zijt gij niet onbewust, is in der tijd door bonaparte, of ten minste door den invloed van deszelfs wapenen, onttroond geworden, en een van diens Generaals, bernadotte, is in de plaats des Zweedschen Konings ten troon geroepen. Maar niettemin kan, naar ik onderstel, onze jongeling zeer wel nog droomen koesteren van koninklijk gezag; want hij is, door zijne moeder, neef des Keizers van Rusland, en die verwantschap zou hem te stade kunnen komen, in gevalle de Zweedsche adel zich van bernadotte wilde ontslaan, waartoe dezelve, naar men wil, niet ongenegen is.
Lord melville beveelt den Prins aan mijne bijzondere zorgen ten dringendste aan; maar ik zie niet regt, waarin ik hem eigenlijk van dienst zal kunnen zijn.
Ik zend u een' nieuwen brief van Lady dundas van Arniston. Ik vrees, dat gij eenigzins achterlijk geweest zijt in het overhandigen der vroegere; een derzelven bevatte een papier van eenige geldswaarde. Om 's hemels wil, wees toch wat naauwkeuriger in het bezorgen der brieven, welke men u toevertrouwt; want, drijft soms bloote goedwilligheid de menschen om te schrijven, met het éénige doel om dienst te doen, zoo kan het gebeuren, dat zij diezelfde gelegenheid bezigen, om berigten of dingen van aanbelang aan hunne correspondenten over te maken; getuige de brief, waarvan ik u hierboven sprak. Misschien zult gij u door uwe vrienden, den Huzaren, hebben laten overreden, dat het korps Officieren van een regement altijd en overal zichzelf genoeg is. Maar, wanneer gij de wereld wat beter zult hebben leeren kennen, zult gij weten, dat pedanten alleen, want

{==79==} {>>pagina-aanduiding<<}
pedanterie wordt in alle beroepen gevonden, zich van de algemeene zamenleving afgezonderd houden, en dat allen, die zoodanig handelen, bij fatsoenlijke lieden veracht worden. Geloof hierin eenen man, die alleen veel meer van de wereld gezien heeft, dan geheel een korps Officieren zamengenomen, en die zoo gaarne u de vruchten zijner ondervinding zou zien plukken; eene ondervinding, die, van een nederig begin, hem thans tot de eer gebragt heeft, de vader van een' Huzaren-kornet te zijn. Een Officier, die niemand dan zijne mede-Officieren bezoekt, kan de wereld niet leeren kennen. Hij geraakt allengskens met zichzelven ingenomen, en wordt ondragelijk, omdat hij verzuimd heeft, van de gelegenheden gebruik te maken, die zijn verstand konden uitbreiden. Onder de beroemde militairen, die ik gekend heb, en ik heb er velen gekend, heb ik lieden van de wereld ontmoet, die zich in de zamenleving mengden en daarin eenen aanzienlijken rang bekleedden. Doe uw best, dat men eenmaal van u hetzelfde moge zeggen.
Om het bittere mijner preek te verzoeten, zal ik u zeggen, dat ik, daar uw kwartaal heden verschijnt, 50 pond te uwer beschikking heb; maar ik zal wachten tot gij trekt, en daarin doen als de spoken, die niet spreken vóór dat men hen aanspreekt.




Edimburg, 3 December 1819.

Wij zijn nu allen, voor ons winterverblijf, hier in de stad gevestigd; dat is te zeggen allen behalve ik, die eerlang mijnen weg zuidwaarts moet nemen. Laatstleden zaturdag hebben wij een bezoek van Prins gustaaf wasa, die den naam van Graaf van Itterburg voert, gekregen. Tot reisgezel of Gouverneur heeft hij den Baron polier, een' Zwitser van uitstekende letterkundige verdienste en niet minder aanzienlijken rang. Langen tijd hebben zij het portret van Koning karel XII beschouwd, hetwelk, gelijk gij zeker nog niet vergeten zult hebben, boven den schoorsteenmantel onzer eetzaal prijkt. Allen waren wij getroffen door de gelijkenis tusschen dezen IJzerkop (*), gelijk de Janitsaren hem noemden, en deszelfs afstammeling. Gezegde afstammeling is een zeer welgemaakte knaap, met zachte en vriendelijke manieren. Wij hebben den dag regt aangenaam

{==80==} {>>pagina-aanduiding<<}
doorgebragt. De Prins en deszelfs reisgenoot hebben zich zeer met Kapitein adam verlustigd, die bij deze gelegenheid zichzelven overtroffen heeft; even als de barbier van Bagdad, heeft hij den dans gedanst en het liedje gezongen van allen, waarvan hij sprak.
Het doet mij leed, dat ik u omtrent den staat des lands niet anders dan slecht nieuws kan mededeelen.....
Ik moet ballantyne zeggen, dat hij u zijn weekblad toezendt; dikwijls zult gij daarin dingen ontmoeten, welke u genoegen zullen doen te vernemen, en u verhinderen zullen, ons oude Schotland te vergeten.
Men is bezig een korps kavallerie te Edimburg op de been te brengen, en werft daartoe welgemaakte jongelieden en goede paarden aan. Zij hebben mij de eer aangedaan, mij tot honorair Kapitein te benoemen, als zijnde mijn aktieve diensttijd reeds lang verstreken. Zorg daarom niettemin voor mijne sabel, ingeval van eenige beslissende gebeurtenis.
Ik heb zoo goed als vast besloten, om, wanneer de zaken binnenslands slechts tamelijk in rust blijven, eene reis naar het vasteland te doen. Ik zal charles met mij nemen, dien ik voornemens ben twee of drie jaren in het beroemde Instituut van fellenberg te laten, waarvan ik veel goeds hoor zeggen. Ik geloof, dat zulk een verblijf buitenslands, behalve dat het uwen broeder gemeenzaam met het Fransch en Duitsch zou maken, want hij zal aldaar niets anders hooren, ook nog het voordeel zal hebben te beletten, dat hij op zijn veertiende of vijstiende jaar een saletjonkertje worde, hetgeen mij onvermijdelijk schijnt, wanneer hij te Edimburg blijft.
Ik heb u gezegd, dat ik ook voor u verlof zal trachten te bekomen, wanneer zulks uwe dienst niet hindert. Is mijne kas wèl voorzien, dan zal ik ook uwe zuster en uwe moeder medenemen. Gij zoudt dan met haar over Parijs kunnen terugkeeren, ingeval ik naar Italië doorreisde. Dit alles zijn alsnog slechts kasteelen in de lucht; maar zoo goed als zeker is het, dat charles en ik de reis zullen doen, en gij, hoop ik, zult ons verzellen. Vergeet den tijd niet: omstreeks half Julij. Maar zoo, hetgeen God verhoede, onze staatkundige gezigteinder betrok, zouden noch gij noch ik den post verlaten kunnen, waarop de eer ons roepen zou.
Charles heeft aan het hoofdeneind van zijn bed een' ouden degen opgehangen, die, om sneller tot gebruik gereed

{==81==} {>>pagina-aanduiding<<}
te zijn, geene scheede meer heeft. Op dat wapen moeten wij rekenen, om ons tegen de Radicalen te verdedigen. Ondanks dezen waarborg, is anna voor de misnoegden zoo bang, dat, toen zij gisteravond van Porto-Bello terugkwam, waar onze jufvrouwen met de scott's van Harden waren gaan dansen, zij iederen voorbijganger voor een' Radicaal aanzag. Sophia, dit verstaat zich van zelf, toont zich verstandig en filozosisch; maar Mama staat nog op het punt, dat zij niet begrijpen kan, waarom wij dat geboefte maar niet oppakken en zonder form van proces opknoopen.

De onderstelde zamenzweringen der Radicalen lieten geen' slaap in de oogen van den armen Sheriff komen. Een' veldtogt tegen deze bestiae ferae vooruit meenende te zien, wil hij, dat zijn zoon, de Huzaar, in den roem daarvan deele.
‘Houd u gereed,’ schrijft hij hem, ‘om met allen spoed herwaarts terug te keeren, ingeval de Hertog van york u mogt magtigen, voor eenen tijd in uw geboorteland te dienen; eene magtiging, om welke ik niet zal nalaten aanzoek te doen, zoo de zaken nog slechts in het geringste verergeren. Hetgeen het schrikbarendst is, is het ondoordringbaar geheim en stilzwijgen, hetwelk de Radicalen over al hunne woelingen bewaren. Evenwel, daar zij noch wapenen, noch krijgstucht, noch geld, noch behoorlijk bestuur hebben, zouden zij alleen bloedstorting kunnen te weeg brengen, en, volgens hunnen geliefkoosden smaak, zich aan plundering overgeven.’

‘Ik ben te oud om te vechten,’ schrijft hij in eenen anderen brief; ‘maar nooit is men te oud, om, als een man van moed en eer, voor de verdediging der grondbeginselen, welke men steeds heeft voorgestaan, te sterven.’ (Welke andere taal zou walter scott wel gevoerd hebben, wanneer de vijand voor de poorten van Edimburg gestaan had? - Wij zullen deze uittreksels besluiten met eenen laatsten brief, waarin weder van Prins gustaaf gesproken wordt.)

Waarde walter! Hier ingesloten zult gij een' wissel voor uwe toelaag vinden. Draag zorg, dat gij goede banknoten krijgt. Gij zult zelfs wèl doen, hierover met den-
{==82==} {>>pagina-aanduiding<<}
geen te spreken, dien Lord shannon aan u heeft voorgesteld; want beginnen de banken ééns betaling te staken, dan blijft de losbarsting zelden bij de eerste. - Het spijt mij zeer, dat gij uw paard verloren hebt. Gij zult u een tijdlang de striktste zuinigheid moeten opleggen, om rond te schieten: ik ben op dit oogenblik niet in staat, u te hulp te komen. Zoodra ik er toe in de mogelijkheid zal zijn, zal ik u eenig geld doen toekomen. Middelerwijl koop niets, dan hetgeen gij volstrekt noodig hebt.
Ik ben verleden week naar Abbotsford gegaan, en heb er een dag of acht doorgebragt, om er den Graaf van Itterburg te ontvangen. Hij scheen in onzen huiselijken kring genoegen te scheppen, en zeer aangedaan te zijn, toen hij ons verliet. Ik beklaag hem; want hij is in een' zonderlingen en belemmerenden toestand, en ik heb het beste denkbeeld van zijn hart. Op het punt om van ons afscheid te nemen, gaf hij mij een prachtig cachet, met ons nieuwe wapenschild (*) op een ametist gegraveerd, ten geschenke. Mijn naam is er op de eene en die van Prins gustaaf op de andere zijde in gesneden. Hij is voornemens eene reis naar Ierland te doen, en zal waarschijnlijk door Cork komen. Verzuim niet, den Graaf en den Baron aan uwe Officierstafel ten eten te noodigen (†). Ik twijfel niet, of Kolonel murray zal, bij die gelegenheid, uw aanzoek ondersteunen.
Mama, anna en charles zijn wèl; sophia klaagt op nieuw over hare oude verzwikking. Ik heb haar gewaarschuwd, op hare hoede te zijn, want dat lockhart (§) haar ons op den hals zou laten, vermits wij borg gebleven zijn, dat wij haar zonder gebrek zouden leveren.
Blijf u, wat ik u bidden mag, op uw Fransch toeleggen, en vergeet niet, hoe zeer het mij ter harte gaat, dat gij u in het Hoogduitsch oefent.


{==83==} {>>pagina-aanduiding<<}

Miss Djeck, vermaarde olifant, in haar leven en bedrijf geschetst.

(Vervolg en slot van bl. 45.)

In een van de uitgestrekte rijstvelden der lage landen aan den Ganges hield de moeder van Miss djeck, dat merkwaardige olifanten-meisje, haar kraambed. Beide geraakten, toen dit laatste nog zeer jong en ter naauwernood vijf voet hoog was, in gevangenschap. De moeder kwam in het bezit van eenen olifanten-jager, en werd tot het lokken en vangen van mannelijke olifanten afgerigt; het meisje, hare dochter, daarentegen, werd naar Europa gevoerd, waar het, in den jare 1806, tevens met de tijding van den slag bij Jena, in Engeland aankwam. Destijds was het omtrent vier jaren oud. Nadat het twee jaren in de menagerie van atkins had doorgebragt, begon het, in zijn' hokwagen, eene rondreis door Engeland. Hare geleiders hielden zich overtuigd, dat er geen leidzamer, leerzamer, verstandiger vrouwelijk wezen bestaan kon; zij hadden zelfs voor een oogenblik de gedachte opgevat, om Miss djeck naar Indië terug te brengen en als directrice aan het hoofd van een opvoedingsinstituut voor jonge olifantinnen te plaatsen, pour leur former l'esprit et le coeur, gelijk de Fransche kunstterm luidt. Dit ontwerp echter lieten zij varen, toen, in 1814, het Vasteland voor koloniale waren en voor Engelschen weder toegankelijk werd. Zij verloren geenen tijd, om zich, met hunne Miss, naar Bordeaux, het eerste veilige punt van Frankrijk, te begeven, en meenden ook, haar, in dat land van algeheele vrijheid, uit hare kooi te mogen laten en buiten bedwang met zich rond te voeren.
Miss djeck was, gelijk wij gezegd hebben, de eerste aldus in Europa reizende olifant, en deze verandering scheen in hare zeden en gewoonten, in hare begrippen en haar oordeel omtrent het eigen leven en de menschen, époque te maken. Zij had minder verstandig moeten zijn, dan zij was, om niet in te zien, dat zij, buiten hare kooi, met hare ligchaamskracht, gebiederes was over al haren menschelijken stoet, en met haren zoogenaamden heer kon doen wat zij verkoos. Ook gaf zij van deze begripsverandering weldra werkdadige blijken door kleine stooten, welke zij hun in

{==84==} {>>pagina-aanduiding<<}
oogenblikken van meisjes-kwaadgehumeurdheid met de tanden toebragt; en het duurde niet lang, of zij kwetste haren ouden cornak, die haar sedert 1806 oppaste, gevaarlijk. Dit was, voor haren bezitter, eene duidelijke vingerwijzing, dat zij eene talrijker bediening hebben moest, opdat, wanneer zij zich tegen eenen harer oppassers vertoornde, de anderen te zijner hulpe mogten toeschieten. Sedert hebben alle eigenaars van vrije olifanten dezen regel gevolgd, en met volle regt; want heeft het dier slechts éénen geleider, aan welken het gewoon is, en mishandelt het dezen in zijne gramschap, zoo kan het, losbrekende, onberekenbare ongelukken veroorzaken.
Hare eigenlijke vorming als aktrice bekwam de jonge Indiaansche eerst in Frankrijk. Zij maakte de verblijdendste vorderingen, en de, onder ons menschen, geldende stelregel, dat de vrouwelijke kunne ongelijk meer aanleg dan de mannelijke voor de tooneelkunst heeft, schijnt zich ook hier bekrachtigd gevonden te hebben. Maar zij reisde ook zes jaren lang door Frankrijk van stad tot stad. Opvoeding, onderwijs, reizen in het meest beschaafde land van Europa, hoe kon het dan nog met haar missen! Evenwel schijnt haar beroep haar somwijlen verveeld te hebben: want nu en dan gaf zij een' knorrigen waaijerslag aan haren leermeester of medespelers; dat wil zeggen, zij sloeg met hare tromp armen en ribben aan stuk, en verbrijzelde bekkeneelen met hare tanden. Op een uitstapje naar het noordelijk Duitschland was hare luim vrij slecht. Te Berlijn beviel het haar in het geheel niet, waartoe misschien de verre reis, het ongunstige saizoen en het stof mogen bijgedragen hebben; daarenboven zeiden de studenten haar onaangename dingen, toucheerden haar aan tromp en tanden enz.; welk alles haar zoo knorrig maakte, dat zij een' harer cornaks regt onzacht met den slagtand aanraakte, en hij voor dood werd weggedragen. Nu begon zij te Berlijn in geenen zeer goeden reuk te staan, en het gezelschap oordeelde best, te vertrekken en naar Frankrijk terug te keeren, waar men zulke dingen zoo naauw niet neemt.
Zoo kwam dan Miss djeck in 1829 te Parijs. De Heeren franconi achtten zich gelukkig, haar een engagement in hunnen circus te kunnen aanbieden, en, gelijk de oude taglioni de pedaal-poëzij zijner als in de lucht zwevende dochter in muzij zet, even zoo werd, opzettelijk voor

{==85==} {>>pagina-aanduiding<<}
de beenen en de tromp van Miss djeck, de Koning van Siam geschreven, in welk stuk zij, op de treffendste en aandoenlijkste wijze, Z.M. het leven redt. De Fransche dagbladen van dien tijd hebben berigt, welk een' ongehoorden bijval dit stuk gehad heeft, en hoe arm en rijk, geringen en voornamen, alle dandys, badauds, gamins en grisettes zich verdrongen, om den Koning van Siam te zien. Zoo deed dan franconi ontzaggelijke winsten met dit stuk, waarin de hoofdäktrice steeds hare goede luim behield, steeds met gelijke kunst en vaardigheid speelde, ofschoon te dien tijde niet weinig van haar gevergd werd. Had men haar naar de reden van deze goede luim gevraagd, zoo zou ongetwijfeld haar antwoord geweest zijn: ‘Het is voor een meisjeshart zoo zoet, bewonderd te worden! Wat doet en lijdt men daarvoor niet al!’
Nadat eindelijk van de pantomime alle mogelijke partij getrokken was, ging de groote tooneeliste, op gelijke wijze als de leden der Italiaansche Opera van Parijs gewoon zijn te doen, naar Engeland, en bragt john bull, die haar verscheidene jaren geleden als geestelooze reuzin had aangegaapt, thans met haar doordacht spel in onbeschrijfelijke geestdrift. Maar een slechte streek, dien zij te Morphet uitregtte, deed haar het sieraad harer tanden en de gunst van het Engelsche volk verliezen. Zij kwetste een' van hare geleiders, teisterde een' tweeden zoodanig, dat hij aan de tering stierf, en doodde weinige uren daarna den derden, door hem hare slagtanden in de hersenpan te boren. Men besloot op staanden voet, haar die vreeselijke wapenen te ontnemen; doch, dit was ligter gezegd dan gedaan, want wie wilde wel de kiezentrekker zijn? Ondertusschen gelukte het toch, doordien men de Miss met bedwelmende middelen in een' diepen slaap bragt, en sedert werd de operatie jaarlijks, ook wel om het halve jaar, herhaald. Men poogde destijds, om deze noodlottige historie in het vergeetboek te brengen, door middel der dagpapieren een' kleinen roman te verspreiden. Het heette, dat zij juist op het pas was aangekomen, toen een menageriewagen op den weg onderstboven geraakt, en daaruit een tijger en een leeuw ontvloden waren; de heldin, verhaalde men, had echter terstond den eersten gedood, den anderen gevangen genomen en hem aan zijnen heer teruggebragt. Deze schoone trek deed de bedoelde werking niet;

{==86==} {>>pagina-aanduiding<<}
zij werd uit Engeland weggezonden, en ging nu naar Amerika scheep. Hare zeereis was langdurig en gevaarvol, en de sirma, bij welke zij geassureerd was, gaf den verzekeringsprijs van 40,000 francs reeds verloren; doch alles liep nog gelukkig af, en weldra bevrijdde zij den Koning van Siam op alle tooneelen der Vereenigde Staten.
In het jaar 1832 zien wij haar weder te Parijs, ten tijde der Cholera, waardoor zij er dan ook ditmaal slechte affaires deed. Van hier af willen wij haar op rij- en zijwegen niet verder volgen, noch al hare heldendaden opteekenen, en voeren alleen het volgende voorbeeld aan, om te toonen, hoe zij somwijlen buiten hare rol geraakte, en niet wachtte tot dat zij achter de schermen was, om hare medespelers te mishandelen. De poetsemaker van den troep was gewoon, zich een' riem om het lijf te gespen, bij welken de olifant hem met de tromp pakte, hem hoog in de lucht hield, en zoo een paarmaal den kring in het rond draafde; maar op zekeren dag (het was te Troyes in Champagne) behaagde het Miss, hem, midden onder deze vertooning, tegen het beschot van den circus te slingeren, met zoo veel gewelds, dat hem een paar ribben in het lijf braken. Het was, alsof zij zeer wel wist, dat, wanneer het haar op de eene of andere plaats niet meer beviel, en zij verlangde te reizen en zich beweging te verschaffen, zij niets anders behoefde te doen, dan iemand van haar volk te mishandelen of dood te slaan.
In het begin van dit jaar (1837) bevond de eigenaar zich, op den linker Rhijn-oever, met haar geheel alleen, wijl hij, bij den slechten naam, dien zij allengs verkregen had, niemand meer bewegen kon, zich aan het lot van zoo vele vroegere cornaks bloot te stellen. Hij bemerkte, dat hij haar met de lente, tegen welken tijd zij altoos nog wilder werd, in zekere bewaring zou moeten plaatsen, of haar doen ombrengen; zij had hem reeds meermalen gehoorzaamheid geweigerd, en uit ondervinding wist hij, dat zij gewoonlijk daarmede begon, wanneer zij zich van hare cornaks ontslaan wilde. Derhalve spoedde hij zich, om te Geneve te komen, in de vestinggrachten van welke stad zij des noods vellig opgesloten kon worden. Ook de lastbrief van den man, die den olifant geleid had, welke in het jaar 1820 te Geneve gedood was, had ingehouden, dat hij volstrektelijk de maanden Mei, Junij en het begin van Julij te Geneve, Bern, So-
{==87==} {>>pagina-aanduiding<<}
lothurn of Bazel moest doorbrengen, omdat gemelde steden nog omwald zijn.
Te Geneve aangekomen, deed Miss djeck hare kwade luim het eerst aan eenen jongman uit die stad gevoelen; zij omstrengelde hem met hare tromp, en zou hem doodgedrukt hebben, zoo de cornak hem niet te hulp gekomen was. Deze verklaarde hierop aan de policie, dat hij voor ongelukken niet meer kon instaan, en verzocht, Miss djeck in eene walgracht op te sluiten. Terstond kreeg de cornak den last, de Miss met het aanbreken van den dag naar zulk eene plaats te leiden. Daar zij reeds eenige malen haren wensch, om verder te reizen, aan den dag gelegd had, vond de zaak geene zwarigheid; en toen de cornak tot haar zeide: come! come! (want de juffer verstond niets dan Engelsch) volgde zij hem gewillig uit haar huisje door de straten, de poort uit en in de drooge walgracht; want weinig dacht zij, dat die zelsde gracht haar graf moest worden. Alvorens echter gunde het lot haar nog, eenige maanden lang, een vrijer en genoegelijker leven, dan zij ergens sedert hare gevangenneming in Indië genoten had; want thans zag zij zich niet meer in eene naauwe en donkere stalling opgesloten; ongehinderd kon zij, zoo veel het haar lustte, op den zodengrond van hare lange en ruime gracht wandelen, loopen, en zich naar meisjes-wijze verlustigen. Des nachts, of wanneer zij kwaad geluimd was en de eenzaamheid zocht, week zij in eene planken loods, welke men opzettelijk voor haar tegen den muur getimmerd had. Om haar het ontkomen te beletten, had men in hare gracht, aan de eene en de andere zijde, twee dwarswallen opgeworpen, welke haar wel niet zeer bevielen, naardien zij daardoor in het verder gaan en ontsnappen belet werd, doch haar overigens geen hinder deden. In den beginne deed zij menigmaal, met al hare kracht, eene poging, om er over te geraken, doch rolde steeds weder in de gracht;
bij welke gelegenheden men de vlugheid moest bewonderen, waarmede deze geweldige, schijnbaar zoo logge klomp weder op de beenen geraakte, zich met de tromp buiten de gracht vasthield, en dan op de knieën andermaal langs den binnenrand naar boven krabbelde.
Op de schoone, warme lentedagen trokken, in de namiddag- en avonduren, vele duizende menschen de poort uit naar de olifantsgracht, die aan eene der schoonste en meest bezochte wandelplaatsen lag, en verlustigden zich met het

{==88==} {>>pagina-aanduiding<<}
beschouwen van het vrij rondwandelende en genoegelijk het leven genietende dier. Voor de kinderen inzonderheid was dit een groot feest; ja zelfs de kleinsten sprongen, in de armen hunner moeders, op van vreugde, bij het gezigt van het wonderlijke dier, strekten de handjes naar hetzelve uit, en schreiden, omdat men met hen niet naar beneden in de gracht ging. De grootste kinderen kochten, bij de zich daartoe in den omtrek verzamelende fruitvrouwen, appelsina's, appelen, suiker en koekjes, om Miss djeck daarmede te gooijen, die zich dit gaarne liet welgevallen, in hare gracht op en neder liep, en de haar toegeworpene lekkernijen behendig opzocht. Was zij in eene regt goede luim, dan maakte zij ook wel eene soort van bokkensprongen. Door dit alles werden de straatjongens als uitgelaten; een hunner, onder anderen, liet zich, ondanks de in den omtrek geposteerde schildwacht, langs den muur afglijden, om nader bij den olifant te zijn. Dit had hem echter zeer slecht kunnen bekomen; want Miss djeck nam hem terstond bij de lurven, en wreef hem, alsof het een lap was, tegen den muur heen en weder, dat den onvoorzigtigen jongen hooren en zien, ja zelfs het schreeuwen verging. Gelukkig liet zij het hierbij blijven, en de knaap ontsnapte spoedig weder uit de gracht. Sedert waren de straatjongens den olifant in het geheel niet meer genegen, en wierpen denzelven met steenen, rotte appelen en dergelijke. - Dagelijks meer dan eenmaal bragt hem de cornak voeder en water, doch maakte zich snel weder weg, want hij vertrouwde de juffer in het geheel niet meer.
Zoo ging het drie maanden lang. De inwoners van Geneve hadden Miss djeck lief gekregen, en beschouwden haar, gelijk de Berners hunne beeren, als een wezenlijk bestanddeel hunner vestingwerken. Er werd reeds van gesproken om eene collecte te doen, ten einde met de opbrengst de Indiaansche dame van haren eigenaar te koopen, haar vervolgens blijvende gastvrijheid te bewijzen, tegen den winter een klein huisje in de gracht te bouwen, eenen cornak voor haar te houden, en haar van onderhoud naar stand en waardigheid te verzekeren. Plotseling verspreidde zich nu het gerucht, dat zij eerstdaags doodgeschoten zou worden, want dat de eigenaar niet waagde haar terug te nemen; dat, om haren algemeen bekenden kwaden aard, ook niemand anders haar levend koopen wilde; dat de collecte niet tot stand ge-
{==89==} {>>pagina-aanduiding<<}
komen was, maar dat daarentegen een beroemd ontleedkundige en heelmeester der stad haar van den eigenaar gekocht had; dat hij haar ontleden wilde, en dat het Museum van Natuurlijke Historie te Bern het geraamte zou nemen. Over deze wijze van handelen was ieder misnoegd; doch niemand dacht, dat de uitvoering zoo nabij was. Daar hoorde men eens des morgens, op eenen ongewonen tijd, verscheidene zware buksenschoten, en kort daarop viel ook een kanonschot. Een uur later wist ieder den zamenhang. De anatomicus had er op blijven staan, Miss djeck, zijn' eigendom, te doen dooden. Slechts ongaarne had de policie toegelaten, wat zij niet beletten kon. Buksenkogels hadden den olifant niet kunnen dooden; zij was daardoor slechts, als om haar leven biddende, op de knieën gevallen; zoo had men haar dan eenen kanonskogel door de borst gejaagd.
De vermelde ontleedkundige, frans mayor, heeft geoordeeld, zich openbaar tegen de blaam te moeten verdedigen, alsof hij uit ruwen snijdlust het arme dier om het leven gebragt, of ten minste de ongelukkige, zeker niet geheel onschuldige, aktrice noodeloos had laten lijden. Wij willen hier, uit zijnen brief, ten besluite, de in meer dan één opzigt belangrijke beschrijving overnemen, hoe Miss djeck den dood ondergaan heeft:
‘Van de sedert 1814 naar Europa gebragte en vrij langs den weg gevoerde olifanten is niet een eenige zijnen natuurlijken dood gestorven, en alle zijn ook met kanonschoten gedood, behalve één, in de Menagerie van cross te Londen, dien men met 64 snaphaanschoten gedood heeft. Dien van 1820 te Geneve poogde men te vergiftigen, doch vruchteloos, en moest eindelijk zijne toevlugt tot geschut nemen. Bij dien te Venetië moest men hetzelfde middel bezigen, nadat hij te voren verscheidene salvo's van gewoon schietgeweer had uitgehouden. Bij Miss djeck verzocht men mij, haar niet met eenen kanonskogel te dooden, en ook geen vergif te beproeven, ten einde haar gewezen heer nog nut mogt kunnen trekken van het vleesch. Ik zag dus naar een ander middel uit, om haar snel te dooden en zoo weinig mogelijk te doen lijden. De kogelbuks scheen mij daartoe het geschiktste wapen. De ondervinding heeft geleerd, dat een ijzeren kogel dieper indringt dan een van lood. De zes eerste malen deed ik dus ook met ijzeren kogels schieten, en alle gingen door de beenderen. De drie op hoogstgenomen dertig schre-
{==90==} {>>pagina-aanduiding<<}
den afgeschoten looden kogels, daarentegen, drongen slechts door de huid en naauwelijks een' duim diep in het gebeente.
De meest kwetsbare plaats aan den op eene geheel eigene wijze gevormden olifantenschedel, dat is de plaats, waar de beenderkas boven de hersens het dunst is, ligt nabij de slapen. Dit punt nu had ik aan twee van onze bekwaamste buksenschutters aangeduid, en de eerste op het stilstaande dier geschoten kogel trof het doel zoo juist, alsof hij er met de hand op gelegd was. Hij deed het binnenste beenblad, achter hetwelk de hersens liggen, splijten, en bleef daarin steken; een paar korrels buskruid meer, en het dier ware op de plaats dood neêrgestort. De andere ijzeren kogels sloegen alle digt bij den eersten in, maar geen drong in de hersens. Bij de proefschoten was evenwel de kogel, op dertig pas, door vier duim dennenhout, eene twee lijnen dikke ijzeren plaat en een duim dik eikenhout gedrongen. - Ik had, zegt men, op het hart moeten doen mikken; maar aan de zijden is de huid anderhalf duim dik, het celweefsel daaronder slap, zoodat hier de kogel in het geheel niet doorgegaan zou zijn.
Wat de pijn betreft, welke het dier geleden kan hebben, zoo weet ieder soldaat, die door een' kogel getroffen geworden is, dat men menigmaal de kwetsuur niet eens bemerken zou, zoo niet het warme bloed bij dezelve nederliep, of zoo niet het verbrijzelen van eenig been het lid verlamde; kortom, het schot uit een schietgeweer treft ongevoelig, en de smart komt eerst een paar uren daarna met het zwellen en de ontsteking. Miss djeck heeft dus gewis niet veel te lijden gehad. - Men zegt, dat zij, om genade smeekende, zich op de knieën geworpen heeft. Dit is eene dichterlijke fictie: de schok der ijzeren kogels deed haar op den grond vallen, en wat de looden kogels betreft, zoo voelde zij daarvan bezwaarlijk meer, dan van zoo vele zweepslagen. Anderhalf uur na het eerste buksenschot, daar thans de pijn zou zijn begonnen, besloot ik tot het aanwenden van kanon, en op dit schot stortte het dier oogenblikkelijk dood ter neder; de kogel had het hart verbrijzeld; zoo echter het dier zich, bij het pointéren, in het minst bewogen had, zou het niet zoo goed afgeloopen zijn.
Zou men echter ook misschien het dier in het leven hebben kunnen laten? - De eigenaars van olifanten verklaren zelven, dat elk dezer dieren in Europa drie cornaks

{==91==} {>>pagina-aanduiding<<}
hebben moet; Miss djeck had er nog slechts eenen, en deze was bang voor haar. In de stadsgracht had men haar zeker kunnen laten voortleven; maar haar onderhoud en een oppasser, dien men daartoe nog eerst had moeten kunnen aannemen, zouden jaarlijks op 3000 francs te staan zijn gekomen, en het grootste deel der burgerij zou geene wettige reden voor zulk eene uitgaaf gezien hebben. Het stond voorts te vreezen, dat de eigenaar te eeniger tijd, op de reis, zoo hij daartoe te bewegen geweest ware, het dier aan zichzelf zou hebben moeten overlaten, en geraakte het dan in vrijheid, zoo ware het niet zoo ligt van kant te maken geweest. - Ik geef met allen ernst aan de overheid in bedenking, of het wel geraden is, te gedoogen, dat er bij ons olisanten vrij worden rondgeleid; en gedoogt men het, alsdan behoorden de eigenaars ten minste gehouden te zijn, overal een boek te vertoonen, waarin omtrent het gedrag van het dier op de plaatsen, alwaar het vertoefd had, getuigenissen, van ambtswege gegeven, opgeteekend waren.’

Fragment uit de gedenkschriften van eenen geneesheer, rakende een hem bejegend ontzettend ongeval bij eenen brand.

Een ieder herinnert zich (althans in Grootbrittanje, of ten minste in Ierland) den fellen brand in de branderij van B. te Dublin. Aldaar is mij een ongeval overkomen, dat, geloof ik, zijns gelijken niet heeft, of immer hebben zal.
Ik houd als arts mijn verblijf in genoemde stad. Op denzelfden avond, toen de brand uitbarstte, had ik mijn huis verlaten, om een' verren patiënt te bezoeken, wiens toestand mijne bijzondere oplettendheid vorderde. Omstreeks elf ure, bij het naar huis keeren, trof een roodachtig schijnsel aan de lucht, in het noordwesten, mijn oog, en ik nam den weg naar dien kant; de stokerij van B. stond in brand. Dit gebouw vormde een langwerpig vierkant, aan welks eene uiteinde, in een' regten hoek, een oude vleugel stond, waarin woningen gevonden werden; aan de tegenovergestelde zijde stond een nieuw, zelfs nog niet eens voltooid gebouw.
Bij mijne komst vertoonde de groote plaats der branderij een schouwspel van drukte en levendigheid. Drie brandspuiten dreven reeds onophoudelijke waterstroomen op de daken

{==92==} {>>pagina-aanduiding<<}
en door de vensters, waaruit de vlammen naar buiten sloegen. Het is een schrikkelijke strijd, in welken de mensch het eene element gebruikt, om over het andere te zegevieren. De grond der plaats, die blank van water stond, kaatste de vlammen terug, en verblindde de oogen door dezen schijn, welken de beweging der rondloopende menschen, die het water reeds tot aan de enkels hadden, gedurig brak en deed flikkeren.
De opzigters waren op hunne spuiten geklommen, en deelden van daar naar alle kanten hunne bevelen uit; zij schreeuwden door scheepsroepers, om van de spuitgasten op het dak verstaan te worden, die nu eens door dikke rookwolken aan het gezigt onttrokken werden, dan weder te voorschijn kwamen, en naar eene rij bronzen standbeelden geleken, welke men in een' oven gloeijend gemaakt heeft. Natuurlijk bleef ook ik niet werkeloos, en na eenige minuten droop ik, als al de overigen, van water en van zweet.
De arbeid, waaraan ik deel nam, bestond in het naar buiten helpen brengen der vaten met sterken drank, die in de pakhuizen lagen, en van welke men met reden vreesde, dat zij vlam zouden kunnen vatten. De weg, langs welken wij de pakhuizen bereiken moesten, liep over eene soort van platte- form, in welke een groote ketel, die tot het distilleren gebruikt werd, vastgemetseld was. Hij was zeer diep, en had van boven eene opening van twee of drie voet over het kruis. Boven ons was eene zoldering, welker balken met de uiteinden aan de eene zijde in eenen muur lagen, die nog alleen ons van de vuurkolk scheidde. Twee- of driemaal was ik heen en weder gegaan, toen iemand mij deed opmerken, dat de einden der balken reeds vlam gevat hadden; dat dus binnen kort de zoldering zou instorten, en den tegenoverstaanden muur, welks metselwerk nog niet eens droog was, met zich naar beneden zou rukken.
Ik deed eenige schreden naar den uitgang; daar riep mij van den anderen kant iemand om hem te helpen.
Ik wierp een' blik op de zoldering boven mij; zij scheen nog zoo hecht, dat ik niet denken kon, dat het gevaar zoo onmiddellijk nabij was. Derhalve ging ik naar eene ladder, welke aan de tegenovergestelde zijde stond; maar naauwelijks had ik die beklommen, of eene menigte muurpuin viel over mij heen. Hoe ik ongekwetst bleef, weet ik nog niet. De ladder lag aan stukken; eene wolk van rook, stof en vuur verborg mij elken uitgang.

{==93==} {>>pagina-aanduiding<<}

Ik verloor mijne tegenwoordigheid van geest, en wilde blindelings wegvlugten; eene nieuwe storting van steenen en brandend houtwerk sloot mij den weg. Reeds dacht ik niet anders dan dat ik in dezen vuurregen zou omkomen, toen de grond onder mijne voeten mij plotseling begaf; ik viel, en terstond daarop trof metaalklank mijn oor; ik was in den grooten distilleerketel gestort. Goed, dacht ik, zoodra ik van mijnen eersten schrik bekomen was; in dit zonderling verblijf ben ik ten minste voor de grootste puinbrokken veilig.
Ik was niet bezorgd, hoe ik er weder uit geraken zoude, wanneer de brand gebluscht zou zijn, en poogde in mijnen ketel de bestmogelijke plaats te kiezen, waarbij, door de geringste beweging, de reeds vernomene metaalklanken zich herhaalden.
Ik hoorde bestendig het gedruisch van brandend hout en stukken muurs, die nederploften, voortrolden, aanbonsden en weder terugvielen. Het was een geweld, alsof de wereld boven mij verging. Een oogenblik dacht ik, dat de ketel van boven geheel blootlag; doch de stookplaats, waarin hij vastgemetseld was, beschermde hem en mij. Eene tamelijke hoeveelheid puin viel door de opening op den grond des ketels; en hieraan, gelijk men later zien zal, heb ik mijn levensbehoud te danken. Een geweldige balk viel weldra regtstandig op den rand des ketels; het koper boog, zonder te breken, en kreeg slechts naar binnen groote bulten. Bij den verschrikkelijken wedergalm in mijne koperen gevangenis achtte ik mij verloren. Ik poogde langs de wanden van den ketel naar boven te klimmen. Vergeefsche moeite; zij waren spiegelglad. Mijn kerker was ten minste veertien voet wijd en bijna even zoo hoog. Uit dezen afgrond kon ik onmogelijk ontkomen. Ik poogde mij thans een naauwkeurig denkbeeld van mijnen toestand te verschaffen; - zie, daar waggelde geheel de oude muur en stortte in! De meeste brokken puins rolden over mij weg; maar, toen ik nu ook den vurigen oven boven mij zag, gaf ik mij aan wanhoop over. Het regende gloeijende asch; zij viel in mijn hol, als eene vurige sneeuw. Ik hield mij digt aan de wanden van den ketel, om minder blootgesteld te zijn aan de brandende stukken, die door de opening naar beneden vielen. Elk oogenblik verwachtte ik den dood, drukte reeds de oogen toe, neigde het hoosd, en boog mij, om den laatsten slag te ontvangen. De verblindende schittering der vlammen, die als

{==94==} {>>pagina-aanduiding<<}
uit den krater van eenen vuurberg naar alle zijden uitbraken, en welker wederschijn mijne gevangenis als goud deed glinsteren, bragt mij weder tot mijzelven.
Terwijl de brand dus woedde, ruischten mij de ooren, en over, om en in mij gingen dingen om, die geen menschelijke geest bevatten, geene pen beschrijven kan.
Na eenigen tijd begon het rustiger te worden, en ik peinsde op eenig middel, om uit den ketel te geraken. Langs het koper naar boven te klimmen, was ondoenlijk; ik maakte van mijne kleedingstukken eene soort van touw, bond er een' steen aan, en wierp dien in de hoogte, hopende dat hij zich om den rand des ketels zou vastzetten en ik zoo misschien mij aan mijn touw zou kunnen naar boven werken. Vergeefs! de ketel stak boven het metselwerk, waarin hij stond, niet uit, en leverde dus nergens een punt, waaraan zich iets kon vasthechten. Ik riep, zoo luid ik kon; geen antwoord. Ik wierp met al mijne kracht eenen steen tegen de metalen wanden van mijnen kerker; de klank, die anders door de halve stad gehoord had moeten worden, verloor zich onder het gerommel en geklater der brandende en nederstortende balken en het geschreeuw der arbeidende menigte.
Ik poogde, zoo veel het zich doen liet, mij bedaard te houden, en met gelatenheid het einde van den brand af te wachten. Vervolgens kwam ik op de gedachte, dat men mij misschien hooren zou, wanneer ik door de kraan van den ketel riep. Ik knielde neder, om mijnen mond aan de opening van de kraan te kunnen brengen. Aan mijne handen droeg ik dikke, door en door nat gewordene handschoenen; het was dus eerst toen ik met mijne wang aan het koper raakte, dat zich eene voor mij schrikkelijke waarheid openbaarde; het metaal was brandend heet. Nog kan ik niet zonder ontzetting aan mijne toenmalige gewaarwordingen denken. In den vreeselijksten angst sprong ik op, deed de geweldigste pogingen, om te klauteren, te springen - den hemel zou ik hebben willen bestormen; ik schreeuwde, ik brulde om hulp: het knetteren der vlammen was het eenigste antwoord, dat ik kreeg. Vermoeid zette ik mij op een' hoop puins neder. Nu, dacht ik, zal ik, in den letterlijken zin, in eenen zevenmaal gestookten, gloeijenden oven gelouterd worden!
Ik bragt de hand aan mijn voorhoofd; het koude zweet parelde daarop. Ik haalde mijn' kleinen thermometer uit den

{==95==} {>>pagina-aanduiding<<}
zak; een werktuig, dat ik meestal bij mij droeg, om den warmtegraad van het mogelijk voor een' mijner lijders noodige bad te beproeven; hij wees op 40 graden Réaumur. Ik legde den bol aan het koper; het kwikzilver steeg zoo snel, dat ik den thermometer terstond weder terugtrok, uit vrees dat hij aan stukken zou springen. Eenigen tijd bleef ik als verstijfd en onbewegelijk; daarna schreide ik. Ik moet het erkennen, mijn moed ontzonk mij bij het denkbeeld der folteringen, welke mij wachtende waren, wanneer de ketel gloeijend wierd, hetwelk ik alle reden had te vreezen. Deze zwakheid, indien men het zoo noemen wil, deed mij in het gebed de kracht zoeken, die mij ontbrak. Ik bad. Ik smeekte God, mij tot de harde beproeving, die mij wachtte, te willen sterken; mij niet aan wanhoop ter prooije te laten. Het was niet vergeefs. Ik werd geruster en bedaarder. Ik stond op, en waagde het gevaar in het aangezigt te zien.
De thermometer rees tot 45 graden; volgens de proeven van fordice en bankes echter, dit bedacht ik, kunnen de zenuwen van den mensch, een' tijdlang, meer dan dubbel deze hitte verdragen, zonder wezenlijke storingen te ondergaan. Eene schaduw van hoop bezielde mij weder, toen ik mij mijne eigene talrijke proefnemingen herinnerde.
Larochefoucault's kind bevond zich in eenen oven van 142 graden. Sonnerat verhaalt, dat in de heete bronnen op Manilla, bij 65 gr., levende visschen gevonden worden. Dezelfde reiziger had op het eiland Luçon planten gezien, welker wortelen door eene beek bespoeld worden, die 79 gr. tot middelbare temperatuur heeft. Eindelijk stelde ik mij ook nog gerust met het geloof, dat de ketel slechts door het vuur van boven verwarmd werd; dat dit in hevigheid moest afnemen, en het metaal dus weldra verkoelen zou. Maar ach! de thermometer bleef nog altijd rijzen, en zelfs het laatste overschot van hoop verdween. Thans wilde ik berekenen, hoe heet het koper zou moeten worden, eer de mij omgevende lucht tot 120 gr. gerezen was; eene hitte, welke te doorstaan ik nog voor mogelijk hield. Mijn brein verwarde zich, en mijne berekeningen hadden weldra een einde. Evenwel was mij nog tegenwoordigheid van geest genoeg overgebleven, om het volgende, om zoo te spreken, wetenschappelijke testament op te stellen, hetwelk blijkbaar in de zekerste verwachting van den dood

{==96==} {>>pagina-aanduiding<<}
geschreven is, en dat ik in zijnen oorspronkelijken asgebroken' vorm den lezer voorleg:
‘Ik ben Doctor C. uit de straat N. Zoodra men dit papier vindt, snelle men naar den distilleerketel, waarin ik anders moet verbranden, wijl eene ladder onder mij gebroken is.
Half een ure 's nachts. (Reeds eens had ik het voorafgaande geschreven, het papier aan eenen steen vastgemaakt, en dien naar buiten geworpen; waarschijnlijk is hij in het vuur gevallen.) Mijn testament zal men in de linker schuiflade van mijn' lessenaar vinden. George N. moet mijne papieren in bewaring nemen. Die, welke S. betreffen, vernietige hij. - Mijne doornatte kleederen rooken. Therm. 52o.
Vier minuten later. De lucht is verstikkend. Ik druip van het zweet. Ik zal echter schrijven, zoo goed ik kan.
Kwart vóór een ure. Therm. 55o.
Twee minuten later. Therm. 60o.
Drie minuten later. Therm. 66o. Mijne kleederen zijn droog als tonder; zij zijn geheel stijf.
Een ure, vijf minuten. Therm. 77o. Ik heb mijne kleederen uitgetrokken en houd die boven mijn hoofd; de buitenlucht zet die binnen is zoodanig aan, dat de hitte ondragelijk wordt.
Een ure, acht minuten. Mijn horologie brandt mij; ik heb het van den band losgemaakt; mijn potlood wordt zeer heet. En evenwel is mijn ligchaam nog koel. De leer van..... over de voortplanting der hitte moet onjuist zijn.
Een ure, dertien minuten. Therm. 90o. Een ure, zestien min. Therm. 92o. Ik heb alles uitgetrokken, behalve mijne laarzen. Ik kan niets op mijn ligchaam dulden. De lucht, die ik uitadem, komt mij koeler voor, dan die, welke ik inadem. Mijn horologie staat stil, omdat het metaal zich uitgezet heeft. Therm. 99o. - De vlammen boven mij verdooven. Het wordt gedurig donkerder. De zoomen van den ketel zijn vuurrood. O mijn God! waar ik thans schrijf, zou water koken. Zonder het puin, waarop ik sta, zouden de kleederen onder mijne voeten verbranden. Ik heb mijne laarzen uitgetrokken; het ijzer aan de hakken heeft den zoom mijner kleederen verzengd. De stank van verbrand leder zou mij thans in zwijm hebben doen vallen. Ik begraaf de hakken mijner laarzen in het puin, om ze te verkoelen.
104o. Ik zal levend gebraden worden. Mijne laatste gedachten zijn mijne vrouw en mijne arme kinderen. O God!

{==97==} {>>pagina-aanduiding<<}
ontferm u over ons! Verleen hun de kracht, die mij reeds begeeft! Phalar... alleen heeft geleden, wat ik.... Een os kon hier gaar braden.
110o. Mijne handen zijn vol brandblaren. De ketel is aan de eene zijde geheel gloeijend. Groote God! hoe lang moet dit nog duren! Spoedig ben ik geheel verdroogd. O hemel! laat mij sterven, eer ik op het gloeijende metaal val! O mijn lieve.....
Honderd en elf graden! Nu kan ik den thermometer niet langer vasthouden... Daar is hij gevallen en gebroken. Wie deze regels vindt, brenge dezelve naar C. in de N. straat. Ik beveel ze aan zijne bescheid..... De hitte wordt gedurig sterk... De metaalreuk verstikt mij. Ik kan niet meer schrijven; mijn potlood brandt vreeselijk. De hitte wordt nog ontzet... Mijn ingewand keert mij om in het lijf. O, welk een schrikkelijke dorst! Het ademhalen wordt gedurig moeije...... Ik ben met blaren overd.... Lieve God! wat heb ik misdaan? Ontferming, o mijn God! Erbarmen, om Jezus Christus wille! Ik sterf - ik vergeef alle mijne vijanden - genade, mijn God!’
Ik gevoelde, dat ik gedurig zwakker werd, wikkelde snel mijn zakboekje, benevens een handvol puin, in mijn' zakdoek, en raapte alle mijne krachten bijeen, om dien uit mijn gloeijend kerkerhol naar buiten te werpen. De slingerende beweging van mijnen arm veroorzaakte mij eene pijn, alsof ik hem in kokend water gedompeld had. Weldra gevoelde ik geene onaangename aandoening meer; ik bemerkte, dat dit de zwakheid was, welke het bezwijmen gewoonlijk voorafgaat; ik dankte den hemel, en hoopte te kunnen sterven, eer ik tegen de vurige muren viel, die mij omgaven. Niettemin, deze teekenen verdwenen weder, en ik werd bij herhaling aan den verschrikkelijksten doodskamp prijs gegeven. De huid van mijn aangezigt, van mijnen hals, van mijne schouders was met blaren overdekt; ik voelde de vernielende werking van het vuur bereids in mijn gebeente. Het bloed in mijne aderen scheen opgedroogd en door de uitwaseming uit huid en longen als verteerd. Ik schrijf het toe aan het gebrek aan vochten, dat niet mijne huid eene eenige brandblaar geworden was. Het denkbeeld der pijnbank is te zwak om mijn lijden uit te drukken. De nog van tijd tot tijd opslikkerende vlammen verdoofden eindelijk geheel en al, en lieten mij in het donker; eene ijselijke donkerheid, waarin ik

{==98==} {>>pagina-aanduiding<<}
eerst regt den glans van het gloeijende koper kon zien, hetwelk aan den kant der kraan reeds wit geworden was!... Eene verschrikkelijke gedachte kwam in mij op; eene gedachte, welke de Booze zelf mij in de ziel gestort moet hebben. Een frissche nachtwind deed de wegstervende vlam boven den ketel weder opslaan. Eene plotselinge helderheid toonde mij mijne verschroeide kleederen, op welke ik mij nog staande gehouden had. Ik rukte mijn vest in de hoogte, stak de hand in den zak - eenige geldstukken, welke ik bij mij gehad had, hadden zich door den zak henen gebrand. Ach! het was niet mijn geld, dat ik zocht - het was... mijn mes!... Ik grijp het, open het ten halve... brand mij de vingers aan het lemmer... en werp het heillooze werktuig weg, met den uitroep: ‘O God, leid mij niet in verzoeking!’
Mijn gebed was verhoord. Ik verneem stemmen boven mij, vervolgens treden... die zich verwijderen... die naderen... men komt mij te hulp!
Bijna zes weken lang kon ik het bed niet verlaten. Ik ben zeker, dat, zoo mijn thermometer niet gebroken ware, hij een' nog veel hoogeren graad van hitte zou aangewezen hebben, dan die van blagden en bankes. Nog eenige minuten en ik ware gestorven; ontwijfelbaar heb ik eene grootere hitte verduurd, dan ooit eenig mensch ter wereld. Ondertusschen is de temperatuur van mijn ligchaam, eenige plaatsen aan het onderlijf uitgezonderd, niet hooger geklommen dan 45o. Ja, het bragt mij veel verligting aan, wanneer ik de palmen mijner heete handen op eenig ander gedeelte van mijn ligchaam kon leggen. Het verschil tusschen de temperatuur van mijn ligchaam en die der mij omgevende dampkringslucht was zeker steeds nabij de 90o.

ferdinand collet.
Dublin.




Nieuwjaarsportretten. (*)

Ils sont passés, ces jours! - mijn vriend, met uw' bril op den neus, uwe stijve stropdas, uw elegant toilet, uwe ha-
{==99==} {>>pagina-aanduiding<<}
gelwitte en daarom onmannelijke handen, uw' officieuzen glimlach om de lippen. Mijn waarde fat, dandy, ééndagsvlieg in het leven, boterbloem op het veld der maatschappij! gij hebt, comme il faut, een jaar doorgehomberd, doorgewhist, doorgewalst, doorgedroomd, doorgeslenderd. Gij hebt Mad. eschborn hooren zingen, en mede geapplaudisseerd, dat uwe dameshanden gloeiden. Gij hebt, met uwe chère, eenige verhandelingen in de Maatschappij, niet Tot Nut van 't Algemeen, maar der Kunsten en Wetenschappen, achter het Paleis, quasi aangehoord, en op den kleinen ivoren knop van uw' rotting gezogen, toen gij niet snateren kondet; (in Felix komt gij niet; men deballotteerde u, meen ik wel.) Gij hebt eenige zomerdagen of weken op het land doorgebragt, en u daar gruwelijk verveeld. Gij hebt het koffijhuis trouw bezocht, en er telkens een half dozijn vreemdelingen door uw gesnap geërgerd. Gij hebt met courage het Handelsblad, den Avondbode gelezen, en eenige nieuwe Fransche Romans verslonden; voorts uwe coupons afgeknipt, uwe cigaren gerookt, uwe flesch gedronken, uwe garderobe gecompleteerd, uwe ziel vergeten, uwe witte handen gesoigneerd, bedaard gedebaucheerd. Gij hebt dapper geleefd gedurende 1837, mijn waarde stadgenoot! Een gelukkig Nieuwjaar! comprenez-vous?

Ils sont passés, ces jours! - ook voor u, dienaar van den gevleugelden Merkurius, steunpilaar van Amstels beurs of beurskast, van buiten beplakt, van binnen verlakt. Nog schemeren de getallen u voor de oogen, toen gij voorleden week uwe rekening gesloten hebt, en uwe aandeelen in de Haarlemsche en Rotterdamsche Spoorwegmaatschappij in derzelver loketkastjes hebt gelegd, en nog eens nagezien, of alles op zijne plaats was. Hoe is het, mijn vriend! zijt gij tevreden over uw debet en credit? Is uw kapitaal toegenomen? Kunt gij er eene meid meer, eene flesch meer, eene danspartij voor uwe ongehuwde dochters meer, een souvenir voor Mevrouw meer, een rijpaard voor uwe opgeschotene zonen op nahouden? Ik wensch dat van harte, al ware het maar, om u meer in de belastingen te laten betalen, - gij kunt

{==100==} {>>pagina-aanduiding<<}
het wel missen - kijk niet zoo boos - wij weten het immers wel, gij hebt met uw rentegevend kapitaal niet ongelukkig gespeculeerd; gij loopt voor niet niet zoo deftig naar de beurs, en uw Makelaar in Effecten neemt ook niet voor niet zoo nederig den hoed voor u af. Zoon van Merkurius! vergeet uwe ziel niet, te midden der wissels, banknoten, kassiersboekjes en coupons; - gij mogt haar eens niet weder kunnen vinden tusschen al die papierenrommel. Het ga u wèl! En uwe kantoorbedienden - hoeveel hebt gij hun voor nieuwjaarsdouceur gegeven? 't Kon er dit jaar wel af. - Een gewenscht Jaar, Mijnheer!

A d'autres! - Lieve Mevrouw! hoe hebt gij uwen winter gepasseerd, op het Bal, in het Concert, of in de kinderkamer? Vis-à-vis van een' galanten hombre-sekondant, of vis-à-vis van uwe kinderen, in of buiten uw huis? Gij hebt een jaar achter den rug, en misschien heeft uw waarde heer gemaal er een op den rug; in dien zin meen ik, dat hij uwe fatsoenlijke uitgaven betalen moet, en somtijds, knorrig genoeg, zegt: ‘Meent gij, dat het geld mij op den rug wast?’ Ik hoop voor u, dat de lieve echtgenoot een' breeden rug heeft. Gij hebt in het gepasseerde jaar noodig gehad, voor Comedie-, Bal- en kerkkleederen, hoeden, doeken (witte en roode), buiten de koets-, brommer- en sledegelden - summa summarum -? Gij wendt het hoofd gemelijk af, lieve, elegante, schitterende Mevrouw! Ach! ik geloof, dat het laatste jaar u, hoewel met vlag en wimpel uitgedost, niet gelukkiger heeft gemaakt. Ik heb u, eenige maanden geleden, aan uwe lieve kinderen herinnerd, - deze zijn en blijven voor u de schoonste nieuwjaarsgeschenken, - gij hebt daar een geheel jaar genoeg aan. O, ik smeek het u, edele, deftige, prachtige Mevrouwen, vergeet uwe kinderen niet! Vergeet hen niet geheel en al, wanneer de wereld u, in al uwe bekoorlijkheid, wierookdampen toezwaait! Denk toch, dat uw kind, dat te huis onder de Bonne zit, (zoo als uw man onder u) iets meer is, dan een handschoen op een Bal, of een vischje op de speeltafel..... Ik wensch u een gelukkig Nieuwjaar!

Jongeheeren en Dames! - dat de lieve zon voor en op u schijne, op elken Zondagmorgen na kerktijd, ten einde gij uwe respective plaats op de indispensable pantoffelparade kunt

{==101==} {>>pagina-aanduiding<<}
bekleeden! Het zoude mij voor u, jonge Dames, geweldig spijten, als gij wegens slecht, guur weder, of wegens een ongelukkig sterfgeval in de familie, verhinderd waart geworden om u daar te presenteren; want sommigen zijn minder aimabel in het rouwgewaad, en men dient dan zich een weinig in acht te nemen, niet voor den togt, maar voor het publiek. Ik geloof, dat drie vierde van u het nieuwe jaar intreedt met deze gedachten: verloving, bruiloft, bruidschat, corbeille, huis op de Heeren- of Keizersgracht, buitenplaats bij Arnhem, 4 meiden, 2 knechts, brillante equipage, soupers, diners, etc. Ik wensch, dat gij dit alles vinden moogt, en nog wat meer - uzelven! want dat is nog beter. Gij zult eenmaal, in volgende jaren, Nederlandsche mannen en vrouwen worden; gij zult, als de Heer wil, Nederlandsche burgers aan Vorst en vaderland leveren; - daarom raad ik u, lieve schoonen, in tijds naar iets beters uit te zien, dan naar de modes. Als jackson, sinkel, bahlmann, en al die ellendige hoedenwinkels, de magneetnaalden zijn van uwe harten, dan verzeker ik u, dat hier eene geweldige miswijzing bestaat, zoo erg, dat uw vermogen, dat van uwen aanstaanden eleganten echtvriend, die aan uwe zijde pirouetteert, zal stranden, en gij er niet half zoo goed zult afkomen als de wakkere Kolonel de stuers van zijne koraalklip. Belooft gij mij, in dit jaar wat verstandiger en zuiniger te zijn? Gij zijt anders zoo schoon, zoo lief, zoo welgemanierd - maar!... Ik wensch u een zalig Nieuwjaar!

jacopo-puck-mordax.
Amsterdam, 1 Jan. 1838.

Een dag levens van Louis-Philippe, koning der Franschen.

Koning louis-philippe staat des morgens ten 8 ure op. Zijne eerste bezigheid is, de hem overhandigde brieven te lezen, en de meest dringende zaken van den dag te regelen. Zulks verrigt zijnde, begeeft hij zich ten 9 ure naar zijne kleedkamer, waar zijn gezin zich alsdan bij hem vervoegt. Terwijl de Koningin, de Prinsessen en derzelver broeders met elkander praten, en wel doorgaans op eene levendige, vrolijke en geheel ongedwongene wijze, scheert zich de Koning, en besteedt vooral aan zijne tanden, die zeer wit en regelmatig zijn, eene zorg, die aan het overdrevene grenst. Zijn toilet gemaakt zijnde, neemt de Vorst, die intusschen bestendig in het onderhoud van zijn gezin deelde, te midden van hetzelve plaats, omhelst zijne kinderen, en vermaakt zich zeer met de aardigheden, welke zij elkander zeggen, en die hij door eigen voorbeeld gaarne uitlokt.
Ten 10 ure ontbijt de Koning zeer matig en kort, bestaande het ontbijt gewoonlijk uit aardappelen dood eenvoudig toebereid. Van tafel oprijzende, gaat hij het metselwerk bezigtigen, dat in het kasteel nooit ophoudt; en niet zelden

{==102==} {>>pagina-aanduiding<<}
ziet men Z.M. terugkeeren, de kleederen bedekt met pleisterkalk, daar hij tot in de hanebalken, ja somwijlen op de daken klimt, om zelf zich te overtuigen, dat en hoe zijne bevelen worden ten uitvoer gebragt, en te praten met de werklieden, die niet altijd bewust zijn, dat de man, met wien zij zoo gemeenzaam keuvelen, de Koning der Franschen is.
Dit rondwandelen duurt tot I ure, het uur, dat de Raad der Ministers vergadert. Nooit blijft de Vorst in gebreke, denzelven bij te wonen. Hij plaatst zich aan de algemeene tafel, neemt een vel papier, en, terwijl hij oplettend luistert naar het verhandelde, teekent hij, met de pen, allerlei, nu eens koddige, dan denkbeeldige, dikwijls hekelende figuren. Hij sluit de zitting van den Raad met het resumeren der beraadslagingen, en meestal met het aanwijzen van den gang, dien men te volgen hebbe. Na het sluiten der zitting maken zich de Ministers, als om strijd, meester van de der Koninklijke penne ontsnapte schetsen, om daarmede de Albums der Hofdames te verrijken; terwijl de teekenaar onbewust blijft, welk een' prijs men op deze schetsen stelt.
Nu doorkruist de Koning de Tuileriën en de Louvre. Dikwijls treedt hij de werkplaatsen der veelvuldige kunstenaars binnen, met arbeid in de Louvre belast. Zijne meestgeliefde schilders zijn de Heeren alaux en court. Hij gaat bij hen zitten, beschouwt met het oog eens kenners hunne schetsen, zegt zijn gevoelen, doorgaans den stempel dragende van eene gezonde kritiek, en verblijdt zich met goedhartigheid over het voltooijen hunner schilderstukken. Die werkplaatsen verlatende, ontsnapt hem somwijlen een zucht, en werpt hij een' droefgeestigen blik op het plein der Louvre en de kaaijen. Met fmart herinnert hij zich den tijd, toen hij, met de paraplui onder den arm, de straten van Parijs doorwandelde, elk nieuwopgetrokken gebouw in oogenschouw nam, en niet naliet te vertoeven voor de prent- en caricatuurwinkels. Men kent het woord, vóór een paar jaren van hem uitgegaan, tot een' beambte van zijn huis, die eenen Kapitein van de Nationale Garde wilde berispt hebben, omdat deze, nog beslijkt, zich aan 's Konings tafel nederzette: ‘Doe hem geen verwijt: hij is gelukkig, zich te mogen bemodderen!’...
Wanneer het uur des middagmaals is gekomen, zet de Koningin alleen, met hare kinderen, hare schoonzuster en de genoodigde gasten, zich aan tafel, zonder naar den Koning te wachten, die eerst tegen het eind des maals verschijnt. Hij bedient zich zelf van een bord soep, doch hetwelk hij dikwijls moet laten staan, omdat zij koud geworden is; vervolgens zet men hem een kuiken in rijst voor, dat hij ontleedt en meestal geheel opeet; waarna hij een' tros razijnen of eenige andere gedroogde fruit neemt, opstaat, en, met zijn dessert in de hand, in het naaste vertrek gaat, waar al de dagbladen, in Frankrijk het licht ziende, liggen.
De Koning leest met oplettendheid dien grooten hoop van

{==103==} {>>pagina-aanduiding<<}
staatkundige vertoogen, en vermaakt zich niet weinig met de oneerbiedige spotternijen, welke het uitschot dier dagbladen zich omtrent hem veroorlooft. Ten tijde dat de Charivari en de Caricature schier elken dag hem persoonlijk aanrandden, zag men hem dikwijls lagchen over deze losbandigheden der kunst, en die des avonds zelfs somtijds aan zijne familie vertoonen.
De dagbladslectuur geëindigd zijnde, begeeft zich de Koning wederom naar zijne gemalin, en ontvangt de personen, die tot de avondreceptie worden toegelaten. Het onderhoud van den Vorst, wanneer niets in den loop van den dag hem ontstemd heeft, is allezins opgeruimd en ongedwongen. Hij heeft veel gezien, weet veel, vertelt goed en doet zulks gaarne.
Met de klok van 10 ure begeeft zich de Koning naar zijne vertrekken, ontkleedt zich, trekt zijn' kamerjapon aan, en arbeidt niet zelden tot 2 à 3 ure in den morgen. Nooit zet louis-philippe zijne naamteekening onder eenig stuk, zonder vooraf van den inhoud kennis te hebben genomen.
Wanneer het niet al te laat is geworden, gaat de Koning naar het verblijf der Koningin; anders spreidt een kamerdienaar hem een veldbed, welks hardheid den Koninklijken slaper de rustbank moet herinneren, welke hem in zijne jeugd was beschoren. (*)

De koninklijke vioolspeler.

Karel IV van Spanje was, gelijk bekend is, een groot liefhebber van de toonkunst, maar wilde gaarne doorgaan voor een Virtuoos. Gedurende den tijd, dien hij (door den dwingeland napoleon van alle staatszorgen ontlast) in Frankrijk doorbragt, ontving hij met genoegen verscheidene muzikanten in zijne Koninklijke gevangenis, en voerde dikwijls kwartetten of andere stukken met hen uit. De viool was het instrument, dat Z.M. bespeelde; maar, schoon hij aan den grooten kunstenaar boucher den titel van Eersten Violist van zijn Huis had gegeven, stond hij hem niet toe, bij kwartetten, anders dan de tweede partij te spelen, en nam, overeenkomstig zijne Koninklijke waardigheid, de eerste partij op zich. Dan, wat gebeurde? De Koning liep al de anderen vooruit, en kwam steeds het eerst aan het eind van de bladzijde. Geene noten meer te spelen vindende, sloeg hij de armen kruiselings over elkander, zag de kunstenaars medelijdend aan, en haalde de schouders op, als om hen van traagheid te beschuldigen.
Uit eerbied voor zijnen rang - niet voor zijn kunsttalent - maakten de muzikanten de eerste keeren geene aanmerkingen over het voorgevallene; integendeel, zij deden hun best, om

{==104==} {>>pagina-aanduiding<<}
met karel gelijken tred te houden; dan vergeefs - zij kwamen altijd te laat. Eindelijk toch verdroot zulk eene gebrekkige uitvoering van fraaije stukken boucher zoo zeer, dat hij, zijne waarde als toonkunstenaar gevoelende, de vrijheid nam, Z.M. onder het oog te brengen, dat hij altijd te vroeg gedaan zou hebben, indien hij zijne pauzen niet telde. ‘Mijne pauzen! mijne pauzen! wat meent ge daarmede?’ vroeg de beleedigde Monarch, zich herinnerende dat hij Koning was, juist op het oogenbiik dat hij zulks had moeten vergeten: ‘Mijne pauzen! Ben ik dan geboren om pauzen te tellen?’
Men begrijpt, welke heerlijke Concerten die waren, in welke Koning karel IV medespeelde!
Somtijds evenwel gevoelde hij zijne nietigheid, en vreesde zelf, de voorgelegde muzijk niet naar eisch te zullen kunnen uitvoeren. Wat meent men, dat de waanwijze Vorst dan deed? Hij plaatste boucher achter een kraamschut en liet dezen spelen, terwijl hij zelf er vóór stond, wel de vereischte gebaren makende, maar den strijkstok niet aan de snaren doende raken. De toehoorders, op een' gepasten afstand gezeten, bewonderden de, naar den eisch, krachtige of smeltende toonen, die hunne ooren streelden, en juichten, aan het einde van het stuk, den uitvoerder uitbundig toe. Karel IV deed dan een paar stappen voorwaarts, en liet zich de toejuichingen aanleunen.

's Lands wijs 's lands eer.

Een jong Engelschman werd, gedurende zijn verblijf te Napels, door een' Napolitaanschen Cavalier, aan wien hij aanbevelingsbrieven had, in een voornaam avondgezelschap bij eene dame van hoogen rang ingeleid. Terwijl hij aldaar vertoefde, ontvreemdde men hem zijne gouden snuifdoos. Den volgenden dag beyond hij zich in eenen anderen gezelligen kring, en zag, tot zijne verbazing, hoe een heer uit het gezelschap de hem ontvreemde doos uit den zak haalde en daaruit een snuifje nam. IJlings drong hij naar zijnen vriend. ‘Die heer daar, in dien met goud geborduurden rok,’ fluisterde hij hem toe, ‘snuift uit mijne doos; kent gij hem?’ - ‘Stil! stil!’ waarschuwde de vriend; ‘dat is een heel voornaam heer!’ - ‘Wat raakt mij dat?’ riep de Brit; ‘ik wil mijne doos weder hebben. Oogenblikkelijk zal ik er hem over aanspreken.’ - ‘Om 's hemels wil, maak toch geen gerucht!’ smeekte de Napolitaansche Cavalier; ‘laat de zaak aan mij over; ik zal u uwe snuifdoos terug bezorgen.’ Op deze verzekering bedaarde de Engelschman en begaf zich naar huis. Des anderen daags bragt zijn vriend hem werkelijk de doos. ‘Hoe hebt gij haar wedergekregen?’ vroeg de Brit; ‘hebt gij den dief doen vatten?’ - ‘Wel neen,’ hernam de Napolitaan, met een' glimlach; ‘ik wilde opzien vermijden, en daarom heb ik ze hem weder uit den zak gestolen.’

Meng. No. I. bl. 11. reg. 4, staat; tezin; lees; tegenzin.






{==105==} {>>pagina-aanduiding<<}

Mengelwerk.

Over den invloed van Frankrijk op Nederland, zoo wel in het staat- als letterkundige.

Door N.G. van Kampen.

(Voorgelezen in eenen geletterden Kring.)

Vóór eenigen tijd betuigde ik den wensch, dat, wanneer immer weder (hetgeen God verhoede!) inlandsche twisten Nederland mogten verdeelen, men toch geene vreemde Mogendheid, vooral Frankrijk niet, als beslechtster daarvan mogt inroepen. Dit deed mij denken aan den invloed, welken Frankrijk van oudsher af, zoo wel in een staat- als letterkundig opzigt, op ons Vaderland heeft geoefend; aan de belangrijke betrekkingen met hetzelve, en de stemming onzer Natie omtrent alles, wat Fransch is. Wij spreken natuurlijk niet van de vroegste tijden, toen de Franken nog een Duitsch volk, en gedeeltelijk hier gezeteld waren; toen in he paleis van karel den Grooten te Nijmegen de Teutonische taal zoo zuiver gesproken werd, dat hij daarin zelfs namen gaf aan de maanden en windstreken. Wij spreken van Frankrijk slechts, zoo als het zich onder de capets geheel verwalscht vertoonde, (vergeeft mij dit woord om der kortheids wille!) en omtrent Nederland meer bepaaldelijk slechts van onze voormalige Republiek en tegenwoordig bestaande Koningrijk; doch wij zullen, ten aanzien van de vroegere tijden, ook de Belgische gewesten niet geheel onvermeld kunnen laten.
In de elfde en twaalfde Eeuwen sprak men in onze Provinciën nog enkel éénen of meer tongvallen der Duitsche taal, daar het land, meerendeels onder den naam van Friesland bekend, zuiver Duitsch was. Ook Vlaan-
{==106==} {>>pagina-aanduiding<<}
deren was dit, hoezeer het niet, gelijk de overige Nederlandsche gewesten, van het Duitsche Rijk, maar van het Fransche Koningrijk leenroerig was, immers in zoo verre het aan gene zijde der Schelde lag; maar dat de Nederduitsche taal er tot diep in het tegenwoordige Fransch-Vlaanderen de heerschende was, ziet men zelfs uit de namen der steden en groote vlekken, Duinkerken, Hondschoten en Hazebroek. In de elfde Eeuw hadden Holland, Utrecht en Gelderland geene of weinige punten van aanraking met Frankrijk; doch deze begonnen in het begin der dertiende Eeuw onder Grave willem I van Holland. Wij zien dezen de partij omhelzen van ferdinand, Graaf van Vlaanderen, tegen Frankrijk. Reeds toen begon de werking van den strijdigen invloed van Frankrijk en Engeland, die beide verlangden in Nederland bondgenooten te verkrijgen. Uit hoofde van het groote belang der fabrijken, die Engelsche wollen behoefden, was Vlaanderen doorgaans op de Engelsche zijde, en wist nu ook, in den strijd tusschen filips augustus en jan I van Engeland, Holland daartoe te belezen. Maar de uitslag was ongelukkig; de Graven ferdinand en
willem werden in den slag bij Bovines beide gevangen gemaakt en geboeid naar Frankrijk gebragt. Sedert kwamen wij met Frankrijk vooral in aanraking door de verzwagering van het Hollandsche Huis met dat van avesnes, hetwelk, ten naauwste aan Frankrijk gehecht, door toewijzing van hetzelve het Graafschap Henegouwen bekwam. Daarentegen trokken de dampierres, Graven van Vlaanderen, om bovengemelde reden, de Engelsche partij. Floris V, schoon eerst een vriend van eduard I van Engeland, keerde zich naderhand, uit hoofde der begunstiging van Vlaanderen door dien Koning, op de zijde van Frankrijk, en sloot zelfs een naauw verbond met die Mogendheid, hetwelk eene der redenen was, die hem, door eduard's kuiperijen en den haat der Edelen, het leven kostten. Hij was zoo wel in de Walsche als Duitsche taal onderwezen. Kort na

{==107==} {>>pagina-aanduiding<<}
zijnen dood kwamen de avesnes en daarmede de Fransche partij in het bezit van Holland en Zeeland; doch door de wijsheid van willem den Goeden, die met beide Mogendheden verzwagerd was, bleef de goede verstandhouding zoo wel met Frankrijk in stand, als met Engeland.
Tot in het begin der veertiende Eeuw was intusschen de taal, zoo wel in Braband en Vlaanderen, als in Holland, nog genoegzaam geheel zuiver gebleven van inmengselen uit het Fransch, hetwelk men toen algemeen Walsch noemde. Het door den Heer meijer opgespoorde Leven van jezus door een' ongenoemden (waarschijnlijk uit de 13de Eeuw), de Woeringer slag door van helu, de werken van maerlant en melis stoke dragen daarvan onweêrlegbare blijken. Het hoosdwerk van maerlant, de Spiegel Historiael, en de Rijmkronijk van stoke, werden vervaardigd op aanmoediging van den letterlievenden floris V, en het scheen, dat onze letterkunde schoone vorderingen stond te maken, toen de avesnes, Walschen van oorsprong, het Hollandsche Graafschap erfden. Het kon bijna niet anders, of de omgang der Henegouwsche Ridders met de Hollandsche en Zeeuwsche, in het veld, in de steekspelen en aan het Hof, de toon van dat Hof, waar zekerlijk de Fransche taal ruim zoo veel werd gebezigd als de Nederlandsche, moesten eenigen invloed op taal en letterkunde hebben. Dit laatste zou althans blijken, wanneer wij zeker waren, dat de fabelen van arthur, den heiligen Grael, perceval, lancelot, walewijn, reinold, ferguut, guerin van montglaive enz. in de veertiende Eeuw uit het Fransch in onze taal waren overgebragt. Het is zeker, dat maerlant van dezelve reeds spreekt, doch met sterke afkeuring. Men zou dus kunnen stellen, dat zij in de dertiende Eeuw in het
Fransch bestonden, en eerst in de veertiende, onder de Henegouwer Graven, in onze landtaal werden overgebragt; doch het gezegde van maerlant wegens tristram

{==108==} {>>pagina-aanduiding<<}
en lancelot, hierof willen de lieden horen, schijnt te doen zien, dat er ook in de dertiende Eeuw reeds vertalingen daarvan bestonden. Een schrijver der veertiende Eeuw klaagt ten minste over de menigte van Romans, zekerlijk uit het Fransch, waarin men toen uitsluitend behagen vond. De meeste dier werken, even als de Rijmkronijken van van helu en anderen, schijnen echter meer eenen Brabandschen dan Hollandschen oorsprong te hebben. De vreeselijke partijschappen en burgeroorlogen na den dood van Graaf willem IV hadden in Holland den lust tot de Letteren voor langen tijd verstikt. Echter waren er nog onder Hertog albrecht Hollandsche sprekers, waarschijnlijk rondreizende Dichters of opzeggers der verzen van anderen; en onder de Beijersche Hertogen, die zich meest hier te lande ophielden, schijnt de Fransche invloed verminderd te zijn. Met den aanvang der vijftiende Eeuw echter, toen deze gewesten vóór en na allen onder de magt van het Huis van Bourgondië kwamen, werd de magt van Frankrijk op onze Taal- en Letterkunde nog veel grooter, dan onder de Henegouwers.
Dezelfde belangen, die reeds in de dertiende Eeuw Vlaanderen aan Engeland hadden gehecht, bleven hare werking ook in de veertiende oefenen; en toen de Graven, ten gevolge van een langdurig verblijf in Frankrijk, zich geheel aan de Fransche belangen overgaven, en een derzelven daarvoor zelfs te Creçy het leven liet, terwijl de zoon des gesneuvelden lodewijk van Male zijne eenige erfdochter aan 's Konings zoon filips, Hertog van Bourgondië, ten huwelijk gaf, was echter de Natie daarvan zoo verre verwijderd, dat zij, in den bijna honderdjarigen oorlog tusschen Frankrijk en Engeland, de zijde van Engeland koos in een' openlijken opstand tegen den Graaf, waarbij de volksmenners jacob en filips van artevelde de hoofdrol speelden. Het is een stellig bewijs, dat het Nederduitsch toen nog de algemeene, de geliefkoosde volkstaal in Vlaanderen was, dat artevelde vóór den slag van Rozebeke, waarin hij sneu-
{==109==} {>>pagina-aanduiding<<}
velde, uitriep: ‘Slaat alles dood, maar neemt den Koning van Frankrijk gevangen; hij is nog maar een kind; wij zullen hem te Gent Vlaamsch leeren spreken!’ Doch kort na dezen slag, die, volgens eenige berigten, aan de Vlamingen meer dan 20,000 man met hun Opperhoofd kostte, onderwierp zich het land aan den schoonzoon des overleden' Graven. Filips van Bourgondië, een Fransche Koningszoon, werd dus Graaf van Vlaanderen. Een dubbel huwelijk verbond zijnen zoon jan met Hertog willem VI van
Holland uit het Beijersche Huis. Deze laatste was ook zeer ingewikkeld in de toenmalige Fransche burgergeschillen: hij huwde zijne dochter jacoba eerst aan den troonserfgenaam van dat Rijk, en daarna aan Hertog jan van Braband, mede uit het Fransch-Bourgondische Huis, uit. Men weet echter, dat de ongelukkige tegen haren jammerlijken echtgenoot in een Engelsch huwelijk redding zocht, die haar niet mogt ten deel vallen; zij moest eerlang hare drie Graafschappen aan filips den Goede, zoon van Hertog jan, afstaan.
De bijna vijftigjarige Regering van dezen Hertog veranderde geheel den toestand der Nederlanders, die hij bijkans allen onder zijn gebied of invloed vereenigde. Ongetwijseld ging de uitwendige welvaart merkbaar vooruit; handel en fabrijken bereikten, bij de inwendige rust en krachtige bescherming, eene zeldzame hoogte; maar de zeden werden door de weelde, het gevolg dier weivaart, en vooral door het voorbeeld des ongebonden' Hertogs, veel losser, doch tevens uitwendig beschaafder, en de Fransche galanterie drong in het te voren, zoo men wil, ruwe, maar nog aan vaderlijke zeden en huwelijkstrouw verknochte Nederland binnen. De taal werd, ten Hove althans, op den achtergrond geschoven, en van dit tijdvak af werden de handelingen van het algemeene Bestuur, met de Zuid-Nederlandsche gewesten voor 't minst, steeds in het Fransch gehouden. De Fransche taal drong zelfs in ons Vaderland door; maar, doordien zich het Hof zelden aldaar be-
{==110==} {>>pagina-aanduiding<<}
vond, was haar invloed hier veel meer beperkt. Ondertusschen werkte de hoftaal ook zeer aanmerkelijk op die des volks. De Rederijkers, misschien eene spruit der vroegere sprekers, die reeds in de veertiende Eeuw worden aangetroffen, vermenigvuldigden zich zeer in de vijftiende, zoodat bijna geen aanzienlijk dorp zonder eene Kamer derzelven bleef. Het schijnt, dat de zucht, om hoofsche taal te spreken, deze lieden bezielde; want, schoon zij de volkstaal bezigden, werd die echter in hunnen mond met eene ontelbare menigte aan het Fransch ontleende bastaardwoorden bezoedeld. Filips de Schoone trok in 1493 het opperbewind dezer instelling, door het oprigten eener souvereine Kamer, aan zich, en van dien tijd af schijnen de Rederijkers nog meer in
taalverbastering te zijn toegenomen, misschien om den Heer te believen; want het begin en het midden der zestiende Eeuw levert ons eene spraakmengeling op, die men naauwelijks Nederduitsch noemen kan. Onze taal scheen het lot der Engelsche te zullen ondergaan: gelukkig nog, indien door groote schrijvers de geheel uiteenloopende bestanddeelen in een zoo harmonisch geheel waren zamengesmolten; een geluk, hetwelk men meer wenschen dan hopen mogt. Welk een jammerlijk contrast levert de diepgezonkene taal van Nederland uit de eerste helft der zestiende Eeuw met de mannelijke, krachtige, gespierde, zuivere taal van luther en zijne groote tijdgenooten in Duitschland! Men zie slechts luther's Bijbelvertaling, een nog niet overtroffen meesterstuk!
Voor eene staatkundige ineensmelting der Nederlanden met Frankrijk was onder de Bourgondische Vorsten minder te vreezen, bij den gestadigen naijver van dezen jongeren tegen den ouderen tak van den stam van valois. Integendeel hadden de Nederlanden, door de zware oorlogen, vooral van karel den Stouten, tegen lodewijk XI, geweldige lasten te torschen. Maar na den dood diens Hertogs was Frankrijk op het punt, om, door een huwelijk van 's Konings zoon karel

{==111==} {>>pagina-aanduiding<<}
met de jonge maria, het bezit der Nederlanden en der geheele Bourgondische erfenis te verkrijgen. Alsdan zou het met alle zelfstandigheid, met eigene taal en zeden, en alles, wat een volk dierbaar is, gedaan geweest zijn, en wij waren, niet door geweld, gelijk bijna derdehalve Eeuw later, maar regtens, met Frankrijk vereenigd en alsdan een bastaardvolk geworden, zoo als de Elzassers! Doch in den weg der Goddelijke Voorzienigheid moest lodewijk zelf, terwijl hij in voorbarige hebzucht, door list en geweld, zich van een gedeelte der Nederlanden poogde meester te maken, de ingezetenen van zich verwijderen, die nu, om alle kans voor den Dauphin te doen verloren gaan, in alle haast maximiliaan van Oostenrijk deden overkomen. Door zijn huwelijk met maria werd er voor Frankrijks gebied over Nederland een slagboom neêrgelaten, die nog tot op onzen tijd in stand is gebleven.
Maar de nieuwe Vorst was niet in staat, zijne moedertaal, de zuster der Nederlandsche, aan het Hof te doen heerschen. Daartoe had de Fransche reeds te lang gebied gevoerd en te veel veld gewonnen. Zij bleef ook onder de Oostenrijksche Vorsten de taal der Regering: doch de Staten van Holland en der andere Noord-Nederlandsche Gewesten bleven zich, ook bij hunne vertoogen aan de Regering, steeds van de landtaal bedienen. Anders was dit met de Grooten en over 't geheel met den Adel, vooral in het Zuiden. In de hoogstbelangrijke verzameling der Archiven van het Huis van Oranje-Nassau, door den Heer groen van prinsterer uitgegeven, vindt men niet een' enkelen Nederduitschen brief, zelfs niet van die vaderlandsche mannen, welke men, als hoofden des opstands, voor Nederlanders bij uitnemendheid moet houden. Noch willem I, noch lodewijk van Nassau, noch egmond, noch brederode, schrijven in de landtaal; alle hunne brieven zijn Fransch, met uitzondering slechts van die, welke de beide Nassauers aan hunne bloedverwanten en vrienden in Duitschland schrijven;

{==112==} {>>pagina-aanduiding<<}
deze zijn in het Hoogduitsch van dien tijd, alsmede de antwoorden. Inderdaad maken de Duitsche Vorsten een voor hen zeer vereerend contrast met onze aanzienlijken; zij bezigen steeds hunne moedertaal, en wel, in weerwil der slechte spelling, zuiver, gelijk men dit van luther's tijdgenooten verwachten kon. Ook de edele jan van Nassau, de broeder des Zwijgers, in Duitschland woonachtig, schrijft niet in het Fransch. Onze voorname personen daarentegen schrijven die taal, en wel zeer slecht, waaronder zich vooral brederode door slordigheid onderscheidt.
Maar de staatkundige omwenteling van 1572 bragt ook allengs hierin verbetering. Naarmate de Noordelijke Nederlanden meer het brandpunt van den opstand werden, moesten ook de hoofden van denzelven de taal bezigen, die hier alléén werd verstaan. Willem I handelt met de Staten en Steden van Holland, Zeeland en Utrecht alleen in het Hollandsch; de Fransche taal blijft tot het Zuiden bepaald, en, terwijl de Unie van Brussel in die taal werd gesteld, schreven toch de Gemagtigden der Algemeene Staten aan die van Gelderland in het Duitsch, en alle de onderhandelingen der Noordelijke Gewesten, zoo vóór als na de Unie van Utrecht, hadden plaats in de landtaal. Daarin werd ook in 's Hage het besluit tot de afzwering van filips genomen. Hoezeer dan ook de onderhandeling met anjou, en de verkiezing van eenen Franschen Koningszoon tot Hertog en Graaf der Nederlanden, ons land aan het gevaar eener naauwere vereeniging met Frankrijk blootstelden, had echter eensdeels die huldiging voor Holland en Zeeland meer in naam dan inderdaad plaats, daar men de hoogste Overheid bij de bekende Renversalen voor den Prins van Oranje openhield; anderdeels had in Antwerpen zelve de Nederduitsche taal zoo zeer de overhand, dat, bij de huldiging van anjou, zoo wel de eed op de blijde inkomst, als die op de Artikelen van Plessis des Tours, eerst door den Heraut den volke in het Nederlandsch werden voorgelezen, en daar-
{==113==} {>>pagina-aanduiding<<}
op den Hertog, bij wijze van vertaling, in het Fransch
voorgelegd. - Eindelijk duurde de Regering van anjou, door diens eigene ligtzinnigheid en trouweloosheid, niet lang genoeg, om den lande eenig wezenlijk nadeel te doen; en zijn verraderlijke aanslag op Antwerpen diende juist, om bij onze landzaten den haat tegen de Franschen algemeen te doen worden.
In het staatkundige en godsdienstige echter heeft Frankrijk sedert het begin der onlusten op Nederland zeer veel invloed gehad. Wij mogen het aan de nabijheid van Frankrijk toeschrijven, dat de leer van calvijn boven die van luther, welke in de eerste tijden in onze Noordelijke Gewesten de meerderheid had, tot welke zelfs, volgens de Archiven, willem en lodewijk van Nassau meest overhelden, en zelfb boven de stellingen van zwinglius, heeft gezegevierd. Maar de terugtogt van oranje naar Frankrijk, na den mislukten veldtogt van 1568; het lange verblijf van lodewijk van Nassau aldaar; de gemeenzame omgang met de hoofden der Hervormden, vooral met coligny, aan wien de Prins zelfs den raad van den oorlog te water te danken had, die Nederlands vrijheid bewerkte; de onderhandelingen door coligny's bedrijf met het Fransche Hof, waarvan meteren spreekt, om Zuid-Nederland met den linker Rhijn-oever aan Frankrijk, het Noorden onzes lands aan oranje af te staan, - alle deze handelingen moesten den invloed van Frankrijk op de Nederlandsche Protestanten en op de Nassausche Vorsten overwegend doen zijn. Welk eene misrekening in alle ontwerpen maakte niet de Parijsche moord! Hoe nabij scheen daardoor de partij der Geuzen den ondergang! En toch weten wij uit de mededeelingen, ons onlangs mondeling door den Heer groen van prinsterer gedaan, dat deze, in weerwil van het verraad van den Bartelsnacht, met de Koninklijke moordenaars nog
onderhandelingen opende, om zich aan hen te onderwerpen! Welk een alles afdoend bewijs, dat men, om het blijkbare staatsbelang,

{==114==} {>>pagina-aanduiding<<}
van Frankrijk, zelfs van het Roomsche Frankrijk, bijna uitsluitend hulp en uitkomst voor de zaak der Protestanten verwachtte! Maurits van Saksen, willem's schoonvader, had immers ook wel van hendrik II, den wreeden vervolger der Protestanten, krachtige hulp tegen karel V ontvangen! Gelukkig voor ons, dat de loop der zaken deze heillooze ontwerpen deed afspringen!
Maar toen nu de groote stuurman, die geacht werd alleen den storm te kunnen bezweren, van het roer was gerukt; toen willem's moord den moed der landzaten deed verslappen, en men nog alleen redding en hulp van het buitenland zocht, toen verkeerde ons Vaderland in grooter gevaar, dan hetzelve, sedert den dood van karel den Stouten, immer boven 't hoosd had gehangen. Het ontwerp van lodewijk XI scheen verwezenlijkt te zullen worden, en Nederland, niet door een huwelijk, maar door vrijwillige onderwerping der ingezetenen, aan de Fransche kroon te zullen worden gehecht. Wij mogen ook hier weder, gelijk in zoo vele gevallen, vooral van onzen vrijheidsoorlog, Gods vaderlijke bescherming niet uit het oog verliezen. Wanneer niet, juist toen, Brussel bezweken was, zou hoogstwaarschijnlijk hendrik III de hem, op veel gunstiger voorwaarden voor de kroon dan aan anjou, opgedragene heerschappij over de Nederlanden hebben aanvaard, en alsdan zouden de Spaansch-gezinde Gewesten, tusschen twee vuren geplaatst, waarschijnlijk zich mede hebben onderworpen aan de kroon van Frankrijk, en deze zou meesteresse aller Nederlanden geworden zijn. Ik geloof niet, dat iemand, die de geaardheid der valois kent, van dat Huis eene zachtere heerschappij, dan die van filips II, zou hebben kunnen verwachten. De krachtige voorspelling van Gouda, in de Staten van Holland, zou ongetwijfeld vervuld, en Nederland, als Fransche Provincie, niet meer door de ligging van het hoofdland gescheiden, geworden zijn, hetgeen wij het in onzen tijd (God dank slechts voor weinige jaren!) hebben

{==115==} {>>pagina-aanduiding<<}
moeten zien, - eene Fransche Provincie. Nu bleef zulks gekeerd; Brussel en Antwerpen vielen, en de scheiding tusschen Noord en Zuid was beslist. De dijk was opgeworpen, toen nog dreigend en noodlottig geacht, maar naderhand zoo weldadig bevonden.
Ondertusschen werd ons land door vlugtelingen uit het Zuiden bedekt. Tallooze scharen van ballingen uit de Duitsche en Walsche gewesten van België vestigden zich in onze steden. Voor de laatsten werd de eerdienst in de Fransche tale gehouden, en zij werden dus de kern dier gemeenten, welke naderhand, door Fransche vlugtelingen zoo zeer vermeerderd, op de denkwijze, zeden en letterkunde van ons Vaderland zulk eenen aanmerkelijken invloed hebben geoefend. Deze zoo wel, als de Brabandsche vlugtelingen, waren sterk aan de leer van calvinus gehecht, en genoten, daar zij den grond der geboorte en hunne woonplaats voor het geloof hadden opgeofferd, bijna de eer van belijders, zoo als men die in de oude Christenkerk noemde. Hun invloed op de geloofsleer en de kerktucht was zeer groot, en van dien tijd af was de zegepraal der hardere vormen van calvijn boven die van zwinglius genoegzaam beslist. Deze vlugtelingen hechtten zich sterk aan leicester. Zijn Raad te Utrecht bestond uit gevlugte Belgen; en men weet, wat de vaderlandlievende Hollanders, en vooral de man, die Vader willem in het Kabinet zoo waardig verving, oldenbarneveldt, van hen te lijden en hoe hij met hen te worstelen had.
In een letterkundig opzigt dagteekent zich de vrijstelling onzer Natie omtrent van denzelfden tijd, waarin oldenbarneveldt ons als eene onafhankelijke Republiek door Europa deed eerbiedigen. Het driemanschap van coornhert, spiegel en visscher bezielde de Amsterdamsche Rederijkkamer in liefde bloeijende, om de taal te ontslaan van dien vloed van Fransche bastaardwoorden, die haar reeds vroeger, en door de komst van zoo vele Belgen, waaronder zelfs twee Brabandsche Rederijkkamers te Amsterdam, voornamelijk

{==116==} {>>pagina-aanduiding<<}
op dat tijdstip ontluisterde. Het is hier de plaats niet, den aard, het beloop en den uitslag dier pogingen te vermelden. Genoeg, in die beroemde Kamer ontsloeg men zich, althans voor eenige takken der letterkunde, van de bastaardtaal der Rederijkers en van het hoofsch-Duitsch, gelijk hooft het noemt; en al had deze Kamer geene andere verdiensten, dan de vorming van hooft en vondel, gehad, zij zou reeds de hoogste dankbaarheid der Natie verdienen. Het waren deze beide Geniën, die, door hunne onsterfelijke gewrochten, ons eenen eigenen poëtischen, eenen leer- en geschiedstijl deden verkrijgen, en ons uit den eigenen rijken schat onzer spraak ontelbare woorden en uitdrukkingen schonken, die wij onbedachtelijk voor Fransche verwisseld, of door Fransche uitgangen onkenbaar hadden gemaakt.
Het is een zonderling denkbeeld der Duitschers, dat onze Letterkunde in de eerste helft der zeventiende Eeuw reeds een uitvloeisel der Fransche was. Bouterweck, het verschijnsel willende verklaren, dat de Duitschers onder opitz, flemming en gryphius bij de Nederlanders ter school gingen, erkent wel, dat ‘de Hollanders het in eene zekere zuiverheid van dichterlijken stijl reeds veel verder gebragt hadden, dan de Duitschers,’ maar voegt er tevens bij: ‘de Hollanders waren toen reeds (1620) nabootsers der Franschen, om dezelfde redenen als de Duitschers het werden. De Hollanders hadden van de Franschen de Alexandrijnen leeren beminnen.’ Elders, in het leven van opitz, herhaalt hij dit gezegde wegens de vorming onzer poëzij naar de Fransche. En bouterweck, wien onze Letterkunde geheel vreemd was, zoo als hij zelf bekent, is geenszins de eenige, die zoo scheef oordeelt. De Heer hoffmann von fallersleben, zoo doorkneed in onze oude Letterkunde, beklaagt zich zeer, dat de zoo rijke en geheel Duitsche poëzij in de zeventiende Eeuw door de Fransche navolgingen van hooft en vondel is verloren gegaan, en beweert, dat deze kwaal nog voortduurt, en

{==117==} {>>pagina-aanduiding<<}
de Nederlandsche Letterkunde niet eerder weder vrij, zelfstandig en waarachtig poëtisch zal worden, dan wanneer zij zich aan de tegenwoordige Duitsche heeft aangesloten! Ik behoef voor ulieden, M.H., deze dwaasheden niet te weêrleggen; maar ik hield het niet voor onbelangrijk, dezelve hier aan te stippen, en te doen zien, hoe zeer men ons waarlijk reeds groote zondenregister van nabootsing buitenslands nog vergroot, en zelfs onze schoone Eeuw van frederik hendrik niet als eene zelfstandige Eeuw in de letteren wil laten gelden.
Maar deze schoone Eeuw, waarin alle onze krachten als Natie zich in het veld, op den Oceaan, in het kabinet, op het leergestoelte, in de werkplaats der kunstenaars en de tafereelen der dichters zoo heerlijk ontwikkelden, deze Eeuw bedreigde ons weder met de altijd hoogstgevaarlijke nabijheid en daardoor onvermijdelijken invloed van Frankrijk. Willem I had twee Fransche vrouwen gehad; de tweede, louise de coligny, schoon in den Parijschen moord bespat met het bloed haars vaders en echtgenoots, was echter steeds aan haar Vaderland gehecht gebleven, waarin zij ook, toen Dordsche onverdraagzaamheid haar het leven hier te lande verbitterde, hare laatste levensdagen ging doorbrengen. Frederik hendrik, die ook in den tijd van hooft, huygens, vondel, cats en heinsius zijne Gedenkschriften in het Fransch deed schrijven, was dus zeer voor een naauw verbond tusschen Frankrijk en onzen Staat. Niet alleen dit, maar zelfs het hoogst onstaatkundige Verdeelingsverdrag van België des jaars 1635 werd gesloten, nadat men door Frankrijks invloed de schoonste gelegenheid, om een' eervollen vrede met Spanje te sluiten, had van de hand gewezen. De heillooze zucht naar landbezit, naar vergrooting ten Zuiden, werd door de verleidelijke hoop, die richelieu daarop gaf, tot eene heerschende drift, en men stelde zich wie weet hoeveel geluk voor van het bezit van Braband, terwijl men Frankrijk meester over Henegouwen en Vlaanderen liet. Doch gelijk

{==118==} {>>pagina-aanduiding<<}
het verlies van Brussel in 1585 ons voor de heerschappij van Frankrijk bewaard had, zoo moest, eene halve Eeuw later, de gemiste togt op die stad en het vergeessche beleg van Leuven, door de bekwaamheid van den Kardinaal-Infant ferdinand, ons voor de heillooze nabuurschap van Frankrijk vrijwaren. Zoo weinig weet de mensch, wat hem nuttig is! De noodlottige veldtogt van 1635 was in de gevolgen voordeeliger voor den Staat, dan de overwinningen van 1632: hij deed ons eenen Bondgenoot kennen, die slechts in schijn, en om den Stadhouder te vleijen, al het krijgsgezag der vereenigde legers in diens handen gesteld had. Van nu af zag men, wat het Verdeelingsverdrag zou hebben ten gevolge gehad. De oorlog werd slapper gevoerd, en in 1648, zeer tot ongenoegen van Frankrijk, de Munstersche Vrede met Spanje gesloten. Men weet, dat er sedert altijd koelheid met Frankrijk bleef heerschen; dat de Kardinaal mazarin Nederland dit verlaten des Bondgenootschaps, gelijk hij het noemde, niet kon vergeven; dat hij den jeugdigen en krijgshaftigen Stadhouder willem II tot het aanhouden van troepen en het hervatten des oorlogs heeft zoeken over te halen; dat hij, toen 's Prinsen dood dit weefsel verscheurde, den Staat door ongehoorde kaperijen zoo geweldig benadeelde, dat men de ruiter tot het nemen dier kaperschepen moest last geven. Alle schepen en goederen der Nederlanders werden toen in Frankrijk in beslag genomen. Toen zag men een merkwaardig, een verheven schouwspel. De Staten van Holland verschijnen in vollen getale ter algemeene staatsvergadering, en eischen, dat eene jonge Republiek van twee millioenen zielen zich niet ongestraft door den oudsten en magtigsten Monarch der
Christenheid, die over vierentwintig millioenen zielen gebiedt, zal laten beleedigen; dat men alle Fransche goederen verbieden, alle Fransche schepen in beslag nemen en op zee moet aanhouden, en de Fransche havens blokkéren, tot dat men herstel zijner grieven had; dat daartoe eene vloot van zestig schepen moet

{==119==} {>>pagina-aanduiding<<}
worden in zee gebragt. Deze vastberadenheid werkte, en de Franschen hieven het eerst het beslag op. Zoo ziet men, wat moed en kracht van besluiten vermag! Waarom hield men zich niet altijd op zulk eenen voet tegenover Frankrijk, als onder het bestuur vol vastheid en zelfstandigheid van de witt! Ook later toonde deze onsterfelijke Staatsman, door het sluiten van het drievoudig verbond tegen Frankrijks aanmatigingen in België, hoe weinig hij de hem aangewrevene beschuldiging van Franschgezindheid verdiende. Hij werd eindelijk het slagtoffer van lodewijk's wraakzucht, door de handen van het misleide gepeupel, hetwelk men den grootsten vriend der Nederlandsche onafhankelijkheid voor eenen loontrekker van Frankrijk en verrader des Vaderlands deed houden!
Hoedanig nu was de gezindheid der Nederlanders jegens Frankrijk niet alleen, maar ook jegens Fransche zeden, gewoonten, kleederdragt en taal, in het midden der zeventiende Eeuw? Hoezeer wij zagen, dat groote schrijvers zich in de taal, vooral in de dichtkunst, van de Fransche bastaardwoorden vrijmaakten, bleven die echter in den stijl van het kabinet, van de pleitzaal en der beambten nog heerschen. Men heeft slechts de brieven van den grooten de witt en der Gezanten, met welke hij briefwisseling hield, en het pleidooi van simon van middelgeest voor pieter de groot in te zien, om zich hiervan te overtuigen; in het laatste komen geheele stukken Fransch, zoo wel als Latijn, voor. Krachtig maalt de groote, echt vaderlandsche Dichter antonides, in zijn tafereel der oorzaken van 's lands ongeval, het gruwzaam monster,

Dat, reukeloos het hoofd verheffende als Vorstin, 
De taal van Neêrland schopt, en dringt er Frankrijk in 
Met zijne bastertspraak en dartele manieren. 

Een weinig verder zegt hij:

De Fransche weêrhaan kraaide ons lang zijn wetten toe. 

{==120==} {>>pagina-aanduiding<<}

Toen ketelde ons zijn stem. Nu krimpt men voor de roê 
Van zijne schachten en afgrijselijke sporen, 
En dwazen schijnen nog met lust dien klank te hooren. 
 
Verleidende meermin, daar blinden naar verlangen, 
Die gij behendig nu bij de ooren hebt gevangen, 
Wat tooverzang maakt u behaaglijk in ons land? 
Wat ketens zijn 't, die gij zoo fijn en listig spant? 
De weêrgalm van de keur der Fransche geestigheden 
En spraak, van ons zoo lang eerbiedig aangebeden, 
Klinkt over Holland heen uit Bodegraves puin. 
 
- Gaat, lacht de Duitsche taal nu uit, 
En dwingt uw voeten naar de toonen van hun (der Franschen) fluit! 
 
De wisseling van zoo veel dragten en gewaad, 
De zotte mommerij van treden en gelaat, 
En dat verwijfd gebaar, waarnaar we ons ligchaam dwingen 
Op hun gebod, zoo vreemd en vol veranderingen, 
Zijn zoo veel vonden, lang tot ons verderf gezocht. 

Wij zien dus, dat onder de eerste stadhouderlooze Regering de Fransche Modes en de Fransche taal reeds zeer veel invloed op de Nederlanders hadden, en dat sommigen (dit zullen echter wel weinigen zijn geweest) zelfs de hoofsche treden en gebaren der Franschen navolgden.
In de staatkundige betrekkingen tot Frankrijk kwam natuurlijk door den oorlog van 1672 groote verandering. De moordtooneelen van Bodegrave en Zwammerdam, de schandelijke plunderingen en brandschattingen, het wegslepen van gijzelaars, de inneming der kerken te Utrecht en elders voor de Roomschgezinden, dit alles wekte zulk eenen haat, dat de Fransche tirannij eerlang zelfs in schoolboekjes aan de jeugd werd geleerd, ten einde het opkomende geslacht ook voor Frankrijks geveinsde liefkozingen te waarschuwen. Het was dan ook uit het midden van Nederland, dat de Man opstond, dien de Voorzienigheid bestemde, om den alles bedrei-
{==121==} {>>pagina-aanduiding<<}
genden voorspoed des overweldigers palen te stellen, en dertig jaren lang als Europa's beschermgeest tegen hem over te staan. Nederland was het, waar de raadslagen werden ontworpen en ten uitvoer gebragt, die België en Duitschland beschermden, die Engeland, Schotland en Ierland aan de zamenzwering van willekeurig gezag en Jezuitismus ontrukten, en die, wel is waar, door Frankrijks kuiperijen met de Amsterdamsche Regering in 1684 eene poos gestremd en door het twintigjarig Bestand werden opgeschort, doch die in den oorlog van 1689, en vooral in dien van 1702, na willem's dood door de Veldheeren uit zijne school voortgezet, door overwinning op overwinning het evenwigt van Europa bevestigden, en den ouden dwingeland geheel zouden vernederd hebben, zonder den onvoorzienen afval van Engeland. Ook was het volk, de gemeene man, en een zeer groot - men mag zeggen het grootste - gedeelte der Natie, sedert 1672, als 't ware bij overlevering, geweldig tegen
Frankrijk gestemd. De Natie nam innig deel aan de overwinningen in den Spaanschen Opvolgingsoorlog. Wij zagen bij eene vroegere gelegenheid, hoe de nadering der Franschen bij Nijmegen in 1702 alle partijen ter verdediging tegen dien gemeenschappelijken vijand vereenigde. Marlborough, de nieuwere hannibal, werd de Afgod der Nederlanders. Toen hij, na de onverwachte bevrijding uit zijne kortstondige gevangenschap op de Maas, in 's Hage terugkwam, werd hij, zegt coxe, ‘met een gejuich en eene geestdrift ontvangen, die bij dit bedachtzame volk tot de grootste zeldzaamheden behoort. De opeengedrongene menigte stroomde hem te gemoet en belemmerde zijne schreden; luide vreugdekreten weêrgalmden uit heesche kelen, en een trein van lieden te paard uit alle standen vormde eenen wel minder schitterenden, maar door hartelijke verrukking meer vereerenden zegestoet, dan ooit met een' Romcinschen Veldheer naar het Kapitool was getrokken.’ Vanwaar deze geestdrift voor eenen vreemden Veldheer? Uit haat

{==122==} {>>pagina-aanduiding<<}
tegen Frankrijk. Dit bleek wel uit de aanspraak van den Raadpensionaris heinsius, sedert marlborough's vriend en een der leden van het groote driemanschap tegen den ouden geweldenaar. ‘Uwe gevangenschap,’ zeide hij, ‘zou door de onderdrukking dezer gewesten gevolgd zijn; want gij staat als een dijk tegen den reusachtigen aanwas van Frankrijk, dat naar onbepaalde magt streeft. Ieders hoop verdween, zoodra men dacht, dat het werktuig der Voorzienigheid, om de onafhankelijkheid van het meerendeel der Christenheid tegen snoode aanslagen te handhaven, in gevangenschap was geraakt.’ Vandaar ook, dat de vreugde over den Utrechtschen Vrede, die aan eenen elfjarigen bloedigen en kostbaren oorlog een einde maakte, onder het volk in Nederland zeer gering was, omdat men begreep, dat Frankrijk niet genoeg vernederd en de vrede schandelijk was. Ja, zoodanig was de algemeene stemming in Holland, nog ruim dertig jaren daarna, dat het volk de zeer voordeelige aanbiedingen van Frankrijk, wanneer men de Bondgenooten verlaten en een' afzonderlijken vrede of Neutraliteit wilde sluiten, geenszins beäamde, maar veeleer de tweede stadhouderlooze Regering, als 't ware haars ondanks, tot krachtige maatregelen noodzaakte; dat het zich door de tegenspoeden van den Oostenrijkschen Opvolgingsoorlog niet liet afschrikken van deszelfs voortzetting, en dat het, toen de Franschen, onder aanbod van onzijdigheid, en om ons deze te doen aannemen, op ons grondgebied rukten, geenszins om vrede, maar om het Stadhouderschap des Prinsen van Oranje riep, in hoop dat deze, gelijk willem III, de Franschen zou kunnen beteugelen en terugdrijven; dat de Natie daarvoor eindelijk den
vijftigsten penning harer bezittingen veil had, en dat het gemeen, in navolging van 1672, maar met meer vaderlandsliefde dan toen, de Franschen in plaats der de witten stellende, tot leus nam: Oranje boven! de franschen onder!
En, in weerwil van dat alles, maakte de smaak voor

{==123==} {>>pagina-aanduiding<<}
alles, wat Fransch was, in taal, letterkunde, gewoonten en zeden, nimmer hier te lande grootere voortgangen, dan van het laatst der zeventiende, tot na het midden der achttiende Eeuw. Zoo veel afkeer in het staatkundige, bij zoo veel voorkeuze in al het overige, had grootendeels eenen gemeenschappelijken oorsprong, waarvan wij thans rekenschap moeten geven.
Het is waar, reeds antonides klaagde over het verfranschen onzer zeden; in de letteren had andries pels en zijne school de Fransche letterkunde, en vooral het Fransche treurspel, ons reeds als Modellen ter navolging voorgesteld; catharina lescaille had reeds onvermoeid Fransche treurspelen, zelfs middelmatige, overgezet: maar dit had nog geenen algemeenen invloed op de letteren, vóór de komst der Fransche vlugtelingen hier te lande. Het is deze, met hare gevolgen en den verderen invloed van Frankrijk, welke ik in eene tweede Verhandeling wilde doen kennen.

De doodstraf.

De kerkklok heeft, zoo aanstonds, met hare twaalf slagen, het middaguur aangekondigd. Dit is de stond, waarop een veroordeeld misdadiger met de koord gestraft wordt, dat er de dood na volgt! Al wie beschaafd, menschlievend en Christelijk denkt, houdt zich, zoo ver mogelijk, verwijderd van een zoo ontzettend schouwspel, en eene ruwe, ongevoelige en onbeschaafde volksmenigte alleen begeeft zich, met een onverklaarbaar verlangen, naar de plaats der strafoefening.
‘Maar - zegt men - de veroordeelde wordt overeenkomstig de Wet ter dood gebragt. (*) Hij is een zedelijk monster.... een Vadermoorder!’
Hij zij zulks; en rampzalig, dat hij het is! - Maar

{==124==} {>>pagina-aanduiding<<}
als zoodanig kwam hij geenszins uit de hand van zijnen weldadigen Schepper, die hem tot een redelijk en zedelijk wezen vormde. Hij maakte van zijne zedelijke vrijheid een verregaand misbruik, en... God spaarde hem bij het leven - spaarde hem bij hetzelve, terwijl hij dat van eenen medemensch, van zijnen vader, verkortte. De Hemel was langmoedig en spaarde - de Aarde brengt deze Goddelijke deugd niet in beoefening; zij verderft, handelt geheel strijdig met de weldadige bedoelingen der Godheid, en noemt dit eene daad van geregtigheid! Alsof het regtvaardig ware, te ontnemen, wat men niet gegeven heeft en nimmer geven kan!
Of wekt de laatste doodsnik van den gestraften moordenaar het levensbeginsel in de borst van den vermoorden weder op? - Neen!
Of schenkt het zielloos overschot van den wettelijk ter dood gebragten aan de naaste betrekkingen van den vermoorden eenige vertroosting of wel de minste vergoeding? - Neen!
Of levert de strafvoltrekking voor anderen een voorbeeld - een ontzettend voorbeeld - ter waarschuwing? - Neen! want de oploopende, de driftige, de wraakzuchtige, de onverzoenlijke, de geldgierige, die later zich aan manslag of moord schuldig maakt, denkt niet aan schavot of teregtstelling, wanneer hij de handen bevlekt met het bloed van den naasten.
Er is alzoo, voor de regtbank van beschaving en menschelijkheid, niet één redelijke grond voor het voltrekken der doodstraf aan te voeren.
Dan, ik hoor mij, van heinde en verre, toeroepen: ‘Wat gewaagt gij, in uwe philantropische mijmeringen, van eene regtbank van beschaving en menschelijkheid? Als ware er geene hoogere vierschaar hier boven; en als had de stem van God zelf niet eenmaal gesproken: Wie des menschen bloed vergiet, zijn bloed zal door de menschen vergoten worden!’
Het is zoo, die stem klonk eenmaal van den Hemel af; maar - en dit ziet men thans geheel voorbij, wan-
{==125==} {>>pagina-aanduiding<<}
neer men het Goddelijk gezag inroept, om doodstraffen te wettigen - ook tevens het bevel, om dieren, die een' mensch hadden omgebragt, van het leven te berooven. Eene gedeeltelijke erkentenis van het Goddelijk gezag is eene schending van het principe; en, door het Goddelijk bevel niet in alles te volgen, berooft men zichzelven van de bevoegdheid en het regt, om zich op een deel van hetzelve te beroepen. Wil de voorstander der doodstraf, toegepast op menschen, consequent zijn, dan late men ook dieren geregtelijk om hals brengen, die eenen mensch van het leven hebben beroofd! En wie is hij, die eene criminele Wetgeving op dit stuk zou willen provoceren?
Maar ook is het tijdelijk bevel der Godheid, in noach's leeftijd gegeven en door mozes vernieuwd, in latere eeuwen door God zelf gewijzigd. Op overspel en doodslag was, ingevolge Goddelijke voorschriften, de dood gesteld: david maakt zich aan beide misdrijven schuldig, en de Allerhoogste doet wel aan den vorstelijken misdadiger de blijken van zijn heilig ongenoegen ondervinden; maar david sneeft geenszins. Neen! door opregt berouw tot boete en bekeering gebragt, roemt en prijst hij den Heer, als langmoedig en groot van goedertierenheid. - David zelf, de man, die verklaren kon, Gods wetten lief te hebben, spaart eenen dubbelen moordenaar, in zijnen veldheer joab; en God laat hem desaangaande niet het minste misnoegen blijken. Ziedaar, hoe het bevel, aan noach gegeven, naar den toestand van tijden en omstandigheden, reeds onder de Israëlitische wetgeving, gewijzigd en verzacht is!
Is er ooit gruwelijker moord gepleegd op de aarde, het was de dusgenoemd geregtelijke terdoodbrenging van onzen Heer en Zaligmaker door de Joodsche Priesters en Grooten. Hoe! kondigt petrus hun daarover de wraakgerigten des Hemels, in zijne Pinksterrede, aan? - Neen! hij verkondigt vergiffenis en vrede aan de bewoners der bloedstad; ja, aan de annassen en cajaphassen. En geen wonder! de groote Mees-
{==126==} {>>pagina-aanduiding<<}
ter had hem geleerd: De zoon des menschen is niet gekomen om te verderven, maar om te behouden en zalig te maken.
Het is te betreuren, dat in de lijfstraffelijke Wetboeken van het Christelijk Europa, in het beginsel van de toepassing der doodstraf, eene leer verkondigd wordt, die zich alleen op de Mozaïsche instellingen, tijdens den minbeschaafden toestand des Israëlitischen volks, en het in zwang zijn der ontzettende Oostersche bloedwraak, kan grondvesten, maar die in het Evangelie der genade en der verzoening geenen weêrklank vinden kan. En dit is des te meer te betreuren, naar mate zachtere zeden, mildere beginselen, menschlievender gevoelens en echt Christelijke denkbeelden meer en meer veld hebben gewonnen. Hierdoor toch wordt, in menig geval, waarin slechts de minste twijfel aangaande de schuld van den beschuldigde, in het gemoed van naauwgezette en Christelijk-denkende en gevoelende Regters, oprijst, eene onwillekeurige huivering gewekt, om het verschrikkelijk woord: doodstraf op de lippen te nemen; en hoe dikwerf kan het niet schuldig verklaren daarvan het gevolg worden! Welk Regter zal toch, bij eene niet volkomen bewijsbare misdaad, het geweten ligtelijk geruststellen, waar het dood of leven geldt? En indien, in zoodanig geval, de niet schuldig verklaarde, voor de regtbank der zedelijkheid, werkelijk schuldig mogt staan, is dan niet de straffeloosheid van menigeen een noodwendig gevolg van hoogst gestrenge wetsbepalingen? Men zegge niet, ‘dat de Regter alleen de Wet hebben te gehoorzamen!’ Immers, hij was mensch en Christen, alvorens hem het zwaard der geregtigheid in de hand werd gegeven.
Verder: hoe vele soorten van misdaden werden vroeger, alleen op het gezag, of liever ten gevolge, van het in de Christelijk-lijfstraffelijke regtspleging als geldig aangenomen Mozaïsch beginsel, met den dood gestraft, welke thans aan ligtere tuchtigingen zijn onderworpen! Een bewijs, dat de wetgevers der volken zich, langs

{==127==} {>>pagina-aanduiding<<}
zoo meer, door den weldadigen invloed en geest van menschelijkheid en Christendom hebben laten besturen, gedachtig aan de genadige verklaring des Bijbels: God heeft geen lust in den dood des zondaars, maar dat hij zich bekeere en leve!
Doch wanneer zal de morgenster opgaan, de nacht verdwijnen en de dag aanbreken, waarop men hem of haar, die thans op eene geregtsplaats eenen geweldigen dood moet sterven, in eenen kerker laat leven, tot dat God zelf, die alleen Heer is van leven en dood, zijnen of haren adem wegneemt? Immers zulke schadelijke en gevaarlijke wezens behooren, tot aan hunnen laatsten snik, voor de maatschappij onschadelijk gemaakt te worden.
Wanneer zal die dag aanbreken? Dán, wanneer menschen en Christenen, niet meer naar de wetten van mozes en lycurgus, numa en augustus, charlemagne en napoleon, maar naar de grondbeginselen van het Evangelie oordeelen en vonnissen zullen. Tot zoo lang zullen de vrienden der menschheid en de vereerders van het Christendom niet ophouden de leer te verkondigen, die door het Licht der wereld gepredikt is: Christus is niet gekomen om te verderven, maar om te behouden.
De vriend der menschheid wil echter, zoo wel ten aanzien zijner tegenstanders, als met opzigt tot de gesteldheid van tijden en omstandigheden, inschikkelijk zijn - de Christen, zoo veel mogelijk en waar hij kan en mag, toegeven. Wenscht men alzoo het woord doodstraf in onze Wet- en Woordenboeken te behouden, het zij zoo; doch men bezige hetzelve dan alleen, en make het, uitsluitend, van toepassing, wanneer het leven van den Vorst bedreigd of getroffen mogt worden! Een Koningsmoorder toch treft niet slechts den Vorst alleen, maar in hem den ganschen Staat.


{==128==} {>>pagina-aanduiding<<}

Gretna-Green.

(Vervolg en slot van bl. 73.)

Maar de Schotsche industrie zou inderdaad even traag en zorgeloos gebleven zijn, als zij integendeel werkzaam en bedrijvig geworden is, wanneer de tolgaarder aan de Sark-brug en de hospes van Gretna-Hall de uitsluitende bezitters van een zoo winstgevend privilegie waren. Dit is dus geenszins het geval. De trouwäffaire wordt niet alleen te Gretna en in het naburige dorp Springfield, (waar de Gretnasche kastelein en deszelfs confrater, de tollenaar, geduchte mededingers hebben) maar ook in twee andere zeer vermaarde grensplaatsen gedreven; te Annan, dat niet ver van Greatney ligt, en te Coldstream, werwaarts mede een zeer sterk bezochte reisweg voert. Te Coldstream was het, waar op zekeren morgen een der mannen, welke het hedendaagsche Engeland onder zijne meest vermaarde telt, met eene jonge dame aankwam, welke, door de tusschenkomst van eenen kastelein der plaats, tot gade van harry brougham, thans Lord brougham en Kanselier van het Britsche rijk, gemaakt werd. De koppelaars te Springfield zijn beide eigenaars van logementen, hetgeen tot uitoefening van hun bedrijf een onmisbaar vereischte is. Edoch zijn hunne huizen in geenen deele met dat van Gretna-Hall te vergelijken, welk laatste dezelve beiden, in behagelijkheid van buiten en gemakkelijkheid van binnen, verre overtreft. Nogtans zijn de etablissementen van Springfield de oudste. Een derzelven is datgene, waar het denkbeeld, om huwelijken te sluiten, het eerst in het brein van joseph paisley ontsprong. Het andere was eertijds de eigendom van den beroemden, of veeleer beruchten, smid david of daniel laing.
Aan het etablissement van joseph paisley heeft Gretna-Green deszelfs Europesche vermaardheid te danken. Het was omstreeks het jaar 1760, dat deze man zich een nederig huisje op eenen, in het midden der gemeenteweide gelegen', heuvel bouwde. Deze heuvel heet nog tegenwoordig Meggs-hoogte, omdat vroeger eene heidin van dien naam zich aldaar opgehouden heeft. Paisley's oogmerk was, hier eenen handel in tabak en brandewijn te drijven, en op deze wijs voor zich en de zijnen een middel van bestaan te zoe-
{==129==} {>>pagina-aanduiding<<}
ken. Gebrek aan ijver was het niet, dat deze onderneming deed mislukken; want hij zelf was een zoo groot vereerder dezer twee gerijfelijkheden des levens, dat hij alleen meer brandewijn dronk en meer tabak rookte, dan al zijne kalanten te zamen. Niets is vindingrijker dan de nood, die moeder van alwat groot en nuttig is. Zoo kwam dan ook de wakkere paisley eens op den inval, om een huis tot het sluiten van huwelijken te openen. De gedachte was nieuw, want paisley was de eerste, die in het hoofd kreeg, iets dergelijks in te voeren; zij overschreed den kring der wettigheid niet, want zij rustte als 't ware met beide beenen op eene aan iederen Schot bekende oude wet. Paisley begon daarmede, dat hij geheel den omtrek tot zich lokte, door bij allen, die hem eene zekere hoeveelheid tabak of brandewijn afkochten, het trouwen zonder geldelijke belooning, of ten minste voor een' veel geringeren prijs, dan de naburige kerkelijken, te verrigten. Nogtans zou paisley bij zijne speculatie slechts weinig gewonnen hebben, en zouden zijne nieuwe handelsverrigtingen tot den zeer engen kring der omliggende dorpen beperkt gebleven zijn, zoo niet de geestelijkheid, in het denkbeeld, dat hij haar in hare waardigheid en inkomsten grootelijks verkortte, de volle strengheid der wetten tegen hem had
ingeroepen. De geestelijkheid weêrsprak het daarzijn van het kerkelijk statuut niet, op grond van hetwelk paisley handelde, en krachtens hetwelk een huwelijk als wettig aangegaan beschouwd wordt, zoodra twee jonge lieden van verschillende kunne, in tegenwoordigheid van getuigen, verklaren man en vrouw te zijn; alleenlijk beweerde zij, dat er een lid van den clerus bij geroepen moest worden, om nevens de overigen, of alleen, als getuige te dienen; en in allen gevalle moest, volgens haar, het te betalene uitsluitend en geheel ten behoeve van het kerspel komen. De regtbanken beslisten ten voordeele van paisley, wiens naam zich van nu af aan al verder en verder verbreidde, zoodat weldra al de trouwlustigen, welke de Engelsche kerk weigerde in het huwelijk te verbinden, naar Gretna-Green snelden, om, door tusschenkomst van den dienstvaardigen tabaks- en brandewijnsverkooper, op eene erkend regtskrachtige wijze, tot het doel hunner wenschen te geraken.
Van dezen tijd dagteekent zich ook de vermaardheid, welke Gretna-Green in Europa verworven heeft.

{==130==} {>>pagina-aanduiding<<}

Men moet zich waarlijk verwonderen, dat zoo vele, oneindig minder beroemde plaatsen, welker naam ook veel zeldzamer genoemd wordt, uitvoerige vermelding verworven hebben, terwijl het Gretna-Green nog altijd aan eenen geschiedschrijver ontbreekt. Te Greatney en te Springfield zou men vergeefs naar eenen gedrukten wegwijzer voor den omtrek, naar eene plaatselijke geschiedenis, naar eene beschrijving dier beide dorpen vragen. Zelfs te Londen is geen zoodanig boek te vinden. Eer ik mijne reis naar het noorden van Engeland begon, had ik bij alle boekhandelaren der hoofdstad vernomen naar hetgeen er over Gretna-Green geschreven mogt zijn. Daar stapelde men dan een' geheelen berg van boekdeelen voor mij op, ieder van welke een paar zinsneden over Gretna-Green inhield, doch van welke niet een eenig mijne weetgierigheid bevredigde. Zoo bleef mij dus niets anders over, dan zelf de eerste nasporingen over het land der Schotsche koppelaars te bewerkstelligen. Dit is het dan, waarom ik den weg van Carlisle naar Schotland ingeslagen, de brug over de Sark overgetrokken, de woonplaats van paisley en derzelver omtrek doorsnuffeld, en naar alles vernomen heb, wat deze zoo beroemde streek, derzelver dorpen en bewoners betreft, en dien ten gevolge de eerste geweest ben, die beschreven heb, wat de lezer hier onder de oogen heeft. Slechts een eenig ding heb ik niet volkomen kunnen oplossen. Hoe komt het, dat niemand van den bruggetolgaarder aan de Sark en even min van Springfield en van Greatney spreekt, terwijl toch de naam van Gretna-Green in ieders mond is? Dit moet des te meer verwonderen, daar Greatney en Springfield tamelijk volkrijke dorpen zijn, terwijl
Gretna-Green slechts eene gemeenteweide is, op welker midden een enkel huis, als daarheen geworpen, gezien wordt. Vindt men wel ergens elders een dergelijk voorbeeld van naamsverwarringen? Wordt wel Parijs door het Marsveld aangeduid, Weenen door den Prater, Berlijn door den Thiergarten, Madrid door het Prado, of ook, in Schotland zelf, de stad Perth, door van den noord- of ooster-Inch, of de stad Glasgow, door van de groene vlakte te spreken? Hoe dan toch is dit met opzigt tot Gretna-Green gebeurd? - Ik heb reeds gemeld, hoe joseph paisley zich op eene hoogte, midden in eene gemeenteweide, een huis gebouwd heeft: deze hoogte droeg, gelijk ik mede gezegd heb, den naam, en draagt dien ook nog, van den Megg-heuvel; doch

{==131==} {>>pagina-aanduiding<<}
was hij te onbeduidend, om ergens anders, dan in de onmiddelbare nabuurschap, bekend te zijn. Maar door de weide van Gretna liep een sterk bezochte rijweg, en daardoor was die weide ook zelfs aan de Engelsche zijde der grenzen niet onbekend. Dit wist joseph paisley, en evenzeer wist hij, van hoeveel gewigt het voor hem was, de ligging zijner woning die genen, welke zijne dienst mogten behoeven, naauwkeurig aan te duiden; derhalve noemde hij dezelve steeds, bij monde en schriftelijk, Gretna-Green. Zoodanig heette de plaats dan ook weldra in geheel de nabuurschap, en deze naam is tot op den huidigen dag daaraan bijgebleven. Tegenwoordig is van joseph paisley's huis geen spoor meer voorhanden; maar de gemeenteweide heet nog altijd Gretna-Green, en deze naam herinnert bij voortduring aan den eersten speculant, die in het oude Schotsche statuut, met betrekking tot de huwelijken, zulk eene rijke goudmijn heeft weten te vinden. Zijn nu misschien met den tijd het denkbeeld dezer speculatie en de naam der plaats, waar zij het eerst gedreven werd, zoozeer onafscheidbaar geworden, dat het eene niet meer van het andere af te zonderen is? Dit moet wel het geval zijn, indien men begrijpen zal, waarom noch van Greatney noch van Springfield gewag gemaakt wordt, wanneer men van de Schotsche huwelijkssluiters spreekt.
Paisley had, in het jaar 1790, het ongeluk, zijn huis, met alwat daarin was, door eenen fellen brand te verliezen. De oude vrouwen beweerden, dat de kaboutermannetjes het huis in brand gestoken hadden, omdat het op den heuvel gebouwd was, waar de heks megg hare heillooze duivelskunsten gedreven had; en de geestelijkheid zag in het geval eene straf des Hemels voor den roof, door paisley aan de regten der kerk begaan. Paisley, daarentegen, zwoer, dat het kerspel iemand opgeruid moest hebben, om hem het huis boven zijn hoofd in brand te steken. De verstandiger buren, eindelijk, hielden het er voor, dat de brand veroorzaakt geworden was door de onachtzaamheid van een verliefd paar, hetwelk de kastelein van Gretna-Green den vorigen dag getrouwd, vervolgens gehuisvest, en dat ook zijnen dood in de vlammen gevonden had. Wat er van de zaak geweest moge zijn, paisley redde, met zijne vrouw en dienstmaagd, ter naauwernood het leven, en trok vervolgens, met het weinige huisraad, dat hij had kunnen bergen, naar Springfield. Aldaar werd hij door een' vriend uit zijne jeugd, daniel

{==132==} {>>pagina-aanduiding<<}
of david laing, van wien wij reeds gewag gemaakt hebben, en die meer bekend was onder den naam van den ouden hoefsmid, opgenomen. Bij dezen vriend genoot hij een jaar lang gastvrijheid; na welken tijd hij, dank zij het voordeel, hetwelk hij uit zijnen heerlijken tak van nijverheid trok, in staat was, zich een eigen huis te Springfield aan te schaffen. Sedert is hij, steeds trouwende en steeds met de geestelijkheid in strijd, aldaar blijven wonen. In het jaar 1814 stierf hij, naar de verklaring der geestelijken, den dood van eenen verdoemde; naar die zijner nicht, welke hem in zijne laatste oogenblikken bijstond, den dood van eenen heilige. De man van deze nicht zette nu de trouwäffaire voort, en oefent dezelve nog steeds in hetzelfde huis, waarin ook niets veranderd geworden is sedert paisley het betrok, om daarin zijne huwelijksregisters te houden en onder de hand tabak en brandewijn te verkoopen.
Paisley's vriend, de oude hoefsmid, had, gedurende den tijd, dat zijn schoolkameraad met hem onder één dak leefde, smaak aan tabak, smaak aan brandewijn, en wel inzonderheid smaak aan het trouwen op Schotsche manier gekregen. Meer dan eenmaal had hij reeds, wanneer de goede paisley wat te diep in het glas gekeken had, en niet in staat was, om tegenover hen, die zijne ambtsdienst verlangden, een voegzaam evenwigt te houden, deszelfs rol op zich genomen en goed ten einde gespeeld. Zoo had hij zich eene soort van praktikale bekwaamheid daarin verworven, en verstond hij zich weldra even goed op het klinken van huwelijken, als op dat van hoefbeslag. Toen nu paisley hem verliet, geloofde hij geene schennis aan de vriendschap te begaan, met voor eigene rekening het ambt van huwelijkssluiter, dat hij zulk eene schoone gelegenheid gehad had, door voorbeeld en oefening, theoretisch en praktisch aan te leeren, te blijven voortzetten. Op deze wijze opende zich het nieuwe etablissement, in mededinging met dat van den vroegeren bewoner van Gretna-Green. Ondertusschen stoorde dit de goede verstandhouding der beide vrienden in geenen deele; veeleer had het gemeenschappelijke van hun bedrijf hen nog naauwer aan elkander verbonden. Men heeft mij te Springfield van eene opmerkelijke overeenkomst gesproken, die tusschen de beide vrienden gesloten, met hunne onderteekening bekrachtigd zou zijn, en tegen welke zij, volgens onpartijdige getuigenissen, niet meer dan twee- of driemaal

{==133==} {>>pagina-aanduiding<<}
in het jaar gezondigd hebben. Het eerste artikel stelde eene wederzijdsche en onverbrekelijke vriendschap in. In het tweede beloofde en verbond zich elk der contraktanten, zijnen vriend en confrater gratis te zullen vervangen, en de trouwing voor hem te zullen waarnemen, telken male dat hij buiten staat mogt zijn die zelf te verrigten. Het derde artikel behelsde voor beide de partijen het plegtige beding, zich niet meer dan om den anderen dag dronken te zullen drinken, ten einde ten minste één hunner steeds in staat mogt blijven, om de voorkomende huwelijkssluitingen te volbrengen. De twee of drie jaarlijksche schendingen van het contrakt hebben steeds alleen dit artikel betroffen; in al het overige is de zoo voorbeeldelooze vriendschap nooit gestoord geworden. Het Schotsche grensland bezat, in de twee koppelaars van Springfield, eenen waren orestes en pylades. Nimmer rees de geringste schaduw van wangunst tusschen deze twee mannen, die welgemoed nevens elkander hunnen weg bewandelden, terwijl zij, volgens de termen van hun contrakt, in groote teugen hunnen tabak rookten en hunnen brandewijn dronken. Zoo duurde dit een' geruimen tijd voort; maar alles op deze aarde neemt een einde, het goede zoo wel als het kwade: de zoo liefelijke en zoo volkomene eensgezindheid werd door den dood van joseph paisley verbroken.
Door eenen onverklaarbaren zamenloop der dingen, of door eene teêrgevoeligheid, welke men bij eenen hoefsmid niet gezocht zou hebben, stierf de oude david of daniel laing op denzelfden dag, slechts weinige uren later dan men zijnen ouden vriend ter aarde besteld had. Dit voorval maakte nogtans op de verbeeldingskracht der anderzins, gelijk de meeste Schotten, zoo bijgeloovige inwoners van Springfield geenen indruk. Een oud man uit de gemeente verzekerde mij, dat men overtuigd was, hoe de beide vrienden eenen natuurlijken dood gestorven waren; want men had hunne lijken gezien en hunne begrafenis bijgewoond. ‘Of het moest geweest zijn,’ voegde hij er bij, terwijl hij zijne blaauwlakensche muts afnam en ootmoedig de handen vouwde, ‘dat wij allen verblind en begoocheld waren; of dat misschien (God behoede ons!) de verandering der dooden na de begraving der lijken heeft plaats gegrepen.’ Weinige weken na het ten grave brengen van den ouden hoefsmid verspreidde zich inderdaad het gerucht, dat zijn dood, als ook die van den tabakshandelaar, door geheimzinnige en volstrekt onver-
{==134==} {>>pagina-aanduiding<<}
klaarbare omstandigheden verzeld gegaan was; dat de predikant der parochie de twee lijken weder had doen opgraven, en dat men nu in de kisten het overschot van halfvergane honden had gevonden; in die van joseph paisley dat van een' keeshond, en in die van david laing van eenen poedel, beide zwart. Hetzij nu overigens david of daniel laing als eerlijk man en als een goed Christen gestorven en begraven, dan wel door den Booze gehaald zij, de vermaarde huwelijkssmid stierf ongehuwd en zijn huis ging in vreemde handen over. De nieuwe bezitter liet zich door de wonderlijke sprookjes betrekkelijk zijnen voorganger, die steeds meer geloof vonden, zoo weinig angst aanjagen, dat ik hem bij mijn bezoek te
Springfield lustig op het aanbeeld zijner smidse vond loshameren, boven welke een vierkant schild zijnen naam, joseph sowerby, vertoonde. Hij is de huwelijksknooper, die thans het meest in naam staat, en bij welken de verliefde paren der drie Koningrijken zich bij voorkeur vervoegen.
Ofschoon de vier trouw-etablissementen aan de Schotsche grenzen, met betrekking tot het zwierige en comfortable, onderling zeer verscheiden zijn, gelijken zij nogtans opzigtelijk derzelver werkelijke en materiéle bestemming alle naar elkander. Het eene zoo wel als het andere is van logeerkamers voorzien; dat van Gretna-Hall heeft er zes, die van den tolgaarder, van elliot en van sowerby elk ééne.
De geleerdheid en het vernuft, waaraan deze nederige daken verblijf hebben verleend, hebben aldaar overal sporen achtergelaten, vooral op muren en vensterglazen, waar opschriften, deviezen, zinnebeelden van allerlei aard getuigenis dragen van de stemming dergenen, aan welke zij hunnen oorsprong verschuldigd zijn. Op meer dan ééne plaats leest men de vereerendste lofspraken op den heer des huizes. Het is inderdaad het merkwaardigste album, na de registers zelve, waarin de namen der gehuwden en der getuigen opgeteekend zijn, dat men zien kan. Het valt echter, bij de strenge bescheidenheid dergenen, die deze registers houden, moeijelijk, dezelve te zien te krijgen.
Eindelijk houdt ook nog ieder koppelaar er eenen adjunct op na, voor het geval, dat hij door het een of ander verhinderd mogt worden de trouw zelf te sluiten. Zoo heeft zich de brugtolgaarder aan de Sark eenen kleedermaker, de hospes te Gretna-Hall zijnen zoon, elliot eenen schoen-
{==135==} {>>pagina-aanduiding<<}
maker en sowerby zijnen leerjongen als plaatsvervanger toegevoegd. Dit is eene schikking, waarbij al de partijen winnen: de trouwbazen behouden hunne klandizie; de plaatsbekleeders hebben aanspraak op een deel van het honorarium, en vervolgde gelieven ontgaan op deze wijze menigmaal een onherstelbaar verlies, dat namelijk der weinige minuten, die hun soms overblijven, wanneer hun een jaloersche medeminnaar, onbuigzame voogd of meêdoogenlooze vader op de hielen zit. Daarbij is de echt ten aanzien der wet even regtmatig, of de verklaring der betrokkenen voor eenen tollenaar of voor eenen snijder, voor eenen smid of diens leerjongen afgelegd is. Deze vervolkomening is eerst onlangs ingevoerd geworden. Te voren liet de huwelijkssluiter, wanneer hij afwezig was, of door ziekte in het uitoefenen zijner ambtsverrigting verhinderd werd, zich eenvoudig vervangen door den koetsier of den postiljon, die het te verbinden paar bij hem gebragt had.
Met betrekking tot zulk eene vervanging gebeurde het eens, dat eene Engelsche dame in een' der getuigen, die geroepen waren om de echtverklaring aan te hooren, welke zij voor den tolgaarder aan de Sark aflegde, haren gewezen koetsier herkende. Zij zag dezen getuige met onrustige schaamte aan, en riep toen, eenige stappen terugtredende: ‘Neen, nooit in tegenwoordigheid van dat mensch!’ Niets kon haar bewegen, te gedoogen, dat een man, die als koetsier in hare dienst gestaan had, getuige bij hare huwelijksvereeniging zijn zou; niets, zelfs niet het bidden van den geen, dien zij weldra gemaal wilde noemen. ‘Dan, Miss, kunt gij eenen snijder nemen, wanneer die u beter bevalt,’ zei de postiljon wiens gekwetste eigenliefde in den persoon van den koetsier thans de overhand kreeg boven den eerbied voor een' der doorluchtigste namen van Grootbrittanje, en die tusschen hem en eenen kleedermaker geenszins zulk eene wijde kloof zag, als wij tusschen eenen koning en eenen bedelaar erkennen. ‘Ja, laat het dan een snijder zijn!’ hernam de dame. Het toeval wilde, dat juist een kleedermaker bij de hand was. Deze gedroeg zich nu zoo gepast en geschikt, dat de tolgaarder hem tot zijnen vasten plaatsvervanger aannam. Thans zorgden ook de hoofden der drie andere etablissementen, naar het hun door hunnen ambtgenoot gegeven voorbeeld, om, gelijk wij gezegd hebben, insgelijks stedehouders aan te nemen.

{==136==} {>>pagina-aanduiding<<}

Bij de geheimhouding, welke de huwelijkssluiters betrekkelijk hunne registers in acht nemen, is het niet mogelijk, het getal der echtverbindtenissen, die jaarlijks in de vier etablissementen gesloten worden, naauwkeurig op te geven; evenwel zal men denkelijk niet ver van de waarheid zijn, wanneer men aanneemt, dat, het eene jaar door het andere gerekend, 800 paren 's jaars aldaar vereenigd worden.
Wat het honorarium dier koppelaars betreft, hieromtrent bestaat er geene vaste bepaling. De genen, die met rijtuig komen, moeten, minst genomen, twee guinjes betalen; terwijl arme drommels voor de waarde van eenige glazen ale of whiskey getrouwd worden.




Bijgeloof bij de Turken.

De Turken zijn vol bijgeloof, en zulks des te meer, daar de regering, door openlijk en plegtig gegeven voorbeeld, hiertoe medewerkt. (*) Dit bijgeloof is reeds van Tartaarschen oorsprong, en de Turken hebben het, op hunne veroveringstogten, in elk der landen, die zij onderwierpen, nog vermeerderd. Hunne krijgslegers rukken niet voorwaarts, hunne vloten ligten het anker niet, of alvorens moet de horoskoop opgemaakt en de voorspelling gunstig geweest zijn. Bij alle slechts min of meer buitengewone ondernemingen, moet de Sultan alvorens zijne sterrewigchelaars over het Echerof-saaf, of heilspellend oogenblik, raadplegen. Alle Turken gelooven stijf en sterk, dat sommige lieden geluk en andere daartegen ongeluk aanbrengen. De laatsten noemen zij Ogursuz, de eersten Ogurlu. Wee den Ogursuz, die langs eene straat komt, waar juist een plegtige feeststoet in aantogt is! Bezwaarlijk zal hij het lot ontkomen, van op staanden voet doodgeslagen te worden. Edelgesteenten oefenen mede eenen grooten invloed op hen, die ze dragen. Aan den smaragd en den faffier schrijven zij veel kwaads toe; veel goeds daarentegen aan den diamant, lapis lazuli, robijn, jaspis en karniool, maar vooral aan den turkoois: al deze steenen be-
{==137==} {>>pagina-aanduiding<<}
schermen tegen het booze oog. Een paard met eene witte vlek voor den kop is volstrekt onheilbrengend; al ware het ook nog zoo schoon, zoo deugt het, in de oogen der Turken, niets. Zorgvuldig hoedt men zich, zijn zegel door eenen man te doen snijden, van wien beweerd wordt, dat hij onder een boos gesternte geboren is;
liever doet men het door eenen anderen vervaardigen, die veel minder bekwaam is, zoo hij maar den naam heeft, dat zijne werkstukken méiménetlu, dat is heilbrengend, zijn. Onder de hoofdtoonen der Perzische muzijk is er een, dien de Turken nimmer laten hooren; want zij zijn vast overtuigd, dat het ongeluk zou aanbrengen, wanneer een stuk uit dezen toon gezongen wierd.
De Santons staan bij de Turken in grooten eerbied, zoo zij hun handwerk slechts behendig weten te drijven en de zwakken goed bij den neus te leiden. Men noemt hen Evliyas of Heiligen. Er is niets zoo dom en ongerijmd, of het vindt ingang en geloof, wanneer deze lieden het zeggen en verzekeren. Alle voorname en in hooge posten geplaatste personen hebben eigene Santons, en vragen hen dikwijls om raad. Zij gebruiken ze ook, om het volk zand in de oogen te strooijen. De beroemde yussuf-Aga, Intendant bij de moeder van Sultan selim, kocht, op raad van zijnen Santon, een aantal levensjaren van zijne vleijers, tegen verschillende prijzen, voor zich op. Van deze koopen werden plegtige contracten opgemaakt en door kooper, verkooper en getuigen onderteekend, en zoo meende dan yussuf-Aga zich in het zekere bezit van vierhonderd jaren levens gesteld te hebben! Drie jaren daarna werd hij gewurgd, en alstoen vond men onder zijne papieren het contract over zijn lange leven. Ik zelf (zegt de schrijver van dit berigt) heb het stuk gelezen.
De tegenwoordige Sultan liep in het jaar 1812 gevaar, troon en leven te verliezen, vermits de Janitsaren bemerkt hadden, dat hij hen afschaffen en vernietigen wilde. Om hen in ontzag te houden en van het ontdekte spoor te leiden, deed hij zekeren grijsaard, ebn-suond geheeten, die in den naam stond een zeer groot Heilige te zijn, van Jeruzalem naar Konstantinopel komen. De Ministers der Porte en de Grootädmiraal huchren-Pacha droegen kennis van des Sultans geheime bedoeling, en deden ongehoorde dingen onder het volk verspreiden nopens de wonderen, welke de

{==138==} {>>pagina-aanduiding<<}
Heilige op zijnen weg verrigt had. De Turken in de hoosdstad waren hem met ongeduld wachtende, vooral de blinden en de lammen. Eindelijk kwam hij aan. Al de Ministers der Porte, de grootwaardigheid-bekleeders van het Serail en de Ulemas of wetgeleerden gingen hem bezoeken, opdat hij van zijne heiligheid iets op hen mogt laten uitstroomen. De Sultan zelf begaf zich incognito mede derwaarts, onderhield zich langen tijd met hem, en, toen hij weder heengaan wilde, hing de alwetende Heilige hem eene hirka om, dat is eene soort van mantel, gelijk mahomed gedragen had. De Sultan scheen hierover verrukt van vreugde, en deed verspreiden, dat de Heilige hem eene lange en gelukkige regering beloofd had. Deze ebn-suond was een doortrapte schelm, maar listig, en daarbij ook een bekwame buikspreker, welke kunst hem zeer te pas kwam, en waaruit hij groot voordeel trok. De vader van den Groot-Mufti, zelf een voornaam geestelijke, hield eens bij mij aan, hem naar ebn-suond te verzellen. ‘Kom met mij,’ zeide hij; ‘de Heilige zal u gewis goed ontvangen, en u eene plaats nevens den Grootvizier en den Grootädmiraal aanwijzen, die hem dagelijks incognito bezoeken en bij hem rang en magt ter zijde leggen.’ Deze gevaarlijke gelijkheid werd echter geen lokaas voor mijne eigenliefde, en ik nam den mij gedanen voorslag niet aan.
In Turkije is het in vele gevallen voordeeliger en veiliger, krankzinnig, dan wijs en verstandig te zijn. Hoe sterker en heviger de zinneloosheid is, des te meer wordt zij er vercerd. Verstand beschouwen de Turken als eene menschelijke berekening, die eene toekomst ten voorwerp heeft, welke zich niet laat bepalen; krankzinnigheid, daarentegen, spreekt als tolk der Goddelijke wijsheid, die alle werelden en het onmetelijke aller tijden omvat. De krankzinnigen splitsen zich bij hen in twee soorten: sommigen worden ondersteld tot voorspelling van het goede, anderen tot voorspelling van hee kwade ingevingen te ontvangen. De eersten worden als de onmiddelbare tolken der Goddelijke barmhartigheid beschouwd, en derhalve overal met bijzondere welwillendheid opgenomen; de anderen komen den Turken voor, de werktuigen der Goddelijke gramschap te zijn; men vreest, maar spaart en vermijdt hen; hun persoon is onschendbaar, en zelfs hunne ergerlijkste handelingen worden geduld; men verfoeit wel hunne lasteringen tegen God en Godsdienst, maar men straft hen

{==139==} {>>pagina-aanduiding<<}
daarvoor niet, zoo als aan anderen te beurt zou vallen, die in zulk een geval de volkswoede niet ontgaan zouden; want volgens het algemeen gevoelen zendt de Godheid zelve deze lieden, als geesels des menschdoms. Deze gelukkige staat der verstandeloozen wordt niet zelden door arglist tot hare oogmerken misbruikt: lieden, die in hunne jeugd niets gedaan noch geleerd en in hunnen ouderdom geen middel van bestaan hebben, zijn soms schrander genoeg om zich gek te veinzen; eene rol, waarbij zij, zoo zij die slechts met voorzigtigheid spelen, bijzonder goed staan.
Het bijgeloof der Turken heeft nogtans eene zeer goede zijde; want aan hetzelve hebben wij het behoud van menig gebouw uit de oudheid te danken. Wat aan de dweepzucht der Christenen uit de eerste eeuwen onzer jaartelling, aan de barbaarschheid van Slavonische horden, aan de woede der Kruisvaarders uit het Westen, wat naderhand aan de vernielende handen van Venetianen, Genuezen en Lord elgin ontkomen is, heeft het bijgeloof der Sarracenen bewaard; want zij stonden in de vaste overtuiging, dat ieder oud gebouw of gedenkteeken zijnen bijzonderen Beschermgeest had; eene liefelijke gedachte, die misschien op de plaats zelve uit de Grieksche sabelleer overgebleven of ook eene onwillekeurig aan het Grieksche genie toegebragte hulde is. Met de Godsdienst hebben de Turken tevens ook dit geloof van de Sarracenen overgenomen, en munten ten aanzien hunner eerbiedige sparing der Grieksche oudheden nu nog verre boven vele vreemden, bewoners van beschaafde landen, uit; vooral boven de kunstverwoestende Engelschen, die er zich niet om bekreunen, of zij een schoon Korinthisch kapiteel, een standbeeld of eene vaas aan stukken slaan, als zij daarvan slechts een stuk naar huis kunnen slepen. Toen Lord elgin het fries van het Pantheon deed uitbreken, en de heerlijk behouwene marmersteenen somwijlen met donderend geluid op den grond ploften, stond de Pacha van Athene mismoedig daarnevens, nam van tijd tot tijd de pijp uit den mond, en droogde zich de oogen: wie was hier de barbaar? Dan, ofschoon de Turken de oudheden niet vernielen, doen zij ook niets om dezelve te behouden; zij beschutten ze niet voor wind en weder. In alle landen, waar geene
dweepzieke Christenen verwoestend de overhand gehad hebben, staan nog geheele verlatene steden vol standbeelden, door geene menschenhand aangeroerd, als zwijgende, maar door hun daar-
{==140==} {>>pagina-aanduiding<<}
zijn sprekende getuigen van eenen tijd vol kunst, genie, nijverheid en pracht. De provinciën aan deze zijde van den Taurus, die ik alle doorgereisd heb, verdienen wel inzonderheid de aandacht van kundige Europesche reizigers. Zoo b.v. bevat de groote provincie Paphlagonië, bij de Turken Ifloni, verscheidene verlatene steden, welker gebouwen, met derzelver zuilen, basreliefs en beeldhouwwerk, nog staan, alsof de inwoners zoo aanstonds terug zullen komen; heerlijke gedenkteekenen van de pracht der Kappadocische Koningen en der Romeinsche Keizers.






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 24.)

Iets over de menigvuldigheid der Zelfmoorden.

De quel droit vient-on raconter la vie et la mort de ces infortunés? S'ils sont morts pour éviter le déshonneur, pourquoi donc les déshonorer? Pourquoi trahir des mystères qui se sont enveloppés d'un linceul?

anonymus.
Zuchtende en geheel ontstemd schoof ik het Parijsche nieuwspapier, dat mij eenigen tijd had bezig gehouden, ter zijde, stond op, en verliet het over de Pont Neuf zich bevindende Café de l'Ecole, mijne schreden huiswaarts wendende. Het getal der slagtoffers van zelfmoord was niet verminderd; ook deze dag voerde een ongelukkig cijfer met zich. Die verstandsverbijstering en dolle waanzinnigheid blijft nog bij voortduring in Parijs niet alleen, maar ook in Frankrijks provinciën woeden. Zijn dan Godsdienst en Wijsbegeerte, deze twee zusters der weldadigheid, die aan de sponde der ongelukkigen waken en balsem in de wonden des levens gieten, geheel miskend en verstooten, en hebben zij zuchtende plaats gemaakt voor de sombere wanhoop, die den zelfmoord begeleidt?...
Een aantal verbijsterden stort zich van de bruggen in de Seine; en niet ten onregte zegt een dagblad, dat zelfmoord

{==141==} {>>pagina-aanduiding<<}
in den loop des jaars meer buskruid heeft verbruikt dan de jagt; dat de dood door stikking (asphyxie) de houtskool heeft verminderd, en dat de vierde bladzijde der groote Journalen niet meer toereikend is tot het registermatig opsommen van hen, die zichzelven aan het leven durfden tasten.
Ongelukkigen! de folteringen van uw verscheiden zijn dan nog niet genoeg; de drukpers sleurt uw cadaver voort en stelt het ten toon; de roman, die het heeft gedood, vloeit uit de pen der dagbladschrijvers; het pistool van dezen wed geladen door het spel; eene ongelukkige liefde van gene ontstak het met houtskool gevulde komfoor, en de wereld moet weten, wat de een en de ander vóór hun sterven hadden verloren. Waar, vroeg ik mijzelven, de redenen en oorzaken van die schrikbarende veelvuldigheid der zelfmoorden te zoeken? Zouden wij niet met regt, althans voor een groot gedeelte, die dagbladen, waarvan ik weinige oogenblikken geleden er een droevig van mij wierp, kunnen beschuldigen, die, met eene ware wreedheid, zoo vele namen en zoo vele akelige bijzonderheden van eenen dood, door elk deugdzaam mensch versoeid, der wereld kenbaar maken, alleen met het doel, om de gevoeligheid der lezers door tragische schokken in beweging te brengen, daardoor belangrijk te schijnen, en wel voornamelijk door dit alles een grooter debiet te erlangen?
De neiging tot zelfmoord, aan welke oorzaak men dezelve in de eerste plaats toeschrijve, is besmettelijker, dan men over het algemeen wel denken zou. Zij plant zich dikwijls voort door eene soort van navolging, even als zulks met verscheidene andere zenuwaandoeningen het geval is. Vandaar het noodlottige der uitgebreide verslagen van zelfmoorden, door de nieuwspapieren gegeven. Zij maken de verbeelding gemeenzaam met het denkbeeld eens vrijwilligen doods, geven zelfs menigmaal de middelen tot het ten uitvoer brengen aan de hand, en vervoeren zeer dikwijls tot de daad zelve hen, die door het voorbeeld onwillekeurig worden medegesleept. De zelfmoord neemt soms een' epidemischen vorm aan. Van dit zonderling verschijnsel levert de Geschiedenis menig voorbeeld. Bij plutarchus leest men, dat de jonge vrouwen en meisjes van Milete zich gedurende zekeren tijd in groot getal en als om strijd ophingen, wanhopig zijnde over het gemis harer echtgenooten, minnaars of broeders, die bijna allen ten strijde waren geto-
{==142==} {>>pagina-aanduiding<<}
gen. Onder de regering der ptolemaeën werd eene menigte toehoorders door de welsprekendheid van een' Stoïcijnschen wijsgeer, die eene apologie of lofrede op den zelsmoord te Alexandrië hield, weggesleept, en gaf zichzelve vrijwillig den dood. Sydenham verhaalt, dat er in de maand Junij 1697 te Mansfield, zonder bekende oorzaak, eene menigte zelfmoorden plaats had. Hetzelfde gebeurde in den zomer van 1811 te Stuttgard, in 1806 te Rouaan. Esquirol, die deze voorbeelden bijbrengt, (Dictionnaire des sciences médicales) verhaalt ook, dat er in het jaar 1793 te Versailles 1300 zelfmoorden plaats grepen; een ontzettend getal, vooral met betrekking tot de bevolking dier stad. In de Geschiedenis zou men meer andere
voorbeelden van dien aard kunnen vinden, welke bewijzen, dat de zelsmoord, alhoewel gewoonlijk eene daad op zichzelve staande, en door bloot individuéle of persoonlijke omstandigheden voortgebragt zijnde, somwijlen, door den invloed van meer of min kenbare oorzaken, zoo menigvuldig kan zijn, dat de Schrijvers dien met eene epidemische ziekte gelijkstelden.
De zelfmoorden, die thans plaats grijpen, zijn echter niet zoo talrijk, om aan het bestaan eener werkelijke epidemie, zoo als wij er opsomden, te gelooven. Zij zijn wijders, althans voor zoo verre men kan nagaan, door zeer verschillende oorzaken voortgebragt; terwijl de epidemiën, waarvan de Geschiedenis gewag maakt, grootendeels van eene algemeene oorzaak afhingen, als daar zijn: ongelukkige omstandigheden van een geheel volk; dwingelandij; Godsdienstbegrippen, enz. Zulks neemt echter niet weg, dat de vermenigvuldiging der zelfmoorden heden ten dage doet denken aan gewigtige veranderingen, die in het geestelijke en zedelijke leven hebben plaats gegrepen, en eenen belangrijken invloed oefenen op den gewonen loop der hartstogten en denkbeelden. En waarom zouden wij niet even goed zulk eene omwenteling in den zedelijken toestand der menschen van een land of stad of provincie mogen onderstellen, als wij er zeker van zijn, dat eenige algemeene voorwaarden of invloeden het ligchaam, gedurende een' gegeven tijd, aan de eene ziekte meer dan aan de andere blootstellen? De opsporing dier veranderingen is echter zeer moeijelijk. Het is buiten kijf, dat elke zelfmoord zijne bijzondere en meestal bekende oorzaak heeft. In vele gevallen is hij niets dan het gevolg van razernij, van hypochondrie, enz. Menigvuldiger is hij

{==143==} {>>pagina-aanduiding<<}
eene wanhopige daad, door plotselingen tegenspoed, de vrees voor schande en onteering, eene ongelukkige liefde ondernomen. Deze oorzaken zijn in de meeste gevallen bekend. Maar waardoor en waarom werken zij niet met dezelsde hevigheid ten allen tijde? De omstandigheden, die aanleiding tot zelfmoord kunnen geven, zijn nagenoeg bij alle beschaafde natiën dezelfde. Ten allen tijde en in alle landen zijn er ongelukkige en bedorvene spelers; bedrogene minnaars en minnaressen; eerzuchtigen, die gevoelig gekrenkt werden; noodlottige en wanhopige slagen, door de fortuin toegebragt, of wel door eigene schuld daargesteld: maar waarom wordt een vrijwillige dood nu eens meer, dan eens minder algemeen als het eenige redmiddel beschouwd? Onder de heerschappij der Romeinsche Keizers, in het tijdvak der ontbinding van het Keizerrijk, beroofden de meest verlichte Romeinen zichzelven, met eene ligtvaardigheid, die ons nog verbaast, van het leven. De weloverdachte, beredeneerde zelfmoord werd toenmaals als eene groote en deugdzame daad beschouwd; hij was nagenoeg de gewone dood der Stoïcynen, en naauwelijks kon men begrijpen, hoe een eerlijk man en een burger van den Staat anders sterven kon! Na de verovering van Mexico en Peru door de Spanjaarden, en de omverwerping van de Godsdienst en de wetten dier landen, stierven duizenden wanhopige Mexicanen en Peruanen door zelfmoord. Maar niet altijd hebben de ongelukkige omstandigheden van een volk, de overheersching en dwang dezelfde uitwerkselen. Andere volken, die in dezelfde omstandigheden verkeeren, dragen het juk, of verzetten zich met kracht, of wijken naar andere landen. De 1300 zelfmoorden te Versailles in 1793 vinden hunnen grond in de tijdsomstandigheden; maar waarom leverden andere steden van Frankrijk niet hetzelsde verschijnsel op? want zelfs
te Parijs overtrof het aantal der zelfmoorden, gedurende het republikeinsche schrikbewind, het gewone cijfer niet. Vanwaar zulke verschillende uitkomsten onder zulke overeenkomstige voorwaarden? Noch de Geschiedenis, noch statistieke berekeningen zullen dit immer kunnen ontraadselen. - De geneigdheid tot zelfmoord schijnt dus, buiten en behalve de uitwendige oorzaken, waaraan men denzelven kan toeschrijven, nog onderworpen te zijn aan den eenen of anderen geheimen en geheel elgenaardigen invloed. Wij gelooven met een' Fransch' Schrijver, dat de neiging, de aandrift, de zucht

{==144==} {>>pagina-aanduiding<<}
tot navolging eene eerste plaats bekleedt in het ontstaan van dien invloed. Deze zucht tot het herhalen der physieke verrigtingen of der morele indrukken is onafscheidelijk aan het organismus, aan de bewerktuiging van den mensch en het dier verbonden; zij is een der meest werkdadige drijfveren tot gezelligheid.
De uitwendige oorzaken, die aanleiding tot het denkbeeld van zelfmoord kunnen geven, zijn thans in Frankrijk, en vooral in deszelfs brandpunt Parijs, zeer menigvuldig. De groote ontwikkeling en verfijning der beschaving; het stijgen en plotseling dalen van de gunsten der fortuin; de botsingen van onderscheidene belangen; de herhaalde staatkundige schokken onderhouden eene buitengewone zedelijke spanning. Te Parijs en in geheel Frankrijk gaat het leven niet rustig en regelmatig zijnen gang; het stort en bruist als een waterval; al de uitersten ontmoeten en schokken er elkander; alle betrekkingen, die het ontwikkelen en uitbreiden der werkzaamheid van den menschelijken geest vorderen, wil men als op vleugelen en door eenen sprong bereiken; eer, rijkdom, magt, roem, vermaardheid schijnen voor de menigte mededingers zonder waarde, wanneer zij door inspanning en in het zweet des aanschijns moeten verworven worden; men wil dezelve als bij verrassing en door een' stouten stap bemagtigen, met een' enkelen sprong een' vervaarlijken afstand achter zich laten, eenen afgrond plaatsen tusschen het gisteren en morgen, en daarvoor waagt men de kans van alles of niets. Is het wel te verwonderen, dat onder zulk een schrikkelijk amalgama de meerderheid achterblijft en de kleine minderheid, triomferende, even spoedig daalt als zij gestegen is? Door dit alles worden misrekeningen, teleurstellingen, berouw, wanhoop, diepe zielswonden, en ten gevolge van deze eene walging van en tegenzin in het leven geboren. Bij deze meest algemeene oorzaken der vermenigvuldiging van zelfmoord moet nog, naar mijn inzien, gebragt worden de schaamtelooze en het gevoel tegennatuurlijk schokkende tafereelen, die in de schouwburgen vertoond worden: het zijn tafereelen en beelden van misdaad zonder straf, van menschelijke ellende zonder troost en zedelijk tegenwigt. Voeg daarbij de wonderlijke, overdrevene en door eene
bastaardwijsbegeerte besmette letterkundige voortbrengselen, die tegen de maatschappij, tegen het huiselijk leven, tegen menschelijke instellingen, tegen alles aandruischen, wat den mensch

{==145==} {>>pagina-aanduiding<<}
pligten voorschrijft, wier uitoefening de deugd is; letterkundige voortbrengselen, die de wraakzuchtige ponjaardsteken in eere brengen, aflaat geven aan den held, die eigenlijk een duivel in menschelijke gedaante is, en geen genie kennen dan zulk een, hetwelk vergiften, dolken, pistolen als kinderspeelgoed beschouwt. (Wij zeggen daarom echter niet, dat alle letterkundige voortbrengselen van het hedendaagsche Frankrijk dien stempel dragen.) Door deze verschillende oorzaken (*) ontstaan de eerste kiemen van den zelfmoord, die zich weldra ontwikkelen en huivering wekkende vruchten dragen. Daartoe is dikwerf niet veel meer noodig dan eenige indrukmakende voorbeelden, die door de duizendstemmige drukpers herhaald, en, met al derzelver treffende omstandigheden, de reeds voorbeschikte verbeelding overmeesteren en haar een' eindpaal aanbieden voor al derzelver kwellingen. ‘Deze was ongelukkig; hij heeft zich doodgeschoten; en waarom zou ik, ik, die zoo veel lijde, niet hetzelfde doen? Ben ik in minder wanhopige omstandigheden dan hij? Heb ik niet dezelfde redenen om het leven te verachten?’ - Ziedaar de eerste schakel van een betoog, door het voorbeeld daargesteld; en deze logica voert weldra tot de daad. Wilt gij er een voorbeeld van? Het is slechts weinige dagen oud (19 of 20 Julij 1834). Twee jongelieden hadden het geluk, de oprigting eener zaak van koophandel met het beste gevolg bekroond te zien; dezelve bloeide boven verwachting. Een van hen, de jongste, men weet volstrekt niet waarom, jaagt zich een' kogel door den kop. Eene week daarna herhaalt de
tweede dezelfde schrikkelijke daad, tot zelfs in de kleinste bijzonderheden der uitvoering het voorbeeld van den eersten volgende. - Zoo kan men zeggen, dat er heden bijna geen zelfmoord plaats grijpt, die niet door een of meerdere van denzelfden aard en op dezelfde wijze wordt gevolgd.
Zonder twijfel bestaan er bijzondere oorzaken voor de menigvuldigheid der heden ten dage gepleegde zelfmoorden; maar wij houden het er voor, dat deze veel minder algemeen

{==146==} {>>pagina-aanduiding<<}
zouden zijn, indien de voorbeelden zoo veel mogelijk werden geheim gehouden. Waarom belet het Gouvernement het publiekmaken der zelfmoorden door middel van de drukpers niet? Of zouden misschien dezelfde redenen voor het bekendmaken derzelven bestaan, als die, welke blijkbaar werden, toen de Cholera in Parijs heerschte? Het is bekend, dat vrees voor deze ziekte derzelver ontwikkeling begunstigt. Teregt zou men vermoed hebben, dat de maatregelen in eene stad als Parijs, waar overigens de Geneeskundige Staatsregeling, althans voor zoo verre zulks in eene groote stad mogelijk is, op eene goede schaal gebragt is, bij eene ziekte als de Cholera, doeltreffend zouden geweest zijn. Het was er echter verre af. De angst der inwoners nam toe door de voortdurende vertooning der groote wagens voor de dooden, die, van rondom met zwart omhangen en gesloten, dikwerf niet meer dan 13 of 14 lijken bevatteden, maar door hunne vervaarlijke grootte altijd het denkbeeld deden ontstaan van met 30 à 40 en meer lijken gevuld te zijn. Voegt men daarbij, dat het Gouvernement, in plaats van een verstandig stilzwijgen aan de Journalen op te leggen, toeliet, dat door allen met groote letteren aangekondigd werd: ‘Le Choléra est à Paris! Ce fléau regne dans la Capitale!’ enz. en het zal duidelijk worden, dat vele menschen door angst aan de ziekte gestorven zijn, of er ten minste door aangetast werden. Niet onwaarschijnlijk is het denkbeeld van een' mijner Parijsche vrienden, Dr. moreau, dat de politiek van het Fransche Gouvernement in dat alles eene rol heeft gespeeld: de Journalen, die als organen van het Gouvernement bekend waren, stelden immers de verwoestingen nog verschrikkelijker voor, dan zij werkelijk waren. Zou men, door elks aandacht op de ziekte te vestigen, niet eene afleiding gezocht hebben voor de stormen, die de bestaande
regering bedreigden, en zich in dien tusschentijd tot eene duchtige verdediging voorbereid hebben? Ziedaar het denkbeeld van mijn' vriend moreau.
De ellendige mededeeling, (om tot ons onderwerp terug te keeren) die daarenboven zoo vele namen en samiliën schandvlekt, is echter nog niet genoeg. Het Drama van den zelfmoord eindigt niet met den dood van den held. Die dood is niets anders dan het derde bedrijf in dit bloedige Drama. Daarop volgt een ander bedrijf, hetwelk den naam van Morgue draagt; het speelt met, en vertoont ons het ca-
{==147==} {>>pagina-aanduiding<<}
daver. Nu komt eindelijk eene vijfde acte, na welke de gordijn valt; men noemt dezelve ‘de nalatenschap van den zelfmoord.’ In de rue de Lille is het tooneel van dit vijfde bedrijf. Gewoonlijk vertoont men het bij het einde des jaars; nu echter werd het, om de menigte der voorwerpen, reeds vóór eenige dagen voor het publiek gespeeld. In eene groote zaal, rondom bezet met koffers, valiezen enz., hangen eenige honderden kleedingstukken. Elegante frakken en ellendige kielen, armoedige vrouwenmutsen en hoeden met bloemen, zijden voorschooten van de grisette en shawls van de voorname dame, dat alles hangt dooreen, is met elkander in aanraking, en vormt een vreemd mengsel in deze sombere bazar. Het zijn de kleederen der zelfmoordenaars, wier namen of betrekkingen niet bekend zijn, en die door niemand werden teruggeëischt; en het is de Staat, die deze overblijfselen doet verkoopen. Zie! men heeft aan de kleederen, die langs de zandplaten der Seine geschuurd zijn, glans en tint hergeven; eene geoefende naald heeft de scheuren der wanhoop hersteld; de sporen van bloed zijn zorgvuldig uitgewischt. De levenden komen deze kleederen der dooden aantrekken; deze hoeden, mutsen, jassen, dit linnen en kantwerk zullen tot het leven, in de wereld wederkeeren; zij zullen door vermaak en genot omgeven worden, prijken op feesten, deelen in het gehuppel van den dans, en het hart van liefde voelen tintelen en kloppen. De menigte dringt zich om dezelve heen; men beziet en
betast ze als om strijd; men past en meet; men biedt; de koop is gesloten, en men spoedt zich er mede heen, om gekleed te zijn. Niemand schijnt het in de gedachte te komen, dat zij de plooijen der doodsangsten en stuiptrekkingen eens stervenden hebben behouden; dat een cadaver door dezelve omgeven is geweest. O! hadt gij deze verkooping gezien! Er waren jeugdige meisjes, schoone jonge vrouwen, die vrolijk met elkander koutten, die lachten en schertsten onder het bezien dezer noodlottige kleedingstukken. En de Staat, de erfgenaam der zelfmoordenaars, laat dit alles voor luttel gelds verkoopen; de Staat, die reeds, door de jammerlijke Speelhuizen en eene even verderfelijke Loterij, zoo veel van het meerendeel der ongelukkigen getrokken heeft!





{==148==} {>>pagina-aanduiding<<}

Het stelen en verkoopen van kinderen in Indië.

Niets is in Indië gewoner, dan het koopen en verkoopen van kinderen; armoede, honger zijn de voorname drijfveren tot dien handel; menigmaal hebben geheele huisgezinnen hun levensbehoud alleen aan dit droevige redmiddel te danken gehad. De prijs is evenwel in sommige omstandigheden, en vooral in tijden van gebrek, niets minder dan hoog; in 1833, toen de hongersnood, die Indië teisterde, deze soort van handel sterk deed vermeerderen, was de middelbare koopprijs van een kind zes seers graan (10 pond st.) Het aldus verkochte kind ondervindt, wanneer het in de woning van welgestelde lieden overgaat, de liefderijkste behandeling; het leert Engelsch spreken, rekenen, te paard rijden, en leeft met de kinderen van het huis; niets wordt veronachtzaamd, om het door de banden der dankbaarheid aan zijne nieuwe familie te verbinden; en wanneer het, tot jaren van onderscheid gekomen, zich de voor hetzelve aangewende zorgen waardig toont, zoo wordt de jongman de vertrouweling van zijns meesters geheimen, en bestuurt dikwerf, zonder eenig toezigt, de zaken van het huis.
Vanwaar die zorg en deelneming in het lot van een geheel vreemd kind? Zij ontstaat uit de zucht, om eenen getrouwen en ons toegedanen dienaar te bekomen. Die zucht maakt zoo zeer een deel der Hindoesche zeden uit, dat er geen voorbeeld is van eenig verlaten kind, voor hetwelk niet terstond een twintigtal der rijkste lieden zich opgedaan heeft, met aanzoek bij de overheid, dat het in hunne hoede gesteld mogt worden. In 1834 reisde een troep Indiërs van Raspoutana naar Delhi. Zij werden in laatstgemelde stad aangehouden met 35 kinderen, welke zij onderweg gekocht hadden, om dezelve weder te verkoopen; maar, daar de overeenkomsten op vreemd grondgebied hadden plaats gehad, en, in dat geval, de Engelsche wetten die trafiek met den Negerhandel gelijkstellen, werden de kinderopkoopers in hechtenis gezet en de kinderen vrij verklaard. Onder deze waren sommige naauwelijks twee of drie, andere twaalf tot vijftien jaren oud. Deze laatsten, door den Magistraat ondervraagd zijnde, verklaarden, dat de eenige oorzaak, waarom zij verkocht geworden waren, gelegen was in de armoede hunner ouders, en dat zij niet voornemens waren, in den boezem van hun

{==149==} {>>pagina-aanduiding<<}
gezin terug te keeren, waar kommer en gebrek hen verbeidden; dien ten gevolge werden zij op vrije voeten gesteld. Wat de jongere kinderen betreft, uit hoofde van derzelver teedere jaren, deed de overheid een berigt afkondigen, waarbij ieder, die de zorg voor hen wilde op zich nemen, werd uitgenoodigd, voor haar te verschijnen. Men opende inschrijvingslijsten, en oogenblikkelijk kwamen de rijkste en aanzienlijkste inwoners der stad, zoo Mahomedanen als Hindoes, daarop hunne namen plaatsen. Evenwel, de ijver der Hindoes was het flaauwst; doch, toen de lijsten reeds gesloten waren, deed een hunner opmerken, dat de kinderen Hindoes waren, en dat, zoo zij in Mahomedaansche huizen traden, zij noodwendig van godsdienst stonden te veranderen. Alstoen ontbrandde hun ijver, en de overheid werd door hen met verzoekschriften bestormd, waarin zij verlangden, dat zij op de lijsten geplaatst en de Muzelmannen daarvan geschrapt mogten worden. Hieruit ontstond een lange en hevige twist, die niet dan met veel moeite door de overheid beslecht werd.
Dit handelbedrijf heeft echter somwijlen treurige uitwerkselen, omdat het de begeerlijkheid eener menigte slechtdenkende menschen wekt, en dezen aandrijft, kinderen te stelen, om er hun voordeel mede te doen. De kinderdieven zijn in Indië zoo talrijk en gevreesd, als te Londen, aan den uitgang der schouwburgen, de zakkerollers. In 1833 verdween te Delhi een groot aantal kinderen, zonder dat men langen tijd te weten komen kon, waar zij gebleven waren. Vruchteloos verdubbelden de overheden in waakzaamheid; de huisgezinnen zelven oefenden het striktste toezigt, en evenwel was elke dag getuige van eene nieuwe kinderverdwijning. Na langdurige nasporingen werd een klein meisje door haren vader op het gebied van putteala-raja wedergevonden. Naar Delhi teruggebragt, hadden hare verklaringen de gevangenneming van eenige der schuldigen ten gevolge. Zij verhaalde, dat zij op zekeren avond met een ander meisje uitgegaan zijnde om hout te rapen, eene oude vrouw haar aangesproken en voorgeslagen had, haar hout te koopen. Het bod werd aangenomen, en de twee meisjes volgden het wijf naar hare woning, om betaling te ontvangen; maar, naauwelijks in huis getreden, werd de deur plotseling achter hen toegeslagen. Vervolgens sloot men hen in eenen kelder, waar zij bleven tot den dag, ten vervoer uit

{==150==} {>>pagina-aanduiding<<}
de stad bestemd. Alstoen zette men ieder hunner in een' grooten aarden pot of vaas, die op den rug van eenen draagos geladen werd. De karavaan ging op weg, en ongehinderd geraakte men door de poorten der stad. Een ander klein meisje keerde omstreeks denzelfden tijd tot hare ouders terug; doch dit kind had zijne vrijheid alleen te danken aan den moed en de schranderheid, waarvan het bij deze gelegenheid bewijs gaf. Het was acht jaar oud en heette mussumant goumany. Op zekeren avond, terwijl zij met andere meisjes aan den waterkant speelde, had zij zich min of meer van hare makkertjes verwijderd, toen zij eensklaps door eenen man werd aangegrepen, die haar met geweld in eene schuit sleepte. Deze man heette sheik budden. De schuit ging onder zeil, en na twee dagen varens landde men te Manille-Gunge, waar sheik budden terstond met eenen rijken inwoner over den verkoop van het meisje in onderhandeling trad, dat hij voor zijne zuster deed doorgaan. De koop werd gesloten voor 14 roepiën, min 8 annas voor het gezegelde papier, waarop de akte geschreven moest worden. Evenwel wilde de kooper den prijs niet uitbetalen, vóór dat sheik, in tegenwoordigheid van den Darogha, de verklaring herhaald zou hebben, dat de kleine goumany zijne zuster was. Sheik nam hierin genoegen, rekenende op de vrees, welke hij dacht, dat zijne bedreigingen het kind zouden ingeboezemd hebben, en verscheen voor den publieken beambte; maar alstoen had goumany stoutheid en tegenwoordigheid van geest genoeg, om alles te verhalen, wat er gebeurd was. Sheik werd terstond gevat, en, voor de Assises te Jelalpore gebragt zijnde, werd hij er tot geeseling en gevangenis veroordeeld. Iets, dat hierbij opmerking verdient, was de omzigtigheid van den kooper der jonge
goumany. Dit is in Indië een zeer zeldzaam geval, daar zulke verhandelingen meestal zonder vragen of antwoorden plaats hebben. De verkooper levert, de kooper betaalt, en het kind wordt weggevoerd, zonder dat men er zich over bekommert, vanwaar het komt, of aan wien het behoort. Deze roof, ofschoon in de oogen van den Indiaan misdadig en zelfs de doodstraf waardig, brengt zijn gemoed niet in beweging. Hij neemt geen deel aan de smart en wanhoop van het gezin, dat het verlies geleden heeft. Niet dat hij ongevoelig, onbarmhartig of zelfzuchtig is; integendeel, zijne ziel is edel en voor verhevene aandoeningen vatbaar; goed

{==151==} {>>pagina-aanduiding<<}
en bloed heeft hij voor zijne vrienden veil; maar, zijne genegenheden hebben slechts een gering aantal personen ten voorwerp, zijn gezin en eenige weinige vrienden; wat daar buiten is, boezemt hem geen belang in, en is zijne oplettendheid niet waardig. Het is aan deze onverschilligheid, dat de moorden, door de inwoners der met Thugs (*) bevolkte dorpen gepleegd, eene zoo langdurige straffeloosheid te danken gehad hebben. Die Thugs verlieten op vastgestelde tijdstippen hunne woonplaatsen, keerden met voorraad van vreemde koopwaren terug, en leefden in weelde en overvloed. Ongetwijfeld moesten, ondanks hun zwijgen en geheimhouden, die reizen, die rijkdommen verdenking bij hunne landgenooten wekken; maar, daar de Thugs hun afgrijselijk beroep alleen op een' grooten afstand van hun dorp uitoefenden, en daar zij te hunnent goede buren, zorgende vaders, trouwe vrienden waren, zoo viel het niemand in, hen na te sporen of te ontrusten.
Ten gevolge dezer onverschilligheid, keert-een kind, wanneer het eenmaal aan zijn gezin ontroofd is, uiterst zelden in hetzelve terug; en heeft men het in een van de plaats der misdaad afgelegen oord verkocht, zoo is het zonder redding verloren. Somwijlen gebeurt het, dat de kinderdieven na voltrokken verkoop gevat worden. Alsdan worden zij in de gevangenis geworpen, als verdacht van moord, en blijven er, tot dat het kind aan deszelfs gezin teruggegeven is; eene bepaling, die in de meeste gevallen met eeuwigdurende kerkerstraf gelijkstaat. Ondertusschen levert de wet de volkomenste waarborgen aan den beschuldigde. Eerst wordt de zaak voor eenen regter van enkele policie gebragt, wien de wet de bevoegdheid toekent om van misdrijven kennis te nemen, en de daaraan schuldigen, naar mate der zwaarte van het geval, met zes maanden tot twee jaren gevangenis en boeten tot 200 roepiën te straffen. Vereischt de zaak een zwaarder strafvonnis, alsdan verzendt deze regter den beschuldigde naar de Assises, die de straf tot veertien jaren gevangenis verzwaren kunnen. Bij dit regtsonderzoek is steeds een Mahomedaansche wetgeleerde tegenwoordig, en, wanneer het geeindigd is, schrijft hij op den bundel der processtukken het fetwa, of artikel uit mahomed's wet, hetwelk op het on-
{==152==} {>>pagina-aanduiding<<}
derhavige geval toepasselijk is; waarna hij het onderteekent, er zijn zegel op drukt, en het aan het Hof ter hand stelt. Spreekt het fetwa den gevangene vrij, of veroordeelt het denzelven, en is de uitspraak van het Hof daarin met de Mahomedaansche wetsbepaling eens, zoo wordt de beschuldigde, zonder verder proces, op vrije voeten gesteld of gevonnisd; zoo niet, wordt de zaak voor eene andere regtbank, het Nizamut Adawlut, of opperst geregtshof, gebragt, hetwelk over alle halsmisdaden regt spreekt en zonder verder beroep vonnis velt.
De kinderdieven in Indië hebben niet noodig, zoo vele diepdoordachte arglist en uitgeleerde behendigheid aan te wenden, als hunne kunstbroeders te Parijs en te Londen. Eenige lekkernijen, een koekje, het geringste stuk speelgoed is toereikend, om het slagtoffer in de hetzelve gespannen strikken te doen vallen. In andere gevallen bezigen zij een kruid, Daluga geheeten, hetwelk in eenen diepen slaap doet vallen, ja, in grootere gift gebruikt, den dood aanbrengt. Eenige jaren geleden vergiftigde een dief op deze wijze een geheel gezin. Over het algemeen zijn het de kinderen der mindere volksklassen, aan welke deze roovers bij voorkeur lagen leggen, omdat derzelver verdwijning altijd minder nasporingen te weeg brengt, dan die der rijkere klassen. De kinderen dezer laatsten loopen daarom niet minder gevaar, uit hoofde der edelgesteenten, halsketenen, armspangen, ringen en andere kleinooden, welke zij aan hals, armen, beenen en teenen dragen. Vallen zij met deze kostbaarheden in handen der dieven, alsdan wurgen deze, om hunne misdaad te beter te verbergen, de ongelukkige kinderen, en werpen derzelver lijkjes in putten of rivieren.
Een der grootste gevaren, waaraan de kinderen in Indië ook nog blootgesteld zijn, is dat van op de altaren der Godin kalee of dourga, den geest des kwaads in de Indische Godenleer, geofferd te worden. In 1821 zag eens een herdersknaap, die bij een aan de grenzen der provincie Jyntea, 12 mijlen van Sylbhet, gelegen dorp het vee hoedde, eenige lieden op hem toeloopen, die hem eenen mondstopper tusschen de tanden poogden te wringen. Niettemin gelukte het den knaap, eenig geschreeuw uit te stooten, en, daar de dorpbewoners hem te hulp snelden, werden de boosdoeners gevat en voor den regter gevoerd. Alstoen verklaarde een hunner, dat vochung runyant kouar, schoon-
{==153==} {>>pagina-aanduiding<<}
broeder van ram-singh, Rajah van Jyntea, hun bevel gegeven had, zich van het een of ander kind meester te maken, om het als offer aan de Godin kalee te slagten, ten einde te verwerven, dat deze vruchtbaarheid verleenen mogt aan de zuster van den Rajah van Jyntea, met welke de Kouar gehuwd was. Deze verklaring ging verzeld van de beschrijving der bijzonderheden van die plegtigheid, en werd door de twee andere gevangenen bevestigd. De Engelsche regering deed den Rajah oogenblikkelijk aanzeggen, dat, zoo iets dergelijks ten tweeden male gebeurde, zij de onverwijlde uitlevering der aanstokers van het gruwelstuk zou eischen, en dat, hoe hoog de rang dier personen ook zijn mogt, dezelve aan de doodstraf niet ontkomen zouden. De verschrikte Rajah ontkende eenig deel aan het bedrijf gehad te hebben, en beloofde te waken, dat die gruwelijke offers in zijne Staten geene plaats meer hadden. Ongelukkig speelt de Godin kalee steeds eene groote rol in de verbeelding der bijgeloovige Hindoes. Zij is het, die deze lieden bij algemeene
rampen altijd aanroepen; en nu nog, evenzeer als vroeger, in plaats van, bij de in Indië zoo gewone besmettelijke ziekten, de middelen, door lieden der kunst voorgeschreven, te gebruiken, slagten zij het een of ander levend dier op de altaren der Godin. De Mahomedanen zelven, ondanks het verschil van hun geloof, schrijven het kwaad aan den invloed van kalee toe. Het is dus te vreezen, dat, niettegenstaande de beloften van den Rajah en de waakzaamheid der Engelsche regering, het bloed van menschenoffers de altaren der geduchte Godheid zal blijven besproeijen.


Het volgend Latijnsch dichtstukje biedt de Auteur bescheiden, als de vrucht zijner snipperuren, ter lezing aan. Wat zijnen bundel van Latijnsche poëzij betreft, alhoewel zijn voornemen was, denzelven op eens geheel uit te geven, zoo is het hem, bij nader inzien, beter voorgekomen, slechts het eerste gedeelte zijner dichtstukken, behoudens dezelfde conditiën, voorloopig in 't licht te geven. Hiertoe noopt hem vooral de streelende aanmoediging zijner begunstigers, als ook het vereerend aanzoek van velen, waaraan hij zonder onwellevendheid niet kan weêrstaan. Daar dus de lijst van

{==154==} {>>pagina-aanduiding<<}
inteekening bij den Heer sijbrandi en elders openblijft, vleit zich de Auteur, dat langs dezen weg de begunstiging, hoewel reeds boven verwachting, naar gelang des tijds, toegenomen, schoon dezelve voor de geheele uitgave nog niet toereikend is, in 't vervolg verrassend voor hem zal zijn.

j.s. lutgert.
Amsterdam, 3 Febr. 1838.

Ad auctumnum.


Prosper io! nobis adsis auctumne benigne, 
Salve, musarum carmine digne cani. 
Auges laetitiam laetis, seges alma bonorum, 
Muneribusque levas tristia corda tuis. 
Divitias tua larga manus diffundit ubique, 
Ad tua ruricolae gaudia mille canunt, 
Adspiciunt hilares illi pomaria laeta; 
Vix tenet immensas ramus onustus opes, 
Procumbatque solo lapsus, ni fulcra levarent, 
Inque illo, o spectes, qualia poma nitent, 
Effulgent clare diverso tincta colore, 
His rubor est, illis purpura blanda micat. 
Iste verecundis solet et color esse puellis, 
Virgineus quoties insicit ora pudor. 
Arboreos foetus simul est carpsisse voluptas, 
Vix capiunt avidae grandia poma manus. 
Mox ornat mensas dives Pomona secundas; 
O quantum blandi nectaris illa feret. 
Mora pyrumque feret, dulci perfusa sapore, 
Ambrosiae succos illa tenere putes. 
Agricolas cunctos cogit vindemia laeta, 
Exsultat pubes, laetus et omnis ager. 
Spes non delusit, tumidas jam cernimus uvas, 
Has quoque pampinea vix bene fronde tegi. 
Ridet purpureus mihi dulci in vite racemus, 
Spectanti arridet vinea blanda mihi. 
Sed magis arrident spumantia nectare labra, 
Si facis ingentem, Liber amice, lacum. 
Incumbunt operi juvenes gnavaeque puellae, 
Et te, Bacche pater, rustica turba canit. 
Tum tibi festa fides terrarum auditur ubique 
Foecundo Rheni qua fluit unda solo. 

{==155==} {>>pagina-aanduiding<<}

Laetitiae dator es, tu curas pellere nosti, 
Haec simul uva leves non genialis habet. 
Ast non immodicus venias, pater optime, nobis, 
Nec furere immensum vis tua saeva velit. 
Ut hederae frondes tua mitia tempora cingunt, 
Laetitiae circum te genus omne volat. 
At dulci o quantum sceleris tu condis in uva, 
Nam ruere in vetitum nos facit omne nefas. 
Quin sileam; potius tua mitia dona Lyaëe! 
Respiciam, quoties mente benignus ades. 
Nos quoque nonnumquam capimus tua munera, Liber, 
Qua patitur nostrae culta Minerva domi. 
Mittimus interdum curas doctumque laborem 
Laetitiae quoties est locus atque jocis. 
Pendenti pretium placet et moderatior usus. 
Quae gustem sapiens, pocula parva probo. 
Munera, qua possum, sic auctumnalia carpo 
Delibans grata mente, Lyaëe, tibi. 
Mens mea laetatur, quoties modo pocula cerno; 
Laetitiae vacuis jam quid inesse reor. 
At simulac dulci splendent impleta liquore, 
O quantum volupe est conspicere illa magis. 
Tum non laetitiae mihi dona oblata recuso, 
Nectare et uvarum guttura sicca lavo. 
Tunc hilarem genio juvat indulgere jocisque 
Dulcis et apposito ducitur hora mero. 
Tum juvat et tristes potu demergere curas, 
Mittere tunc animo seria cuncta levi. 
Seraque nonnunquam cernunt nos astra bibentes, 
Quum mihi de sociis unus et alter adest. 
Colloquio suavi trahitur sic pars bona noctis, 
Dum fundis succos, blande Lyaëe tuos. 
O felix requies, lenimen dulce laboris, 
Si mens est sceleris tum quoque pura mali! 
Mille per illecebras ridet mihi vitis amica, 
Tempore et auctumni blandius uva tumet. 
O cui non placeat frontem explicuisse subinde 
Et curas tristi mittere corde graves. 
Huic Deus aes triplex circum praecordia vinxit, 
Dictus et est merito ferreus ille mihi! 

(Het vervolg en slot in een ander Nommer.)

Opmerkelijke anekdote.

De eerwaardige Geestelijke *** kwam op zekeren dag ten bezoek op een kasteel in zijne nabuurschap, hetwelk door eene der voortreffelijkste dames van het land bewoond werd, en

{==156==} {>>pagina-aanduiding<<}
waar men hem algemeen beminde en vereerde. Naauwelijks was hij binnengetreden, of ieder drong zich rondom hem, en smeekte hem om het zeerst, nu toch den geheelen dag aldaar te blijven. ‘Niets zou mij aangenamer wezen,’ gaf hij ten antwoord; ‘maar het is mij onmogelijk, want ik moet, daar het morgen zondag is, den geheelen avond aan mijne preek werken, die nog niet begonnen is, en over welke ik toch niet zoo los kan heenloopen.’ - ‘Eene preek?’ viel hem een twaalfjarige knaap in de rede, die tot nog toe aan een der vensters gestaan en een opkomend onweder gadegeslagen had, waarvan het weêrlicht aan den gezigteinder flikkerde; ‘eene preek? Zeg mij den tekst, en ik wil ze voor u schrijven.’ Ieder lachte over de kinderlijke laatdunkendheid van den knaap. De Geestelijke bewilligde op het slot te blijven, maar nam zich voor, zijne preek gedurende den nacht op te stellen. Middelerwijl overdacht het knaapje inderdaad den tekst, dien de Leeraar hem genoemd had. Zich aan eene tafel gezet hebbende, legde hij nu eens de hand aan het voorhoofd, keerde het oog naar boven, en schreef dan weder. Toen de Geestelijke des avonds wilde afscheid nemen, reikte de knaap hem een papier toe, en zeide met liefelijk klinkende stem en een, voor zijne jaren, onbegrijpelijk zelfvertrouwen: ‘Daar is uwe preek!’ Glimlagchend nam de Leeraar het hem aangebodene, en antwoordde schertsend: ‘Kom, dan willen wij maar eens terstond eene proeve nemen!’ en hierop las hij, op declamerenden toon, de eerste regels voor; weldra nogtans werd hij ernstiger, en, even als zijne toehoorders, gedurig meer en meer door verbazing en bewondering getroffen; het was hun onbegrijpelijk, hoe een kind zulke verhevene en diepzinnige gedachten had kunnen vormen. - De knaap, van wien wij dit verhalen, was alphonse de lamartine; de preek, welke de Geestelijke den volgenden dag, tot groote stichting zijner
gemeente, werkelijk uitsprak, zijn eerste arbeid. Men zal zich niet verwonderen, dat de Dichter der Méditations en der Harmonies sacrées zijne eerste lauweren in het huis Gods geplukt heeft.

Debiteur en crediteur.


Debiteur. 
 
Ik kan niet - ik ben arm; ik smeek u, wees geduldig! 
 
Crediteur. 
 
Uw dikke buik dan, ei? ... 
 
Debiteur. 
 
Ook deze ben ik schuldig. 






{==157==} {>>pagina-aanduiding<<}

Mengelwerk.

Over de woorden van Jezus aan het kruis.

Door A. Goedkoop, Predikant te Gent.

(Luk. 23: 34a. en vs. 43. Matth. 27: 46. Joan. 19: 26-28, als ook vs. 30, vergel. met luk. 23: 46a.)
Deze woorden zijn onze bespiegeling overwaardig, zoowel als elke bijzonderheid der Lijdensgeschiedenis onzes Heeren; en wij moeten er reeds een voorgevoel van hebben, wanneer wij weten, dat jezus in dien toestand nog woorden uitte, dat dezelve iets bijzonders uitdrukken, en dat die uitdrukking van innerlijke gevoelens of gezindheden hoogstbelangrijk was voor degenen, ten wier behoeve dezelve uitgesproken werden.
Van jongs af in de Christelijke Godsdienst onderwezen, Gode zij dank! zijn wij echter daardoor reeds zoo gewoon aan de voorstelling van eenen gekruisten, dat dit schouwspel niet dien indruk op ons maakt, welken hetzelve op ons zoude hebben, bijaldien wij voor de eerste maal van zulk eene marteling hoorden, en die ons in alle hare bijzonderheden werd voorgesteld en te gelijker tijd afgebeeld. Wat zouden wij gevoelen, indien wij werkelijk eens eenen levend gekruisten zagen, en welk een' indruk zou zulk een schouwspel op ons hebben!
Hoe meer wij ons echter zulk eenen ongelukkigen konden vertegenwoordigen, hoe meer het ons bevreemden zou, verstaanbare woorden van hem te hooren, indien wij ons zoo kort bij zulk eenen gemartelden waagden, om verstaanbare woorden op te vangen; en verwonderen

{==158==} {>>pagina-aanduiding<<}
moet het ons dan niet, wanneer deze woorden korte, door pijn en smart en gekerm nog afgebrokene, gezegden waren, welke veel te denken overlieten.
Niet dan in de hoogste noodzakelijkheid - niet dan om aan dringende behoefte tot spreken te voldoen, ten einde of zich te regtvaardigen, of mogelijk nog het een en ander te bekomen tot verzachting of verdooving van pijn, of iets te zeggen tot vertroosting van naastbestaanden, zoo zij tegenwoordig konden zijn, verwachten wij woorden van zulk een' lijder, in zulk een' toestand; en voorzeker stelt ons dit op het standpunt, om de woorden, door den Zaligmaker gesproken aan het kruis, regt te verstaan, en dien zin aan dezelve te geven, dien zij in de gegevene omstandigheden zouden kunnen hebben, maar dien jezus niet behoefde uit te drukken, om denzelven zijnen Hemelschen Vader te doen kennen; terwijl pijn en smart verhinderden, dit zonder gewigtige beweegreden te doen.
Met betrekking dus tot zijne leerlingen en opregte vrienden sprak Hij die woorden nog uit, ondanks de smart, welke duidelijk en verstaanbaar spreken belette, en niets anders dan gekerm en zuchten zou doen verwachten.
Ten behoeve van zijne leerlingen en vrienden, wij herhalen het, sprak Hij de woorden uit, die wij in de aan het hoofd dezes opgeteekende Schriftuurplaatsen vinden. Ja, deze waren daar tegenwoordig! Behalve dat wij geene kennis van die woorden hebben zouden, indien zij daar niet tegenwoordig geweest waren, en het: Vrouwe, zie uwen zoon! - en het: Zoon, zie uwe moeder! de tegenwoordigheid en van joannes en van jezus' moeder vooronderstelt, zoo berigt ons dit joannes zelf ter inleiding op die beide woorden, H. 19: 25. Wij vragen ons natuurlijk af: hoe konden de leerlingen van jezus, hoe konden zijne overige opregte vrienden, hoe konden vrouwen, en vrouwen die jezus zoo na bestonden als vooral maria en ook hare zuster, de vrouw van cleopas, hoe konde de beweldadigde

{==159==} {>>pagina-aanduiding<<}
en teedergevoelige maria magdalena zich zoo nabij zulk een tooneel bevinden, dat ons de beste verklaring geeft van simeon's voorspelling, dat maria een zwaard door de ziele zou gaan? Wij lezen dit vaak onopmerkzaam, zonder regt in te zien, wat het insluit; en hoe zouden wij nu denken over vrienden, over bloedverwanten, en vooral over eene moeder, welke van zoo nabij ooggetuige kon zijn van de uitoefening der wreedaardigste doodstraf aan haren zoon, dat zij hem nog verstaanbaar tot zich kon hooren spreken, ook dan wanneer die zoon hoogstschuldig en door het regtvaardigste vonnis tot dien gewelddadigen dood verwezen ware? Welke beweegredenen hebben den afkeer kunnen overwinnen, welken het zien des lijdens van zulk eenen Man voor vrienden en naastbestaanden opleverde; waarbij zij dubbele smart moesten gevoelen: en door het zien lijden van den onschuldigen, en door het zien der helsche vreugde van hen, die thans hun doel bereikt hadden, en nu het lijden van jezus door hunne onmenschelijke spotternijen nog verzwaarden? die, veroordeeld door het droevige gelaat van vrienden zoo wel als naastbestaanden, zoo geschikt om hun eigen geweten te doen ontwaken, en de gesmoorde stem der menschelijkheid in hunnen boezem kracht te geven, om zich, hoe flaauw dan ook, te doen hooren, ter voorkoming daarvan hunne helsche woede ook op de deelnemende vrienden en naastbestaanden konden doen vallen? Aan dit gevaar stelden zich toch de leerlingen en betrekkingen des Zaligmakers bloot, daar het hun onmogelijk was, hunne droefheid en het medelijden met den grooten Lijder te ontveinzen zelfs voor eigene veiligheid.
Wanneer wij hierover nadenken, dan beseffen wij, dat er eene gewigtige drijfveer moet bestaan hebben, om hen derwaarts te voeren, en het zoo kort bij het kruis zoo lang uit te houden als dit tooneel des lijdens duurde; hetwelk, hoe men ook verschillen moge over de tijdruimte, dat jezus in dien toestand zich bevonden heeft, ook bij den kortsten tijd nog veel te lang was

{==160==} {>>pagina-aanduiding<<}
voor het gevoelig hart van deelnemende vrienden, en zulke naastbestaanden, als de Moeder des Heeren was.
Welk een verschil er ook zij tusschen zeden en gewoonten van het eene volk bij het andere, en zelfs in verschillende eeuwen bij een en hetzelfde volk, verschil van zeden kan voorzeker den sleutel niet geven ter verklaring van dit verschijnsel, dat hartelijke vrienden, beweldadigden en naastbestaanden, zelfs de Moeder, vrijwillig zich begeven naar Golgotha, en het daar zoo lang kunnen uithouden; en wij moeten dus in de begrippen en vooroordeelen dier vrienden de verklaring zoeken van dit verschijnsel, en vinden die daar gemakkelijk; maar dan ook tevens den sleutel ter verklaring van de woorden, welke jezus, ongeacht de pijn en smart en hoe kort en afgebroken, nog uitboezemde.
Wij kennen de denkbeelden der leerlingen onzes Heeren, hoe zij dezelfde begrippen koesterden van een aardsch Koningrijk, hetwelk hen onvatbaar maakte voor de duidelijkste uitspraken, en voorspellingen in de taal der geschiedenis, door jezus gedaan, aangaande zijn lijden, sterven en opstanding. Wij kunnen ons moeijelijk verbeelden, welke begrippen zij aan die woorden gehecht hebben, daar de natuurlijke zin derzelven hun eene ongerijmdheid voorkwam, en zij dus over den oneigenlijken zin spoedig heengegleden zullen hebben, gelijk wij zien, dat zij nog in staat waren, in den laatsten nacht, onder elkander te twisten, wie de eerste in het Koningrijk van den Messias zou zijn, hetwelk de voetwassching noodzakelijk maakte; en alles kwam hun zoo vreemd voor van hetgene jezus werkelijk in Gethsemané en vervolgens overkwam, alsof zij er nimmer iets van hadden hooren voorspellen. Is het te verwonderen, dat hun dit denkbeeld bijgebleven is: Hoe hoog de nood moge gaan, welke schijnbare zegepraal de vijanden, tegen alle verwachting aan, mogen behalen, zóó hoog zal het niet loopen, dat Hij bezwijken zal, dat Hij den dood zal sterven! Neen, als de nood op het hoogst is, zal Hij zich verlossen, zegepralend van het kruis zelfs afko-
{==161==} {>>pagina-aanduiding<<}
men, en bezit nemen van dien troon, welken Israëls Grooten Hem reeds lang aangeboden en ingeruimd moesten hebben! En wie zou van zulk eene zegepraal geen ooggetuige willen zijn, trots al de smart, die het zien lijden moest veroorzaken; trots alle de gevaren, waaraan een veroordeelend medelijden met den onschuldigen hen van de zijde der ontzinde menigte, opgeruid door Israël's Grooten, blootstelde. En de Moeder des Heeren, ja ook deze kon alleen door dit vooroordeel en door deze hope den moed ontvangen, om zich bij het kruis van haren Zoon te begeven, en daar te staan, ongeacht het hart en ziel
verscheurend lijden, dat zij, boven alle andere vrienden, beweldadigden en naastbestaanden zelfs, moest verduren. Hoe had zij reeds bij de aankondiging, dat zij moeder zou zijn van den Zaligmaker, de belofte ontvangen, dat Hij groot zou zijn en den troon zijns vaders davids hebben, en Koning zou zijn over het huis jakobs tot in eeuwigheid! (Luk. I:32, 33.) In die geloovige verwachting zong zij reeds: ‘Hij heeft de nederigheid zijner dienstmaagd aangezien; van nu aan zullen mij zaligspreken alle de geslachten! Hij heeft magtigen van de troonen gestooten, en nederigen heeft Hij verhoogd! Hongerigen heeft Hij met goederen vervuld, en rijken heeft Hij ledig weggezonden!’ Echter hoe weinig gebeurde er, dat aan zulke heerlijke uitzigten beantwoordde! De nederige geboorte te Bethlehem; het stille leven te Nazareth, na reeds den moordlust van herodes, door een tijdelijk verblijf in Egypte, ontsnapt te zijn; de verijdeling der hope op troonsbestijging, als het volk, bij duizenden met vijf brooden verzadigd, rijp was voor zulk eene omwenteling, - moesten maria onverklaarbaar voorkomen, en hare hope bij elke omstandigheid, die nieuw voedsel gaf aan dezelve, verlevendigd worden. De opwekking van lazarus; de gunstige openbare meening, daardoor in Jeruzalem zelfs bewerkt, en het gebeurde zes dagen vóór jezus' kruislijden; de zegerijke intreê in de hoofdstad op eene ezelinne, omstan-
{==162==} {>>pagina-aanduiding<<}
digheid door de Profeten voorspeld, - dit alles moest doen verwachten, dat het uur weldra slaan zou, dat haar Zoon den troon zou bestijgen en de belofte des Engels verwezenlijkt worden - en, in plaats van dat, verraad, gevangenneming, mishandelingen, veroordeeling ten dood,
overlevering aan pilatus, en deze ook gedwongen, ongeacht alle pogingen door hem in het werk gesteld, om de doodstraf te doen uitvoeren, en jezus naar buiten geleid, aan het kruis geklonken, en tusschen twee moordenaren in verheven! Nog leeft Hij; zoo lang er leven is, is er hope! hoe hooger de nood ga, des te grooter zal de zegepraal zijn; het kan nu niet lang meer duren; Hij moet - Hij zal van het kruis komen en den troon bestijgen! Kunnen wij het ons nu verklaren, dat ook de Moeder des Heeren zelve ooggetuige wil zijn van zulk eene zegepraal, en den moed heeft, om zich daar te begeven en het daar uit te houden, waar het anders elke moeder zedelijk en natuurlijk onmogelijk zou zijn, zich vrijwillig te bevinden? Is dit het regte standpunt, waaruit wij de tegenwoordigheid der vrienden en naastbestaanden, zelfs der Moeder des Heeren, bij het kruis hebben te beschouwen, en niet ongunstig te beoordeelen, maar te bewonderen, dan geeft dit ook den sleutel tot regt begrip der woorden, die jezus aan het kruis, ongeacht de smarten, die Hij leed, ontboezemde, en die Hij waarschijnlijk, op één of twee na, niet uitgesproken zou hebben, indien er geene vrienden en leerlingen tegenwoordig waren geweest, om ze voor de nakomelingschap op te vangen, en zelve er door onderwezen te kunnen worden. Beschouwen wij elk der zeven woorden, door de Evangelisten opgeteekend en voor de vergetelheid bewaard, wij zullen ons hiervan overtuigen, en de strekking zien te hunner leering en teregtwijzing.
Met betrekking tot de bede: Vader, vergeef het hun; zij weten niet, wat zij doen; daar dezelve de strekking niet had om het hart der vijanden te vermurwen, en uitgesproken werd, terwijl de nagelen

{==163==} {>>pagina-aanduiding<<}
door de handen geslagen werden en de grootste smart moesten veroorzaken, die het spreken, duidelijk spreken, zoo niet onmogelijk, immers hoogstmoeijelijk maakte, - daar de vergevingsgezindheid des Verlossers in het oog des Hemelschen Vaders, die geene woorden behoeft, dezelfde waarde had, en dezelve, zonder spreken, even levendig in zijn hart plaats had, zoo gevoelen wij, dat de uitdrukking van die gezindheid eene onmiddellijke betrekking had tot zijne vrienden, te hunner onderwijzing, daar het herinneren moest aan jez. 53: 12, waar uitdrukkelijk van den Messias voorspeld wordt, dat Hij ‘voor de overtreders gebeden heeft,’ en dit tevens opgegeven als een bewijs van die hooge deugd, waardoor Hij, die zijne ziele uitstortte in den dood, en met de overtreders is geteld geweest, en veler zonden gedragen heeft, een deel zou hebben van velen, en de magtigen als een roof deelen. Deze bede moest en aan het slot, en aan geheel jez. 53 herinneren; voorspelling, voor welke de leerlingen zoo blind en onvatbaar waren, maar die den sleutel gaf, waarom Hij, die bestemd was voor den troon van david, zoo diep vernederd kon worden.
Zijn antwoord aan den moordenaar op de bede: Gedenk mijns, als gij in uw Koningrijk zult gekomen zijn: ‘Heden zult gij met mij in het Paradijs zijn,’ o! hoe leerzaam was dit antwoord voor zijne vrienden, hoe vertroostend voor den bidder, op wiens nederige bede Hij wilde antwoorden, terwijl Hij de ontzinde uitdagingen der menigte en zelfs des anderen moordenaars aan de bestraffing van dien eenen overliet, over wiens taal, inzonderheid in de bede: Gedenk mijns, enz. wij ons niet genoeg kunnen verwonderen.
Hoe meer wij over deze bijzonderheid nadenken, hoe meer wij zien, dat niet alleen voor den grootsten zondaar, in de veegste oogenblikken, genade en zaligheid mogelijk is, maar den zoodanigen in zulke oogenblikken denkbeelden kunnen worden medegedeeld, die hij van niemand konde geleerd hebben, en die men te vergeefs

{==164==} {>>pagina-aanduiding<<}
bij de beste vrienden, bij jezus' Moeder zelve, zal zoeken. Een Koningrijk toeschrijven aan iemand, die nevens hem aan het kruis hing te sterven; aandenken aan zich, en dus eene gunst voor de andere wereld van Hem te smeeken, bij de erkentenis van zijne onschuld en eigene strafwaardigheid, dit vertoont denkbeelden aangaande het geestelijk Koningrijk des Verlossers, die de beste vrienden van jezus niet hadden, en die de moordenaar uit het onderwijs van jezus niet heeft kunnen putten. Men heeft wel eens de vooronderstelling aangenomen, dat deze man geen moordenaar in den gewonen zin zou zijn geweest, maar, even als een barabbas, die in een oproer een' doodslag begaan had, en dus een staatkundig misdadiger, die overigens een braaf en zelfs godsdienstig man heeft kunnen zijn, zou geweest zijn, zoo als b.v. een petrus zelf, door zijn zwaardtrekken voor jezus, zich in zulk een ongeluk zou gestort hebben, volgens het door jezus zelven erkend regt: die het zwaard nemen, moeten door het zwaard vergaan; indien jezus het bewijs niet wonderdadig vernietigd had: doch, behalve dat dit ten opzigte van den kruiseling eene vooronderstelling is, die geenszins door den tekst der Evangelisten begunstigd wordt, zoo verklaart deze vooronderstelling nog het verschijnsel niet; want was de man een Zeloot, en had hij zich zoo in het ongeluk gestort, dan waren ook zijne denkbeelden van een' Messias en een aardsch Rijk te levendig, om aan een' gekruisten, die den troon niet wilde hebben, en de vriend der tollenaren geweest was, een geestelijk Koningrijk toe te schrijven, en het wonder even onverklaarbaar, hoe hij thans aan zulke denkbeelden kwam, die de leerlingen eerst na de uitstorting des H. Geestes (zie Hand. I:4-8) volkomen ontvingen en
predikten.
Maar jezus dezelve bevestigende door zijne toezegging: Heden zult gij met mij in het Paradijs zijn, hoe leerzaam was dit voor de vrienden en vriendinnen, welke zijn afkomen van het kruis, als de eenig mogelijke uitkomst ten goede, verwachtten! hoe geschikt,

{==165==} {>>pagina-aanduiding<<}
om hen voor wanhoop te beveiligen, en noch aan zijne Goddelijke grootheid en zending, noch aan de wijsheid, goedheid, heiligheid en regtvaardigheid Gods te twijfelen, als zij hunne hope verijdeld zagen!
Vooral moeten wij uit dit oogpunt, mijns inziens, de woorden beschouwen, die jezus aan het einde der drieurige duisternis, uit den 22 Psalm, ontboezemde, roepende met groote stemme: Mijn God! Mijn God! waarom hebt gij mij verlaten? Welk een' indruk moet die duisternis, niet natuurlijk te verklaren, wel op het hart van vijand en vriend gehad hebben! Niet lang duurde die indruk op het gemoed der ontzinden; en de taal van jezus geeft hun nog aanleiding om met zijn leed te spotten: ‘Laat ons zien, of eli komt om hem te verlossen!’ Maar moeten de vrienden niet verwachten, dat, op zulk eene duidelijke stemme Gods in die donkerheid, met het licht der zon het licht der verlossing zou aanbreken, en het uur geslagen zijn, om over alle zijne vijanden te zegevieren? Welk een glans heeft zich reeds geplaatst op het gelaat der vrienden en naastbestaanden; terwijl de verwarring en de beschaamdheid reeds op dat der vijanden te lezen was; en hoe noodig dus een onderwijs als dat, wat jezus zijnen leerlingen, vrienden, beweldadigden en naastbestaanden, die den moed hadden dáár zich in zijne tegenwoordigheid te bevinden, hopende op verlossing, d.i. afkomen van het kruis, door den uitroep: Eli, Eli, enz. toediende!
Uit dit oogpunt deze aanhaling van den 22 Psalm beschouwende, wachten wij ons voor misverstand ook van het aangehaalde gedeelte. Alleen voor het oog der menschen, en in het oordeel van hen, die alleen aardsche grootheid voor den Messias verwachtten, moge jezus verlaten zijn geweest; Hij, die zeggen kan, en zeggen kan naar waarheid: ‘Mijn God!’ is niet verlaten. Jezaia geeft ons den sleutel tot regt verstand van Ps. 22: 2 in zijn 53 Hoofdstuk vs. 4b. en 5. Hij was alleen verlaten in het oog van hen, voor wie het doel

{==166==} {>>pagina-aanduiding<<}
van jezus' dood verborgen was, hetgeen ook het geval was der leerlingen en vrienden, door hunne aardsgezinde begrippen. (Matth. 16: 22, 23.)
Wij behooren onder het oog te houden, dat, toen psalmen en hoofdstukken des Bijbels nog niet door getallen afgedeeld waren, de aanhaling der eerste woorden van een lied of gedeelte des Bijbels de plaats verving dier aanwijzing, welke wij nu ten opzigte der onderscheidene gedeelten des Bijbels in getallen van hoofdstuk en vers, ook zelfs ten aanzien der Psalmen, doen kunnen, en werkelijk doen. Ten tijde van jezus geschiedde dat zoo niet. Men zie hiervan een bewijs luk. 4: 18. Wij zouden gezegd hebben: Jezus las jez. 61: 1. Doch lukas geeft de twee eerste verzen letterlijk op, om aan te wijzen het gedeelte van jezaia, dat jezus in de Synagoge voorlas. Insgelijks, om jezaia 6 uit te drukken, zegt joannes, H. 12: 41: Dit zeide esaias, doe hij zijne heerlijkheid zag en van hem sprak, waarmede jez. 6 aanvangt, waarna de plaats volgt, vs. 40 aangehaald. In plaats dus van Ps. 22: 2 als een' afzonderlijken uitroep te beschouwen, en daaruit eene Godsverlating te verklaren, die moeijelijk met den uitroep: Mijn God! Mijn God! is overeen te brengen, en door jezaia verklaard-wordt als te bestaan in het kortzigtig of dwalend gevoelen van hen, die het doel van jezus' dood niet inzagen, en alles naar den schijn beoordeelden; zoo diende dezelve om te vervangen het: Gedenk aan den 22 Psalm! psalm, die het lijden des Verlossers, zijne wezenlijke nietverlating, en de heerlijkheid, die op dat lijden volgde, teekende, en geschikt was, om de ongegronde hope, dat, met het herschijnen der zon, de zon der verlossing van lijden zich vertoonen zou, te ontnemen en ten gelijken tijde voor wanhoop te beveiligen, die de
verijdelde hope zou kunnen veroorzaken.
Wij moeten de liefde van God bewonderen, hoe eene verborgene hand de leerlingen voor die wanhoop beveiligde, daar zij, niettegenstaande zij erkenden: Wij hoop-
{==167==} {>>pagina-aanduiding<<}
ten, dat Hij was degene, die Israël verlossen zoude, en dus die hope opgaven, Hem toch beleden, zelfs voor een' onbekenden, en die dus wel een vijand kon zijn: Hij was een man van God gezonden, krachtig in woorden en werken voor God en al het volk. (Luk. 24.)
En behoeven ons nu de kruiswoorden: Vrouwe, zie uwen zoon; zoon, zie uwe moeder! lange bezig te houden? Gevoelt het niet ieder, hoe dezelve de strekking hadden, ook zijne Moeder te onderrigten van het lot, dat Hem wachtte; en dat hare dwaling te dezen haar den moed kon inboezemen, om zulk een schouwtooneel van zoo nabij aan te staren? Dit, met al het voorgaande, schijnt op haar, die, uit hoofde der naauwe bloedverwantschap, dubbele kracht en vertroosting noodig had, om niet te bezwijken onder den schok, bij de verijdeling harer aardsche verwachting, en bij hare bekende gezindheid en aanleg, om alle die woorden te overleggen in haar harte, zulk eene gezegende uitwerking gehad te hebben, dat zij in stilte de uitkomst van Gods weg, zonder haasten, hebbe afgewacht. Haar toch zien wij nergens in de Opstandingsgeschiedenis voorkomen; van geene verschijning aan haar wordt het minste gewag gemaakt, die zij dan ook niet noodig had, dewijl alle de reeds gesprokene woorden, en het: Mij dorst, en: Het is volbragt. Vader, in uwe handen beveel ik mijnen geest, haar zoodanig aangaande den aard van het Rijk haars Zoons, en de heerlijke uitkomst ten derden dage, voorbereid hadden, dat zij die in stilte en, onder het lijden van de smart der scheiding naar het vleesch, geloovig en geduldig hebbe afgewacht, ongeschikt daarenboven voor het gezelschap en den omgang met hen, die als 't ware gedwongen moesten worden, aan jezus' herleving en opstanding te gelooven, welke nu voor maria de eenige verklaring bleef van de woorden des Engels, en van die van jezus zelven aangaande zijn lijden, dood en opstanding, en

{==168==} {>>pagina-aanduiding<<}
waartoe, onder den zegen van boven, de bepeinzing van jez. 53, en Ps. 22, en het laatste woord haars Zoons: Het is volbragt, dienstbaar kunnen zijn geweest.
Het is alleen Hand. 1: 14, dat wij van haar melding vinden gemaakt, en dus na jezus' vertrek van de aarde, wanneer allen reeds zoo verlicht waren, dat zij slechts de uitstorting des Geestes hadden te wachten, en die dus ijverig te bidden van Hem, die getoond had, als Hij zich verborgen houdt, Heiland te zijn.
Wanneer de leerlingen en vrienden later nadachten op alle die woorden, welke jezus nog aan het kruis uitsprak, en uitsprak te hunnen behoeve, hoe moeten zij dan het leerzame in dezelve gevoeld hebben; hoe raadselachtig het hun voorkwame, toen zij meenden dat alles verloren was, Hem te hooren uitroepen: Het is volbragt; woord, dat hen regtstreeks moest voeren naar het profetisch woord, dat te volbrengen ware, en waarvan de hoofdzaak was: ‘Zoo moest de Christus lijden, om in zijne heerlijkheid in te gaan.’ Joannes, de verzorger van maria, en die met haar, wie hij ten zoon verstrekte, zeker over alle deze woorden zal gesproken hebben, doet dan ook bijzonder opmerken, dat de uitroep: Mij dorst, slechts geschiedde, opdat ook de Profetie vervuld wierde: In mijnen dorst hebben zij mij edik te drinken gegeven, en laat in die aanteekening gevoelen, hoe jezus ten minste dit woord in betrekking tot de voorzegging, en tot herinnering aan die voorzegging, uitsprak.
Het was van dit woord, hetwelk tot het aanbieden van edik aanleiding gaf, als ook van het antwoord op de bede des moordenaars: Heden zult gij met mij in het Paradijs zijn, dat ik zeide, dat deze welligt ook zonder de tegenwoordigheid van jezus' vrienden bij het kruis zouden uitgesproken zijn, zoo ter vervulling der voorzegging, als ter vertroosting van den om genade smeekenden misdadiger; doch welke beide, even als de overige, leerzaam en onderwijzend waren voor hen,

{==169==} {>>pagina-aanduiding<<}
die zich daar bevonden in de hope, dat Hij Israël verlossen zoude in dien zin, als zij het meenden, en welke hope verijdeld werd.




De zoölogische tuin te Londen.

(Overgenomen uit het Quarterly Review.)

Men verhaalt, dat canova, toen men hem gedurende zijn verblijf in Engeland vroeg, wat hem het meeste had getroffen, antwoordde: ‘dat de armzalige Chinesche brug in St. James-Park het werk der regering, de Waterloo-brug daarentegen eene bijzondere onderneming is geweest.’ En ofschoon oude herinneringen ons doen zuchten bij de gedachte aan den ondergang van het leeuwenhok in den Tower te Londen, waar de hendriks en eduards hunne luipaarden, lynxen en leeuwen hielden, en wij, als kinderen, den leeuw nero en zijne makkers plagten te aanschouwen, gelooven wij toch, dat de opmerking van canova zich ook tot andere dingen, dan tot bruggen en dergelijke gebouwen, zou kunnen uitstrekken. Wie kan wandelen door den uitgestrekten tuin van de Zoölogische Maatschappij te Londen, smaakvol aangelegd en keurig onderhouden; wie kan de verbazend groote verzameling van allerlei soort van dieren aanschouwen, van den olifant en rhinoceros af tot rotten en muizen toe, zonder met von raumer in te stemmen, als hij zegt, dat zulk eene inrigting alleen in de nabuurschap van eene stad als Londen kan worden onderhouden door vrijwillige inteekening en toelagen?
En er is nog eene andere gedachte, die in de ziel van den bezoeker oprijst. Herinnering voert hem terug tot eene andere groote natie, eenmaal de meesteresse der wereld, die honderden der zeldzame dieren ten toon stelde, waarvan wij slechts enkele kunnen aanwijzen; maar tot welk een geheel ander einde! De overwonnene win-
{==170==} {>>pagina-aanduiding<<}
gewesten werden afgestroopt; geheele kudden van leeuwen, duizenden van wilde dieren werden aan het volk ten schouwspel aangeboden en

‘Gemoord, om Rome een feest te geven.’ 

Titus, die het amphitheater voltooide, dat zijn vader begon, bezoedelde bij deszelfs inwijding het strijdperk met het bloed van vijfduizend dieren, terwijl meer dan honderdduizend Romeinen zich in het gezigt der slagting verlustigden. Trajanus leschte, bij het einde van den Dacischen oorlog, den bloeddorst met den moord van tienduizend beesten. De feestviering van eenen geboortedag verschilde te Rome niet weinig van eene dergelijke viering in St. James. Caligula vierde den zijnen, door vierhonderd beeren en even zoo vele andere wilde dieren ter slagting over te geven. Bij andere gelegenheden zag men een groot schip binnenstuwen, hetwelk zich van zelf opende en, na uit deszelfs ruim vierof vijfhonderd beesten tot den strijd te hebben ontscheept, zich weder sloot en zonder hulp van handen verdween. Maar genoeg van deze bloedige tooneelen!

‘Wendt af den blik, en slaat uwe oogen op 't gewest, 
Waar edler stam in ruwer streek zich heeft gevest,’ 

waar verbazende schatten worden besteed, niet op de wijze van sylla's schoonzoon, maar met het doel, om de kunsten aan de gemakken en geoorloofde genoegens des levens dienstbaar te maken, om wetenschap te bevorderen en kennis onder het volk te verspreiden. Welk een onderscheid bestaat er tusschen de vreedzame stilte van deze tuinen en het woest geweld, opgewekt door

‘Den strijd van 't wild gediert' met wild gediert' of menschen.’ 

Want met al deze verspilling van het dierlijk leven maakte de natuurlijke geschiedenis bijna geene vorderingen;

{==171==} {>>pagina-aanduiding<<}
en ofschoon er onder de latere Caesars bij bijzondere personen verzamelingen werden gevonden, schijnt toch de ligtgeloovigheid van plinius, die ieder Thessalisch sprookje gretig aannam, bij de meesten grooter te zijn geweest dan de gelegenheid ter opzameling van kennis aangaande de dieren, hun door zulk eenen rijken toevoer van zeldzaamheden aangeboden. Door de menageriën van latere tijden hebben wij de meeste en belangrijkste berigten verkregen ten aanzien van de gewoonten, huishouding en bewerktuiging der dieren; ofschoon wij er verre van verwijderd zijn, het scherpe doorzigt en den veelomvattenden arbeid te willen miskennen van den grooten Griekschen opmerker, die, ondersteund door alexander, zulk een verwonderlijk gebruik heeft gemaakt van de voorwerpen, welke de overwinnaar van het Oosten aan zijn onderzoekend oog deed aanbieden.
De eerste Zoölogische inrigting van eenig belang in onze dagen zijn wij aan onze Fransche naburen verschuldigd; zij had haren oorsprong in de menagerie, door lodewijk XIV te Versailles bijeengebragt. Aan buffon intusschen was de Jardin du Roi deszelfs roem, als eene verzameling van dieren, verpligt; en ofschoon de staatkundige uitbarsting, die geheel Europa schokte, zijne overblijfsels uit het graf opdolf en op de gruwzaamste en onwaardigste wijze ontheiligde, zij spaarde toch de laan van lindenboomen met hunne geurige bloesems (den wellust der bijen) door hem in den tuin geplant en nog naar hem genoemd. De geheele inrigting zelve evenwel bevond zich in 1792 in het grootste gevaar, toen ieder overblijfsel der monarchij werd bedreigd. En hoe werd zij gespaard? Voornamelijk, omdat men geloofde, dat zij bestemd was voor de aankweeking van geneeskundige planten, en dat het chemische laboratorium eene salpeterfabrijk was. Daarom werd zij door het souvereine volk geëerbiedigd; hier was buskruid, om te wonden, kruiden, om te heelen, dingen, die waardig waren, om voor de eene en ondeelbare Re-
{==172==} {>>pagina-aanduiding<<}
publiek behouden te worden. Maar ofschoon de Jardin des Plantes, gelijk hij toen genoemd werd, de omwenteling overleefde, en ofschoon de half verhongerde dieren, die te Versailles waren gebleven, met andere in 1794 in den tuin werden overgebragt, zoo had deze inrigting gedurende verscheidene jaren slechts weinig voorspoed. In 1800 was de algemeene ellende zoo groot, dat de Heer delaunay, die toen het opzigt over de menagerie had, gemagtigd werd, om de minst belangrijke dieren te dooden, ten einde als voedsel voor de overigen te worden gebruikt. Het was niet vóór dat de buitengewone man, de verheffer en vernederaar van Koningen, die te midden van
het gedruisch der wapenen toch de wetenschappen bevorderde, onbetwiste heerschappij der zaken verkreeg, dat de menagerie begon te bloeijen, vooral ook onder het onmiddellijk opzigt van cuvier.
Davy, krachtig ondersteund door raffles, deed het eerst het voorstel, om eene dergelijke instelling in Engeland op te rigten; en weldra was zij tot stand gekomen, en genoot eene zoo groote mate van bloei, dat drie jaren na het bestaan van den Zoölogischen tuin daarin reeds meer soorten van levende dieren werden gevonden, dan soortgelijke inrigtingen elders in tienmaal langeren tijd hadden kunnen verzamelen. Wij willen den tuin met onze beschouwingen doorloopen. Laat ons, daar wij het terras langs gaan, hetwelk een heerlijk gezigt over de voorstad aanbiedt, een oogenblik stilhouden, terwijl het zuidewindje over het bloembed ruischt, waarover tallooze bijen zweven, wier gegons zich vermengt met het verwijderd gedruisch der woelige stad. Aanschouw den rijkdom en de schoonheid van het tooneel, de schepping van nash, wiens heerlijke aanleg van dezen tuin ons met vele andere zijner mislukte proeven verzoent.
Wij moeten hier de beeren niet vergeten. Daar zijn zij met hunne lompe gebaren en logge bewegingen, vreedzaam met elkander levende, behalve wanneer tus-
{==173==} {>>pagina-aanduiding<<}
schenbeiden een gebrom verschil van meening aanduidt, ontstaande uit de eigenbaat van dezen of genen sterken eerzuchtige, die meer dan zijne buren den top van den paal weet te bereiken; eene eigenbaat, te onverdragelijker, omdat die zelfverheffing gewoonlijk het bezit medebrengt van de versnaperingen, die een edelmoedig publiek toewerpt. Zelfs de kunstige beitel des beeldhouwers van den Baron van bradwardine kan geene grootere verscheidenheid van houdingen hebben afgebeeld; ‘hunne houdingen zijn inderdaad vreemder, dan ooit de heraldiek ze heeft uitgedacht.’ Let ook op de schrandere uitdrukking van hun knipoogen, waarmede zij de verzekering bevestigen, die van aristoteles af aan tot op den scherpschutter van washington irving is gemaakt, dat ‘de beer de slimste duivel van de wereld is, om een' bijenboom op te sporen. Een' geheelen dag knabbelt hij aan den stam, tot dat hij een gat heeft gemaakt, groot genoeg, om er zijne pooten door te steken, en dan haalt hij den honig met bijen en al er uit.’ Wij hebben somtijds hooren klagen, dat de groote beer (ursus ferox) beneden in den kuil geen' paal heeft, om te klimmen; maar al had hij er een', klimmen zou hij toch niet, indien het waarheid is, zoo als men algemeen zegt, dat hij deze gave met zijne eerste jeugd verliest. De reusachtige soort, die hier bewaard wordt, doodt en sleept in zijne woestenijen een' volwassen' bison weg, die meer dan duizend pond weegt.
Wij dalen de schuinte af, die langs de vlakte loopt, waarop de zwarte zwaan (cycnus atratus), niet langer eene rara avis, tweemaal haar nest heeft gebouwd, en nu zich in het bezit van twee jongen verheugt, en waar de Nieuwhollandsche gans (cereopsis Novae Hollandiae) heeft gebroed; en na eenen blik te hebben geworpen op het wild gevogelte, waarmede het groene veld is bedekt, en het kleine meer, waarop het rustig rondzwemt, zich verkwikkende in den regen, die uit eene kunstige fontein nederstort en als paarlen van hun waterdigt gepluimte afrolt, blijven wij bij de vogelvlugten, daar tegenover

{==174==} {>>pagina-aanduiding<<}
geplaatst, stilstaan. Want onder die vogels vinden wij de gekroonde kraanvogels (balearica pavonina), de bevallige demoiselles (anthropoides virgo), de sierlijke Stanley-kraanvogels (anthropoides Stanleyanus), de fraaije Curaçao-vogels, de sombere reigers en roerdompen, die schijnen te treuren om het gemis van het ruischende riet, den zonderling gevormden lepelaar (platalea leucorodia), de eenzame ooijevaars, zoo wel witte als zwarte, den Marabou-ooijevaar (ciconia Marab.) met zijn' krijgsmansgang, en den secretaris (gypogeranus serpentarius). Deze laatste heeft iets zeer karakteristieks, en zijne deftige houding, met eene korte fluweelen broek en magere beenen, herinnert u onwederstaanbaar aan een' bureaulist van la vieille France. Hij heeft een statig en diplomatisch air, en ofschoon hij op zijne wijze niet misdeeld is van moed, acht hij toch blijkbaar voorzigtigheid beter dan stoutheid. Slaat hem gade, als er eene gewone slang in zijn hok wordt geworpen. Ofschoon hij in groote opgewektheid is, blijft hij toch bedaard. Zijn schitterend oog wordt van de slang niet afgewend; maar hij houdt zich op eenen afstand, tot dat hij, de gelegenheid waarnemende, toeschiet, de slang met zijn' poot bij den nek treft, en met zijn' bek het krimpend dier een' moorddadigen slag op den kop geeft, die meestal de coup de grace is. Maar in allen gevalle trekt de vogel zich terug, het oog nog gevestigd op de slang, wier minste beweging, zoo zij nog leeft, een vernieuwd aanvallen, terugtrekken en bewaken ten gevolge heeft, tot dat er geen twijfel meer is aan den dood van zijn slagtoffer; dan nadert de vogel voorzigtig, en begint de slang te verslinden. Zoo handelt de secretaris met eene gewone slang, wanneer hij in
gevangenschap is; en zijne voorzigtigheid ontstaat blijkbaar uit het instinct, dat hem waarschuwt en wapent tegen de vergiftige slangen, die zijne bestemde prooi in Zuid-Afrika uitmaken. Zijn ligchaamsbouw is verwonderlijk wel ingerigt naar zijne leefwijze, en de lengte zijner pooten, die tot verre omhoog met schubben zijn

{==175==} {>>pagina-aanduiding<<}
bedekt, waardoor de slangentand niet kan heendringen, beveiligt grootendeels de meer wondbare deelen van zijn ligchaam tegen de stervende wanhoop zijns vijands, terwijl de beenachtige uitsteeksels van zijne vleugels en zijn sterke valkenbek zijne aanvallende wapenrusting voltooijen; want in den natuurstaat zegt men, dat hij, als de slang zich tegen hem opheft, haar met den eenen vleugel verdoovende slagen toebrengt, terwijl hij met den anderen zijn ligchaam beschermt; van tijd tot tijd stijgt hij met de halfgedoode slang hoog in de lucht, en veroordeelt haar tot de verdooving van eenen zwaren val, tot dat hij eindelijk haar den kop klooft met zijnen bek als een tomahawk. Nooit zagen wij hem intusschen iets van dien aard volbrengen in zijne gevangenschap.
Maar wendt uw oog nu eens op dien ouden gediende, den Marabou-ooijevaar, en verbeeldt u hem, staande achter den stoel zijns meesters en zijn deel van den maaltijd verwachtende. Smeathman zag er een' in Afrika, die geheel tam was gemaakt. Van zijn hoog nest op de zij-katoenboomen bemerkte hij reeds op eenen grooten asstand de bedienden, die de schotels over de plaats droegen, en wanneer zij de zaal binnentraden, schoot hij onder hen neder en nam plaats aan het boveneind der tafel. Het kostte eenige moeite, om vriend Marabou de schotels te doen eerbiedigen, zoo lang de gasten er niet waren, en ondanks alle waakzaamheid en de bezems, die men als schrikmiddelen bezigde, verdwenen er toch nu en dan plotseling een paar gebraden vogels; één hap van dien grooten bek, één slok van dien afgrond van een keel, en het hoentje was verdwenen.
Wij gaan de pellikanen voorbij met hunne groote zakken, en den emeus (dromajus Novae Hollandiae) met zijn' trommelzang en kleine familie van gestreepte jongen, en komen, op onze schreden terugkeerende, bij den kleinen, afgelegen', beschaduwden vijver, waar zwanen en ganzen in goede vriendschap leven. Die vriend ginds ‘in rossen tooi gekleed,’ is de wilde gans, de oorspronkelijke soort, van welke onze vijvers hunne

{==176==} {>>pagina-aanduiding<<}
bewoners hebben gekregen. Maar wij moeten onze voetstappen wenden naar het adelaarshok, en wij belijden, dat wij er nooit voorbijgaan zonder een pijnlijk gevoel. Arenden, lammergieren, condors, bewoners der lucht, geboren om boven Alpen en Andes te zweven, zien wij hier in hulpelooze, hopelooze gevangenschap. Ziet den opwaarts gerigten blik van dien gouden arend, ja aanschouwt den schitterenden bol van zijn oog; smeekend staart hij naar boven; hoe onmogelijk is het, de hoop te vernietigen! Hij spreidt zijne breede vleugels uit, springt op naar de bron des lichts, slaat tegen het traliewerk en valt zwaarmoedig neder. Het is hier dante's hel: Lasciate ògni speranza, voi ch' entrate! (Vaarwel de hoop, voor wie hier binnentreedt!) Wij weten niet, wat de heeren opzigters zouden zeggen of doen, indien wij aan onzen lust gehoor gaven; maar nooit zien wij deze ongelukkigen zonder een onbeschrijfelijk verlangen, om hunne boeijen te verbreken en den geheelen stoet van deze

‘Uit vuur gevormde kindren van de zon’ 

vrij te laten. - Welk eene verzameling! Welk een bewijs, dat onze koophandel zich tot aan het eind der aarde uitstrekt! Ziet dien condor, vóór weinige jaren nog een fabelachtig wezen, en herinnert u dan, dat Sir francis head op de Andes een' mijnwerker met zulk een dier zag worstelen. Daar is ook de Nieuwhollandsche arend met den wigvormigen staart (aquila fucosa), een van wiens geslachtgenooten, naar men verhaalt, op den bekwamen en dapperen flinders neêrviel, hem waarschijnlijk voor eenen kangaru aanziende. Verder zit in deftige eenzaamheid een andere arend, de vernieler, uit Zuid-Amerika (harpyia destructor). Hij werd van Maranham gezonden te gelijk met den koning der gieren (sarcoramptius papa), maar, soit dit en passant, hij at zijne Majesteit gedurende den overtogt op. Gij moet hem zien, wanneer hij vertoornd en met opgezette veêren

{==177==} {>>pagina-aanduiding<<}


‘Zijn' vreeselijken bek en 't bliksemen der oogen’ 

vertoont. Zijne beenen, of, zoo als de ornithologen ze juister noemen, zijne voeten, zijn geweldig groot. Een groote kater werd eens in zijn hok gebragt. Hij vloog er op aan, en verbrijzelde hem, met éénen tred van zijnen poot, den rug; vervolgens nam hij hem in zijne klaauwen op en sprong op zijnen stok, en, hem met zijne ontzettende vleugels bedekkende, krijschte hij zijnen lijkzang. De dood van den kater was oogenblikkelijk.
Het geschreeuw der gieren heeft het klagelijk gehuil der magere wolven doen ontwaken. De gedaante des lands is vrij wat veranderd, sedert eduard I het bevel uitvaardigde, om ze in Gloucester, Worcester, Hereford, Salop en Stafford uit te roeijen. Wij behoeven niet te zeggen, dat deze hier buitenlanders zijn; want weinigen zijn er, die niet weten, dat de laatste inlandsche wolf omtrent het jaar 1680 door de hand van Sir ewin cameron is gevallen. Wie kan hen zien of hooren, zonder voor zijnen geest hunne onvermoeide en onafgebrokene vervolging van mazeppa te aanschouwen?
Een' blik werpen wij op de luipaards en op de overige verscheurende dieren, die naast de beeren zijn gehuisvest, en wij komen tot de schepen der woestijn. Welke beelden van de eindelooze vlakte tooveren zij voor den geest! Aanschouwt hunnen veerkrachtigen voet, zoo verwonderlijk geschikt, om hen op het drooge zand van de woestijn te dragen. Vandaar hun geruischlooze stap. ‘Wat mij altijd heeft getroffen,’ zegt macfarlane, ‘als iets zeer romantisch en geheimzinnigs, was de stille tred van den kameel, veroorzaakt door den sponsachtigen aard van zijnen voet. Hoedanig de grond ook moge zijn, zand of rots of weide of straatsteenen, gij hoort nooit eenen voetstap; gij ziet een groot dier u naderen, stil, als eene wolk op de lucht drijvende, en zoo hetzelve geen schelletje draagt, zal uw zintuig des gehoors, hoe scherp het ook moge zijn, u deszelfs nadering niet doen bemerken.’ Deze hier behooren tot de Arabische soort (camelus dromedarius), en daartoe behoort ook de zoogenoemde snelle dromedaris (el heirie). ‘Over deze vlugge kameelen met een' Arabier van Suse sprekende,’ zegt een ander reiziger, ‘verzekerde hij mij, dat hij een' jongman kende, die hartstogtelijk verliefd was op een

{==178==} {>>pagina-aanduiding<<}
meisje, dat eene hevige begeerte uitte naar eenige oranjeäppelen. Te Mogadore waren zij niet te bekomen, en Marocco-oranjeappelen waren ook de verlangde. De Arabier beklom bij het aanbreken van den dag zijn' heirie, ging naar Marocco, ongeveer honderd Eng. mijlen van Mogadore, kocht de oranjeäppelen, keerde des avonds na het sluiten der poort terug, en zond de appelen, door eene schildwacht van de batterijen, naar zijne beminde.’ Vroeger waren de lama's, de kameelen der Nieuwe Wereld, geplaatst, waar nu de eigenlijke kameelen zijn.
Wij komen nu bij de antilopen met hare kwijnende don kere oogen, en de fazanten met hunne schitterende vederen. Gewoonlijk vindt men hieromtrent ook een veldhoen, een gevangene, dien wij van ganscher harte beklagen. Een hoenderhok in plaats van het uitgestrekte heiveld, en vertrapt en morsig gras in plaats van het versche en wilde heikruid! Beter ware het voor het arme dier, vrij rond te zwerven, op gevaar van met een schot in zijne vlerk ter neder te storten, dan aldus een vreugdeloos en onnatuurlijk leven voort te slepen. Wij moeten den stumper aan zijn lot overlaten en den otter gaan bezoeken, nadat wij eerst onze hulde hebben gebragt aan dat eerwaardige dier, de phoca, een broertje of zusje van het zeekalf, dat den dapperen Kapitein mac intyre overhoop wierp en den stok van Mr. olo buck van Monkbarns als spolia opima medenam.
Zie, men heeft den visch in het water geworpen, en de otter duikt naar beneden. Hoe snel vordert hij op zijnen weg onder water met zijne roeipooten, van tijd tot tijd bovenkomende en met eene bevallige buiging vervolgens weder onderduikende, om zijne jagt voort te zetten! Hij glijdt naar den bodem; want zijne oogen zijn als 't ware boven op zijn hoofd geplaatst, ten einde hem in staat te stellen, om met naar boven gerigten blik voordeel te trekken van de onwetendheid zijner prooi, als deze boven hem zwemt. Let op de vlugheid, waarmede hij zich wendt; hij heeft den visch gegrepen en verlaat het water, om hem aan den oever te verslinden. Maar, zal men zeggen, hoe opmerkelijk en belangwekkend, het is toch geen liefelijk tooneel en zweemt naar wreedheid. Bijna elke visch, die op de tafel komt der gevoelige schoone, die dit schouwspel veroordeelt, heeft veel meer te lijden; want gewoonlijk moet dergelijke visch in doodsangsten blijven spartelen. Zij, die zich niet

{==179==} {>>pagina-aanduiding<<}
ergeren aan de bot, die op de vischbanken rondspringt, en waarnaast de zeekreeft met verdroogde scharen ligt te sterven, hebben waarlijk geen reden om den armen otter te beschuldigen! Wij willen zwijgen van de teêrhartigheid, aan aal en paling betoond, en laten dat onderwerp aan de glimmende kolen en de verschoonende welsprekendheid van Monsieur ude over. Onze otter, schoon wreed, zoo als wij hem hoorden noemen, is toch medelijdend. Zoodra hij den visch gegrepen heeft, verlaat hij het water, verplet met éénen beet den kop, en berooft hem van alle gevoel.

(Het vervolg en slot hierna.)

Olivier Goldsmith, deszelfs leven en geschriften.

Het oordeel, 't welk men over den kunst- of letterbeoefenaar, over den man van verbeelding velt, zal steeds onvolledig en onregtvaardig wezen, wanneer men zijn gedrag en zijne werken van elkander scheidt, en hem aan denzelfden regel van zedekunde wil onderwerpen, die aan de overige menschen tot wetboek dient. Vergeet voor een oogenblik, dat jean jacques rousseau, raphaël, michelangelo, Lord byron den Emile, de Transfiguratie, het jongste Oordeel en Childe Harold hebben voortgebragt; vestig het oog alleen op hunne daden; beoordeel hun leven, gelijk gij het leven van eenen winkelier of eenen handwerksman beoordeelen zoudt, zoo zal het u weinig achting of genegenheid inboezemen. De laagheid van rousseau's betrekkingen en de dwaasheid van deszelfs hoogmoed zullen u tegen de borst stooten; het wellustige van raphaël zal u ontuchtig en liederlijk voorkomen; michel-angelo's sombere woestheid en barsche menschenhaat zullen afkeer bij u wekken; bij byron zult gij al de armzaligheden der ijdelheid, der ingenomenheid met zichzelven, der gemaaktheid en grilligheid ontmoeten.
Het ware leven dier op zichzelven staande wezens moet niet in hunne dagelijksche gedragingen, maar in de vruchten hunner denkenskracht gezocht worden; zij bestaan inderdaad slechts door hunne werken. Daar vindt men den afdruk hunner ziel; daar de uitdrukking dier grondbeginselen, welke zij noch tijd, noch moed, noch geduld hebben, door daden te verwezenlijken. Het tegenstrijdige, dat men behagen schept

{==180==} {>>pagina-aanduiding<<}
tusschen hunnen arbeid en hun gedrag op te merken, is eene schijnstrijdigheid; om hun gedrag bekommeren zij zich weinig. Hunne gedurige gewoonte, om de daad aan het gepeins, de werkelijkheid aan het hersenbeeld op te offeren, brengt eene bedroevende uitkomst te weeg. Terzelfder tijd dat de gedachte krachtig en schitterend uit hun brein ontspringt, blijft het gedrag onvolledig, hinkend, vol van zwakheden en in niets eenparig of zichzelven gelijk.
In plaats van deze buiten de gewone lijn staande personen te beschuldigen, behoorde men hen te beklagen; zij gelijken naar die zieken, bij welke de levenssappen, zekere deelen des ligchaams verlatende, aan andere leden eene overmatige voeding gaan toebrengen: alsdan ontwikkelt zich de gedrogtelijke zamenparing van eene beklagenswaardige atrophie met eene hypertrophie, die het oog verschrikt. Ongelukkiglijk vereischt en veroorzaakt het beroep van den letteroefenaar, den kunstenaar en den denker die verbreking van het normale evenwigt. Men moet geene grootere verbazing gevoelen, hen onbedachtzaam te zien handelen, dan men zich verwondert, van iemand uit de mindere standen eenen brief te ontvangen, waarin de stijl niet juist of niet sierlijk is. Bij dezen is het onervarenheid in de kunst van schrijven, bij de anderen onervarenheid in de kunst van leven; hier gebrek aan verstandelijke oefening en zwakheid van geestvermogen, daar eene te stout, te onafgebroken ontwikkelde verstandskracht, die, wederregtelijk de plaats innemende, welke aan de gezonde rede toekomt, haar schitterend slagtoffer een betreurenswaardig onvermogen ten geschenke geeft. Er behoort niet weinig toe, om zijn leven te regelen: hebben zij er tijd, wil, kracht toe, die lieden, geheel verdiept in iets, hetwelk aan hun oog nog veel grooter voorkomt, in eene moeijelijke, maar voor hen hoogstbekoorlijke schepping, eene onafgebrokene voortbrenging, eenen hartstogtelijken, maar gebiedenden arbeid? Zij hebben regt op edelmoedige toegeeflijkheid; of liever, het gemeene regt zou te hunnen opzigte onregt worden. (*)

{==181==} {>>pagina-aanduiding<<}

Onder de uitstekende mannen, welke Engeland voortgebragt heeft, is er geen, die op eene vollediger en tevens zonderlinger manier bewijs levert van de zoo even door ons vooruitgezette stelling, dan de vermaarde goldsmith. Zoo vermogend is het contrast tusschen de netheid van zijnen stijl en de slordigheid van zijn leven, het aanlokkelijke zijner werken en het terugstootende zijner handelingen, dat men ter naauwernood aan de identiteit dier twee verschillende personen gelooven kan, van welke de een, met de pen in de hand, zoo kiesch en zoo aandoenlijk, de ander, in kroegen zoo wel als gezelschapszalen, zoo belagchelijk en zoo onbeschoft was. Was dan waarlijk de schrijver van den Predikant van Wakefield een dronkaard en een speler? Die innemende prediker van braafheid en goede zeden, trad hij dezelve in zijn gedrag met voeten? Men zou geneigd zijn, hem niet alleen voor een slecht, maar voor een verstandeloos mensch te houden.
Het is zoo moeijelijk, om over goldsmith een juist oordeel te vellen, dat de meesten der Engelsche critici zulks opgegeven hebben. Gij zult van dezen zonderlingen man niet een enkel welgetroffen portret vinden, noch bij de schrijvers, die zijne tijdgenooten geweest zijn, noch bij hen, die naderhand de bijzonderheden van zijn leven hebben opgezameld. Men heeft het voor beter gehouden, een zoo netelig onderwerp onaangeroerd te laten; want waarom toch eene karakterontleding beproefd, die onmogelijk scheen? Na drie of vier wonderlijke anecdoten, welke al de levensbeschrijvers elkander als bij erfenis overmaken, en die, niet zonder grond, den lezer moeten voorkomen met goldsmith's naam en bekwaamheid weinig te strooken, vernomen te hebben, weet hij eigenlijk nog iets minder dan te voren. Men verhaalt u, dat goldsmith een zwendelaar, iemand zonder eer of trouw, een man van genie, een uitmuntend mensch, een aangename gezelschapper en een bevallige prater geweest is. Welk juist denkbeeld kunt gij uit deze opeenstapeling van losredenen, verwijtingen en beschuldigingen opdelven? Waar geeft men u het beeld van zijn karakter? Waar ontleedt men de zedelijke springveren, welke dien zonderlingen man hebben doen handelen? Wie zegt u, hoe het komt, dat zijn zoo uitnemend zedekundig talent niet meer invloeds gehad hebbe op zijne handelingen, en hoe er zulk een volstrekt gebrek aan wilskracht bestond bij eenen man,

{==182==} {>>pagina-aanduiding<<}
wiens aangeborene goedheid en vurige gevoeligheid ieder erkent? Kon dan dat gelukkige instinct, hetwelk zijn genie uitmaakte, die uitgelezen smaak voor het goede en schoone, zich niet anders openbaren dan door welgeschrevene bladzijden? Had het geen ander wezenlijk aanzijn, dan in zijnen stijl? en kon het de magt van dien invloed niet ook over het leven en de daden van goldsmith uitstrekken?
Helaas! het is maar al te waar: een der grootste dichters, welke Engeland immer bezeten heeft, was, wat zijn gedrag betreft, weinig anders dan een kind; goed, zonder te weten waarom; boos en gevaarlijk, zonder te weten hoe; de speelbal van al zijne kleine driften; vol bevalligheid, zelfs in zijne gebreken, en vergeving winnende voor zijne zwakheden, door de opregtheid en ongedwongenheid, waarmede hij er zich aan overgeeft. Zonderlinge toestand van het genie, en vooral van het dichterlijke genie! Zoodanig was het kinderachtige, maar van dichtvuur doorgloeide leven van la fontaine in Frankrijk, van goldsmith in Engeland. Kinderen van instinct, hartstogt en grilligheid, kan niemand voorspellen, en weten zij zelve niet, waartoe zij, onder geleide van deze gevaarlijke gidsen, geraken. De hooge gevoeligheid, de teedere aandoenlijkheid, welke de eerste bestanddeelen van het poëtische temperament schijnen te zijn, vereischen als 't ware eene maagdelijkheid van indruk, eene frischheid en bijna kinderlijkheid der ziel, welke niet strookt met de manskracht der rede, met de standvastigheid der besluiten en met het vermogen van den wil. Al de gebreken van het Iersche volkskarakter, al die van dat der poëten, vertoonen zich zoo levendig en zoo volledig bij goldsmith, dat men vruchteloos elders een nieuwer en belangrijker onderwerp van zielkundig onderzoek zou opsporen.
In de eerste jaren der achttiende eeuw leefde, in een klein dorpje van Ierland, uit weinige armelijke hutten zamengesteld, en den naam van Pallas dragende, (een zonderlinge mythologische naam voor zulk eene plaats) een behoeftige Protestantsche predikant met een zeer talrijk gezin en eene zeer matige ambtsbezoldiging. Bij de behoeftigheid van dit huis voegde zich eene verregaande ligtzinnigheid, eene zonderlingheid van gedrag, die aan ieder stof tot schertsen gaf. Het was een algemeen geroep, een gevoelen, waaromtrent ieder het eens was, dat de familie goldsmith naar geene andere familie geleek; dat het de goedhartigste, maar ook de

{==183==} {>>pagina-aanduiding<<}
ligtzinnigste menschen waren, welke men vinden kon. Sommige lieden beweren, dat de heldhaftige Generaal wolfe in eenige betrekking van maagschap met de goldsmith's stond, en dat dit ook het geval geweest was met olivier cromwell. Niets zou minder te verwonderen zijn. Alleen oppervlakkige verstanden zijn in staat, den invloed der rassen (men vergunne ons hier dit woord) te loochenen; en alwat men van de familie goldsmith verhaalt, strookt volkomen met de avontuurlijke edelmoedigheid en de tevens gevaarlijke en vermogende oorspronkelijkheid der twee door ons vermelde namen.
De voorbeelden, waarmede de jonge olivier goldsmith te huis omgeven was, leerden hem noch beradenheid noch vooruitzigt. Eene oude vrouw uit het dorp onderwees hem het alphabet; al de scholen van den omtrek zagen hem beurtelings binnen derzelver wanden, zonder aan dien vlugtigen geest de gewoonten van vlijt en vastheid te kunnen mededeelen. Toen reeds was hij, hetgeen hij al zijn leven blijven moest: een los, maar gevoelig kind, hetwelk door de geringste omstandigheid weggesleept en van zijne besluiten verlokt werd; zoo onafgebroken vrolijk en goed geluimd, dat men hem hetgeen hij misdreven had wel moest vergeven; geneigd tot werkeloosheid en vermaak; niet in staat tot eenige ernstige inspanning of duurzame oplettendheid. Somwijlen schoten, uit deze hem zoo geliefde vadzigheid, stralen van licht, die van eene zoo schitterende verstandswerkzaamheid getuigden, dat ieder daarover verbaasd stond. Men gaf aan den armen Protestantschen predikant en deszelfs vrouw den raad, om hunnen zoon voor de kerk te doen opleiden, en hem naar het Trinity-College te Dublin te zenden. Maar, zelfs om een bloote Sizar, dat is een dienend scholier, op die Universiteit te wezen, waren zekere uitgaven noodig, en het arme gezin moest zich daartoe vele ontberingen getroosten.
Bestuderen wij nu eens den kleinen mensch, van wien men hoopte een eerwaardig lid der Anglikaansche kerk te maken, en dien de natuur tot een' Genie bestemd had! Vóór en boven alles poëet, door de uiterlijke dingen getroffen, ligtgeraakt en hoogmoedig, voelde het knaapje, dat tot nog toe vrij en vrank door de bosschen en velden rondom zijn geboortedorp gezworven had, zijne eigenliefde smartelijk gekwetst, toen de Universiteit hem als Sizar toeliet, en aan

{==184==} {>>pagina-aanduiding<<}
de behoeftigheid zijner ouders die soort van beurs meende te moeten verleenen, welke door het vernederende eener zekere knechtschap gekocht wordt. De vadzigheid van het kind vermeerdert nog: van het oogenblik, dat het in het collegie opgenomen is, ziet men het steeds als de boetende ziel van eenen afgestorvene rondwaren aan de deur van zijnen kerker, omstreeks de noodlottige traliën, die het van zijne vrijheid gescheiden houden. Ongetwijfeld zeer verkeerd gehandeld. Zijne moeder is in een' lijdenden toestand; zijn oude, door ligchaamsgebreken gefolterde vader grondt zijne eenige hoop van vergoeding en troost op de vlijt van zijnen zoon. Ieder uur zijner studiejaren kost aan de eerlijke armoede der familie eene opoffering. Maar goldsmith's zonderlinge en hartstogtelijke geaardheid zegeviert over al deze bedenkingen; hij verveelt zich en is ongelukkig; weldra zoekt hij afleiding en zelfvergeting in vermakelijkheden, in geldopnemen en buitensporigheid. Heeft de maatschappij hem de eer ontzegd, welke zij aan rijkdom en hooge geboorte bewijst, zoo wil hij echter, dat men van hem zeggen zal, dat hij een lustig leven weet te leiden en iemand van aangenamen omgang is. Hij, die geen brood heeft, legt op zijn armelijk kamertje een bal aan, en noodigt de dames der stad op hetzelve. Met reden klaagt men over zulk een gedrag; hij wordt boos, houdt een vuistgevecht met zijnen meester, en, steeds beheerscht door eene onwederstaanbare aandrift, die meer naar instinct dan naar redenering gelijkt, loopt hij weg en vlugt naar Cork, ter naauwernood gekleed, slechts met een' schelling in den zak, en zonder te weten, wat er van hem worden moet. Zijn broeder reist hem na, achterhaalt hem, hernieuwt zijne deerlijk gehavende kleeding, en brengt hem met geweld in het collegie terug. Het was wel goed van dien broeder, te hopen, dat een aard als die van den jongen olivier voor verbetering vatbaar was; maar al te veel
uitmuntende en zeldzame hoedanigheden waren onder zijne belagchelijke gebreken gemengd, dan dat dit wonderlijke geheel vóór zijnen dood eenigerlei verandering ondergaan zou hebben. Datzelfde kind, hetwelk zoo ondankbaar jegens zijne ouders was, gaf zijne kleederen weg aan eenen armen man, wiens gescheurde lompen en behoeftige toestand zijn medelijden gewekt hadden: hij dacht er hierbij niet aan, dat zijne garderobe bijna even slecht voorzien was als die van den arme, dien hij te hulp kwam. Zijn

{==185==} {>>pagina-aanduiding<<}
levendige en onafhankelijke geest gevoelde eene diepe versmading voor al de studiën, waarop ieder rondom hem zich toelegde. Uit volle keel de fraaije tafel- en minneliederen van oud-Ierland aan te heffen; zijne makkers door goedvertelde sprookjes te doen lagchen, hierin bestond al de eerzucht van den jongen goldsmith. Het collegieleven, dat voor hem met een zoo onaangenaam geval begonnen was, bleef van zijnen kant eene reeks van buitensporigheden, die natuurlijk derzelver straf niet ontgingen. ‘Niets is gevaarlijker,’ zeide hij naderhand, ‘dan ons akademieleven, voor jongelingen, met sterke hartstogten, gevoeligheid en eerzucht begaafd. Wel is waar die Universiteiten leveren schoone en groote hulpmiddelen aan behoeftige jonge lieden; maar zij moeten van koelen aard en van geregelde geneigdheden wezen.’ Bij het schrijven van deze woorden herinnerde goldsmith zich voorzeker de misslagen en het lijden zijner jeugd.
Dus hadden dan, door de werking van ijdelheid en hartstogten, al de neigingen van den jongen man eene verkeerde rigting genomen. Toen hij het collegie verliet, was hij de laagste in rang van de acht dienende studenten, die te zamen op de Universiteit gekomen waren. Zijn vader was overleden, en had eene weduwe achtergelaten, welke ter naauwernood genoeg had om te leven. Deze arme vrouw had niets verzuimd om haren zoon te bederven. Zij ontving hem met opene armen, toen de arme Sizar met de laagste plaats terugkeerde. Wat hem betreft, het kwam hem niet in de gedachte, zijne moeder van het kleine inkomen te berooven, dat haar nog overbleef, noch van het vierendeel suiker, waarmede, zegt zijn levensbeschrijver, zij genoodzaakt was zich eene maand lang te behelpen: neen; maar, daar hij een Iersch edelman was, ging hij, van kasteel tot kasteel, die gereedelijk verleende gastvrijheid ontvangen, door welke de grondeigenaars van dat land zich zoo vrolijk aan den bedelzak helpen. Goldsmith's aangeboren smaak voor lage genietingen en voor het ambacht van lustigen tafelvriend verloor bij deze proeve niet. Nu eens aan den disch van den eenen of anderen kleinen edelman, dan weder in de kroeg der plaats gezeten, legde hij de laatste hand aan zijne opvoeding als man van vermaak, aan zijne studie van onbekommerd epicurismus. Ontijdige aalmoezen; geldopnemingen, die ook zijne toekomst moesten drukken; eene steeds

{==186==} {>>pagina-aanduiding<<}
aangroeijende gedachteloosheid; onachtzaamheid, met zinnelijkheid vereenigd; buitensporigheid meer dan ondeugd, - ziedaar goldsmith's jeugd! Niets bereidde hem tot den geestelijken stand, dien hij omhelzen wilde. Steeds gereed om de behoefte van anderen ten koste van eigen welwezen te ondersteunen, moet men echter erkennen, dat nooit iemand erger tegen het betamelijke zondigde. Meer een in het wild opgegroeid kind, dan een beschaafd man, blijft men onzeker, of sommige zijner daden aan spotlust dan wel aan onbehendigheid toegeschreven moeten worden; zoo verregaand belagchelijk en wonderlijk is derzelver onvoegzaamheid. Het is tijd voor hem, zich te laten ordenen. Synge, Bisschop van Elphyn, wil hem ondervragen. Goldsmith, die naar een' zoo ernstigen en eerwaardigen levensstand dingt, verschijnt in eene broek van scharlaken pluis; de Bisschop vraagt, wie toch de gek is, dien men hem toegezonden heeft, en goldsmith's even onberadene als onkunde verradende antwoorden doen hem voorts geheel afwijzen.
Niettegenstaande dit alles, was hij algemeen bemind. Het was een dier menschen, die met u schreijen, met u lagchen, u vervrolijken zelfs dan, wanneer gij hen bestraft, en welke gij bijna niet over u verkrijgen kunt te berispen, zoo zeer schijnen u hunne ondeugden uit een onoverkomelijk instinct en niet uit eene werking van hunnen wil te ontspruiten.
Goldsmith had eenen oom, contarine geheeten, die eene goede figuur in eene comedie gemaakt zou hebben. Zoo dikwerf zijn schavuit van een' neef de eene of andere dwaasheid beging, was de oom bij de hand, om dezelve te herstellen of te vergoeden. Ons verloren zoontje stelt zich, gelijk wij gezien hebben, buiten staat, in den kerkelijken stand te treden; oom contarine geeft hem vijftig guinjes in den zak, en zendt hem naar Dublin, om er in de regten te studeren; hij gaat er in een speelhuis, en begint zijne regtsstudie met de vijftig guinjes, waaruit zijn vermogen bestaat, te verspelen. Een fraai begin zeker! Hoe zal hij zich nu uit de verlegenheid redden? De goede jongen is zelden verlegen, en vindt hij al overal middelen om kwaad te doen, zoo vindt hij ook overal vrienden, die hem uit den nood helpen. Ik weet niet welke familie zich door het open en hartelijk voorkomen van den jongen speler laat misleiden en hem de opvoeding van twee kinderen vertrouwt. De keus van zulk eenen Gouverneur toont duidelijk, hoe gemak-
{==187==} {>>pagina-aanduiding<<}
kelijk goldsmith's buitensporigheid in de oogen van anderen genade vond. Onversaagd treedt hij in deze familie, om er aan de kinderen de zedekunde te leeren, welke wij gezien hebben dat hij zelf zoo uitmuntend beoefent, en het Latijn, dat hij zelf gebrekkig geleerd heeft. Naauwelijks heeft hij zijn onderwijzersambt aanvaard, of hij begint, met den vader, den Heer flynn, kaart te spelen. Deze wint hem een jaar traktement af, en goldsmith kiest het hazepad, terwijl hij het noodlottige huis verwenscht, waar men, zegt hij, hem vreeselijk opgeligt heeft.
Zijne moeder schrijft hem, om hem van zulk een gedrag rekenschap af te vorderen; hij antwoordt haar in een' zoo kluchtigen, zoo vrolijken, zoo wonderlijken brief, dat geheel de moederlijke toegeeflijkheid voor den schuldige gewekt wordt; zij kan het niet meer van haar hart verkrijgen, te knorren of te klagen; zij vermag niets anders, dan hem te omhelzen en te schreijen. Door zulk eene onvermoeide toegevendheid in zijn wangedrag aangemoedigd, gaat hij daarin al verder voort, zonder dat de instinctmatige goedheid, waarmede de natuur hem begiftigd heeft, door zijne onberadene zedeloosheid verstikt wordt. Onverdroten, en zonder belooning of belang, helpt hij zijnen broeder henry, die een kerkelijke en schoolmeester is, in deszelfs bezigheden; al zijnen tijd, dien hij niet aan de genoegens van de tafel toewijdt, offert hij hem op; hij is geheel aan hem verknocht, is alwat men slechts van hem verlangen kan, van het beste humeur, en neemt ieder door zijne minzaamheid in, tot op het oogenblik, dat die zoo beminde broeder hem ik weet niet welk gering verwijt doet. De ligt ontvlammende goldsmith neemt zulk eene vrijheid kwalijk: eene op zichzelve vrij onbeduidende berisping beantwoordt hij met een scheldwoord; er ontstaat een hevig geschil; de beide broeders worden handgemeen. Ziedaar een dier ergerlijke tooneelen, welke in het leven van dien dwaas, van dat genie, gedurig voorkomen! Maar hoor, wat er het gevolg van wordt: de broeders scheiden, beide evenzeer op elkander verstoord en verbitterd; jaren verloopen, en toen goldsmith, een groot schrijver en dichter geworden, het beeld van eenen voortreffelijken dorpspredikant, ‘den voorvechter,’ zegt hij, ‘der nuttigste deugden,’ wil ontwerpen, denkt hij aan zijnen broeder; aan hem draagt hij zijnen on-
{==188==} {>>pagina-aanduiding<<}
sterfelijken Reiziger op, eene der schoonste elegiën, welke het hedendaagsch Europa
heeft voortgebragt.
Die broeder, met wien hij een vuistgevecht gehouden heeft, ontmoet niet veel geluk in de wereld, hoe achtingwaardig zijn karakter en gedrag ook mogen wezen. Goldsmith daarentegen is nu een persoon van gewigt geworden: hij verzoekt voor dien broeder eene opengevallene predikantsplaats, waarover Lord northumberland, de Gouverneur van Ierland, beschikking heeft. Moet men niet inderdaad veel vergeven aan die uitmuntende harten, welke steeds tot vergiffenis bereid zijn? Is het geene onbillijkheid, liefde te weigeren aan hen, die te midden hunner dwaasheden deze hemelsche liefde nooit verzaken?
De maatschappij, welke men van hardheid en ongevoeligheid beschuldigt, heeft nogtans in dit opzigt een zeer juist gevoel. Zoodra zij goedheid van hart in eenig wezen meent te ontdekken, hoe gebrekkig en ongeregeld dat wezen ook zij, hoe ook deszelfs gedrag haar kwetste en hare blaam verdient, wapent zij zich met eene ongeloofelijke toegeeflijkheid. Men zeide, dat die olivier goldsmith een wonderlijk slag van een' man was; maar men verontschuldigde, men beminde hem zelfs. Oom contarine werd niet moede, de gaten te stoppen, welke de kwistzieke smaak van zijnen neef onophoudelijk in zijne eigene toekomst en persoonlijke achting maakte. ‘Ik was een lichtmis en een slechtaard, mijzelven hatende en door anderen versmaad, (roept de arme olivier in eenen brief aan zijnen oom uit) toen gij mij te hulp gekomen zijt. Wat was mijn lot? Armoede; hopelooze armoede. Reeds bezweek mijn vrolijke aard onder zwaarmoedigheid, toen gij tusschenbeiden kwaamt, en ik was gered.’
Wat hij zeide, was waar; maar, zoo al contarine edelmoedig handelde, bewijzen deze zoo vurige uitdrukkingen, dat goldsmith geen ondankbare was. Op nieuw door die voorzienigheid, gelijk hij zijnen oom noemde, en die hem geen oogenblik verlaat, van den vereischten ballast voorzien, steekt hij uit het onberaden Ierland over naar het wijsgeerige Edimburg. Mislukt theologant, mislukt regtsgeleerde, wendt hij zich thans tot de geneeskunde; en er is geen twijfel aan, of hij wordt een uitmuntend doctor, zoo flechts die groote kunst op dezelfde wijs is aan te leeren, als men eene pil doorslikt. In korten tijd is het geld van

{==189==} {>>pagina-aanduiding<<}
den goeden oom contarine doorgebragt. In plaats van zich bekwaam te maken om anderen te genezen, leert goldsmith, bij ondervinding, hoe men alle ziekten opdoet, welke de dochters zijn van onmatigheid en buitensporigheden. Ook is hij weldra op de plaats gerangschikt, die hem toekomt; en, zoo hij al niet slaagt den eernaam van een goed geneesheer te winnen, overstijgt eerlang zijn roem van grappenmaker en aangenamen verteller de middelrangen der maatschappij, en bereikt het oor van den Hertog van hamilton. Deze laat hem tot zijne tafel toe, omtrent op gelijke wijs, als de groote heeren der Middeleeuwen er hunne hofnarren aan toelieten. Olivier lachte steeds, praatte, zong, speelde en verloor. Maar reeds deed die menschenkennis, welke hem tot een' der eerste schrijvers van Engeland moest maken, hem al het vernederende van zijnen toestand inzien; hij gevoelde het treurige, dat er gelegen was in het geringe gewigt, hetwelk aan zijnen persoon en aan zijne tegenwoordigheid gehecht werd. Dus schrijft hij aan zijnen broeder: ‘Denk niet, dat ik mij door dit goed onthaal laat bedotten; dagelijks vind ik mijne plaats aan zijnen disch, niet omdat men achting voor mij heeft, maar omdat ik de heeren weet te vermaken.’ Naauwelijks heeft hij met deze woorden bewezen, hoeveel doorzigt en gezond oordeel in dezen gewaanden hofnar verborgen lagen, of zijne dwaasheid komt sterker dan immer te voorschijn. ‘In het jaar tijds, dat ik hier heb doorgebragt, (schrijft hij aan zijnen broeder) heb ik den geheelen kring der geneeskundige studiën doorloopen.’ Tafelende en drinkende, het gezelschap vermakende, pharo spelende, had dus goldsmith het zoo uitgebreide veld der geneeskunde doorstreefd, was hij een boerhaave of een hippocrates geworden! Maar goldsmith was de man der
begoochelingen; men moet hem zoo iets vergeven. Hij krijgt in het hoofd, om naar Leyden te gaan, het land der groote anatomici en der wijsgeeren in de geneeskunde; naar Leyden, waar hij een van de geleerdste doctoren der eeuw zal worden: hij twijfelt er geen oogenblik aan; hij schrijft het zijnen broeder, en deze zegt het weder aan zijnen oom. Maar, hoe komt hij naar Leyden? Op den voet, waarop hij geleefd heeft, kan men wel begrijpen, dat hij tot over de ooren in schulden steekt; niet alleen zijne eigene, maar die van anderen. Hij, die niets heeft, is voor eenigen zijner even verkwistende

{==190==} {>>pagina-aanduiding<<}
makkers borg gebleven; maar de knoop is niet onoplosbaar; voor goldsmith heeft de fortuin altijd het een of ander onverhoopt redmiddel over. Terwijl oom contarine de zakken van den aanstaanden doctor vult en in de kosten zijner studiën voorziet, betalen twee zijner makkers zijne schulden en geven hem zijne vrijheid terug. Ik heb menigeen gekend, die, bij een ordelijk en zedelijk gedrag, geene zoo dienstvaardige, tot opofferingen bereide vrienden gevonden heeft.

(Het vervolg en slot hierna.)




Treurige lotgevallen van een' Russischen prins.


Wat kan de blinde staatzucht brouwen, 
Wanneer zij raast uit misvertrouwen? 
Wat luidt zoo schendig, dat haar rouwt? 
 
j.v.d. vondel. 

Onder de beklagenswaardigste, doch minst bekende, slagtoffers der staatkunde behoort ongetwijfeld de jonge Czaar iwan, wiens lot eenige gelijkenis heeft met dat van den geheimzinnigen persoon, onder den naam van het ijzeren Masker in de Fransche geschiedboeken overbekend; doch men is beter in staat, de geschiedenis van den Russischen Vorst, dan die van laatstgemelden gevangene, na te vorschen.
Iwan stamde in regte lijn af van den Czaar iwan II, tweeden zoon van Keizer alexis en ouder' broeder van peter den Grooten, met wien hij te gelijk in 1687 begon te regeren. Twee jaren daarna werd iwan II, onder voorwendsel van krankzinnigheid, uit het bewind gestooten, zoodat peter nu de handen ruim had. Echter had de eerste afstammelingen nagelaten, wien derhalve, door regt van geboorte, de Russische troon toekwam. Zijne kleindochter anna, eene derzelven, huwde met antonius ulrich, Prins van Brunswijk, en uit dit huwelijk ontsproot iwan in 1740, die al aanstonds door zijne moei anna, toen regerende Keizerin van Rusland, tot Groothertog benoemd werd, en, toen zij in October overleed, de naaste was tot de kroon.
Weinige oogenblikken, als 't ware, was de jeugdige Vorst Keizer, onder den naam van iwan III; doch toen hij zes-
{==191==} {>>pagina-aanduiding<<}
tien maanden oud was (1741) maakte elizabeth zich meester van het bewind, en deed den Czaar met zijne ouders naar het slot van Riga voeren.
Na eene gestrenge bewaking van achttien maanden, werd de gevangenis dezer ongelukkigen geopend, maar het was slechts om naar eenen anderen kerker bij Dunamund overgebragt te worden, geheimer, zekerder en ellendiger dan de vorige. Zij verwisselden ook dit verblijf spoedig voor een ander op het slot Oranjenburg in het gewest Worentz, en hier werd iwan wreedaardig van zijne ouders gescheiden; kort daarna gaf men hem op als dood. Zijne ouders, twee jaren op Oranjenburg verkwijnd hebbende, werden overgevoerd naar Kolomogori, waar zijne moeder in Maart 1746 overleed.
Korten tijd daarna ontdekte een monnik, dat de Czaar in leven en op Oranjenburg was. Hij spande nu al zijne krachten in, en door de sluwste behendigheid gelukte het hem den Czaar te verlossen; hij voerde hem honderde mijlen ver weg, doch werd achterhaald te Smolensko. Deze ondernemende man had denkelijk het oogmerk, ter geschikter plaatse de banier des opstands te verheffen, en den regtmatigen Vorst te herstellen; wat er van hem geworden zij, is onzeker.
Men begon thans met meer zorg den Vorst te bewaken, en voerde hem, om alle aanslagen te voorkomen, nu herdan derwaarts, zonder ooit zich hier of daar zeer lang op te houden. Zoo kwam hij eindelijk in een klooster op een der eilanden van het meer Valdaï. (*) Hier bevond hij zich, toen in 1756 Graaf peter shuvalow hem voerde naar het huis van zijnen neef iwan shuvalow binnen Petersburg, alwaar Keizerin elizabeth, zonder zich bekend te maken, geruimen tijd met hem sprak. Zij was tot schreijens toe bewogen met den hulpeloozen toestand van den zestienjarigen Vorst, die groot van ligchaamsbouw en welgemaakt, doch geheel onopgevoed en nog bijkans in kindschen staat was.
Men voerde hem daarop naar het slot Schlüsselburg, op een klein eiland in de Newa, en hij werd daar zoo zorgvuldig bewaakt, dat een geruime tijd verliep, eer het garnizoen wist, wie en wat hij was. Deze gevangenis was bestemd

{==192==} {>>pagina-aanduiding<<}
om zijn laatste kerker te zijn: hij sleet er acht jaren. In dit kasteel bevonden zich lange gangen, die een groot binnenplein insloten, en waarop de deuren van verscheidene hokken uitkwamen. Het achterste derzelven werd het verblijf van den Keizer: het was verwulfd en had vierentwintig voet in 't vierkant. Het venster was niet, zoo als de overige, op eene kleine lichtopening na met tigchelsteenen digtgemetseld, maar, uit bijzondere gunst, met glazen voorzien, die, zorgvuldig gekalkt, wel het daglicht doorlieten, doch geen uitzigt verschaften. De meubels waren een veldbed, eene tafel en een paar stoelen; de vloer was met tigchels geplaveid; de muur van gehouwen steen.
Dat 's jongelings kennis zeer beperkt was, zal zeker niemand verwonderen. Zonder juist krankzinnig te zijn, was echter het verstand in hem als verstompt. Zijne spraak was gebrekkig; wanneer hij driftig werd, stotterde hij sterk. Schrijven of lezen konde hij niet; het weinige Russisch en Duitsch, dat hij verstond, had hij van zijne ouders geleerd. In dezen staat van onwetendheid wist hij echter iets, dat hem misschien beter geweest ware niet te weten - hij wist, dat hij eenmaal Keizer geweest was! Een zijner wachters, dien hij vroeg, waarom hij weende, gaf hem hiervan onderrigt, zeggende: ‘Zoude ik niet weenen, nu ik onzen regtmatigen Czaar tot zulk een' ellendigen staat gebragt zie!’ Op gelijke wijze vernam hij den dood van elizabeth in Maart 1762 en de krooning van peter III en diens gade catharina. Wat zijn voedsel betreft, een tijdlang dischte men hem rijkelijk op en gaf hem overvloed van wijn; doch, toen hij zich hieraan te buiten ging, kwam men er van terug en zette hem alleen het noodige voor. Hij droeg bijzondere zorg voor zijne kleeding, en verdreef den tijd met zich twintigmaal aan- en uit te kleeden. Somtijds wilde hij bidden, en sprak van openbaringen, hem door den Engel gabriël gedaan; dit waren de eenigste zweemsels van Godsdienst, die men bij hem opmerkte.
Peter III gevoelde omtrent dezen tijd geneigdheid, den gevangene te gaan bezoeken. Toen men den oever verlaten had, stak er zulk een hevige storm op, dat de Keizer met gevaar zijns levens en na lang worstelen eerst het kerkereiland bereikte. De Czaar trad bij den ongelukkigen met zijn gevolg binnen, zonder zich bekend te maken. Hem vergezelden een der Narischkins, volkof genaamd, en de Generaal

{==193==} {>>pagina-aanduiding<<}
Baron korf, die op Oranjenburg gecommandeerd had, toen iwan daar gevangen zat. Men vroeg hem, wie hij was? ‘Ik ben Keizer iwan,’ was het antwoord; doch eenige oogenblikken later zeide hij, dat iwan overleden was en diens ziel nu in zijn ligchaam huisde. De Keizer vervolgde, en vroeg, of hij zich zijne ouders herinnerde. Hij beaamde zulks, en borst nu in hevige klagten uit tegen elizabeth, die hen en hemzelven in zulk een' ellendigen staat had doen verkeeren. ‘Ik herinner mij nog zeer goed,’ sprak de ongelukkige op vasten toon, ‘dat wij in eene gevangenis zaten onder de hoede van een' vriendelijken hoofdman, den eenigsten, die ons eenige liefde en zorg bewees.’ - ‘Zoudt ge u ook dien man nog kunnen herinneren?’ vroeg korf met belangstelling. - ‘Ik geloof het niet: er is reeds zoo veel tijd verloopen sedert ik een kind was; doch zijn naam is mij niet ontgaan: hij heette korf.’ Met moeite bedwong de Generaal zijne aandoening. Daar de Vorst herhaalde keeren zijn' wensch betuigde om weder Keizer te worden, vroeg men hem, hoe hij dan peter en catharina zou behandelen. ‘Ik zoude hen beide om hals brengen,’ antwoordde hij met woesten toorn - ‘hen dooden - beide - ja beide!’ Zoo veel gezond verstand en vastheid van geest had men van den ongelukkigen niet verwacht. Hevig geschokt, verliet peter het vertrek, doch keerde, nadat hij zich hersteld had, weder terug, en zette het gesprek nog een uur lang voort.
Toen hij te Petersburg was gekomen, beval hij, den Vorst over te brengen naar Kexholm, een fort op het eiland, aan den mond der Voxen in het Ladoga-meer gelegen. De gevangene moest derhalve het meer dwars oversteken, en, daar de wind hevig en de golfslag verontrustend was, gevoelde iwan, aan zijne enge kerkermuren gewoon, eene sterke vrees, die hij echter spoedig onderdrukte, zelfs toen het gevaar dreigend werd.
Toen, in de volgende maand Augustus, catharina haren Keizerlijken gemaal peter III door hare handlangers had doen vermoorden, kreeg men last, den Vorst andermaal naar Schlüsselburg te voeren, en ditmaal over land. Doch ook hier wachtte hem een balsturig noodlot. Reeds bevond men zich zonder eenig ongeval in het dorp Schlüsselburg, tegenover het eiland aan den vasten wal gelegen, toen het rijtuig, waarin men hem overbragt, omsloeg. Met groote

{==194==} {>>pagina-aanduiding<<}
moeite kregen zijne geleiders hem in een bootje, dat hem naar zijn vorig verblijf terugbragt. Men had de voorzorg gebruikt, hem een' mantel om te slaan, opdat hij niet herkend wierd.
Niettegenstaande deze naauwlettende zorgen, verbreidde zich echter het gerucht, dat iwan III, de regtmatige Czaar, nog leefde en in de holen van Schlüsselburg zuchtte. Dit wekte den ondernemingsgeest op van eenige gelukzoekers, en bovenal van vassili mirowitsch, tweeden Luitenant bij het Smolensker-regement, in garnizoen liggende bij het dorp Schlüsselburg; welke krijgsman kleinzoon was van mirowitsch, vertrouweling van den Hetman mazeppa, die tegen Czaar peter den Grooten, ter gunste van karel XII, opstond. Vassili had verscheidene weigeringen van de Keizerin ondergaan, en vergeefs op de teruggave der verbeurdverklaarde goederen zijns grootvaders aangedrongen. Dit maakte zijnen wraaklust gaande, en, daar hij alles te winnen en niets te verliezen had, begon hij eene magtige zamenzwering te smeden. Eerst, zich wel overtuigd hebbende, wie de geheime staatsgevangene op het slot was, haalde hij ushakow, die denzelfden rang als hij bekleedde bij het Velidi-Luki-regement, tot zijne partij over. De beide vrienden zwoeren elkander trouw en stilzwijgendheid; maar ushakow verdronk korten tijd daarna, hetgeen eenig uitstel in vassili's plannen te weeg bragt.
Hij wanhoopte namelijk aan een' goeden uitslag, wanneer hij geheel alleen bleef. Na rijp beraad, koos hij tot zijnen vertrouweling den Luitenant der Artillerie simon tchevaridsew, en verbond zich ook met tikon casatkin, een' misnoegden dienaar der Keizerin, die naar eene omwenteling haakte. Den eersten echter vertrouwde hij alleen toe de wijze waarop en den tijd wanneer iwan verlost moest worden; in bijzonderheden trad hij bij geen' van beiden.
Eindelijk daagde mirowitsch's beurt op, om de wacht op het eiland te betrekken. Wekelijks losten namelijk honderd man der Smolenskers, die op het vaste land bij Schlüsselburg lagen, hunne kameraden op het slot af. Met moeite ontdekte hij de deur van iwan's gevangenis, en stelde er een teeken op ter herkenning. Doch zijne dienstweek verliep, en geene bekwame gelegenheid deed zich voor. Het gelukte hem, nog eene week er aan te knoopen, door het waarnemen van den diensttijd eens anderen Officiers. In dit

{==195==} {>>pagina-aanduiding<<}
tijdsbestek won hij de vriendschap van piskow, een' gemeen' soldaat, en, dezen overgehaald hebbende, deed hij den 4 Julij 1764, ten 10 ure des avonds, drie Korporaals en twee soldaten bij zich komen, wier hoofd hij deed duizelen door de schilderingen van hun toekomend geluk, wanneer iwan III hersteld was. Echter duurde het tot 2 ure in den nacht, eer deze mannen hunne toestemming gaven. Vervolgens deed vassili veertig zijner onderhoorigen bij zich komen, beval hun de geweren te laden en hem te volgen.
De manschappen gehoorzaamden zonder aarzelen, daar hij zeide, geheime bevelen van de Keizerin ontvangen te hebben. De Gouverneur van het slot, berednikow, was inmiddels door het gedruisch gewekt, en vloog half gekleed uit het bed. ‘Wat beteekent dit?’ riep hij. Mirowitsch gaf hem, in plaats van antwoord, een' slag met de kolf van zijn geweer, en stelde hem als gevangene in handen van een' der medepligtige Korporaals.
Men stiet het eerst op de zware deur, die den gang, waarin iwan's kerker uitkwam, afsloot. Vassili eischte toegang in naam der Keizerin, doch kreeg geen antwoord. ‘Vuur dan!’ bulderde hij; ‘voorwaarts, mannen! voorwaarts!’ De schildwachten, die de deur bewaakten, beantwoordden het vuur op gelijke wijs. Dit wekte den argwaan der soldaten, en men wilde de order zien en hooren. Ook hierop was vassili gewapend; hij las het handschrift met het kunstig nagemaakte Keizerlijke zegel overluid voor, en vertoonde het aan allen. De mindere kennis en beschaving dezer krijgslieden deed het bedrog ten volle gelukken. Men bragt een klein stukje geschut van de wallen aan, dat vassili zelf pointeerde. Reeds vlamde de aangestokene lont in zijne handen, toen plotseling de deur van binnen geopend werd. De handlangers van mirowitsch hieven een luid: ‘hoerah!’ aan, en stormden voorwaarts.
Zouden nu al de rampen van den ongelukkigen Vorst geeindigd zijn? Zou hij eindelijk het somber kerkerkot verlaten?... Reeds was de gevangenis ontsloten; zwijgend stonden de beide Officieren vlasiew en tchekin, zijne bijzondere bewakers, aan de deur; vragend zag de zegepralende vassili hen aan. ‘Hier is uw Keizer!’ antwoordden zij, en wezen op een bebloed lijk, dat aan hunne voeten lag uitgestrekt. Met diepe smart wendde mirowitsch het gelaat af, en, zich tot den Gouverneur wendende, die

{==196==} {>>pagina-aanduiding<<}
nog door zijne onderhoorigen bewaakt werd, bood hij hem zijn zwaard aan, zeggende: ‘Thans ben ik uw gevangene. Ik sidder niet voor het lot, dat mij te wachten staat; maar ik bid u voor mijne wapenbroeders, die de onschuldige slagtoffers mijner onderneming zijn.’
Weinige woorden kunnen dit ontzettend voorval ophelderen. Zoodra vlasiew en tchekin het kanon tegen de deur gerigt zagen, bemerkten zij, dat niets de zamengezworenen meer kon weêrstaan. Zij begaven zich derhalve in allerijl naar iwan's kerker, om hem te vermoorden. De ongelukkige, die door het gerucht gewekt was, liep half naakt zijne cel op en neder; hij was ongewapend, doch verdedigde zich met al de kracht der wanhoop, en werd niet dan met de grootste moeite om hals gebragt. Zelfs toen de hand, waarmede hij de slagen afweerde, doorboord was, brak hij nog een hunner zwaarden. Hij was op verscheidene plaatsen gewond; doch een steek in den rug deed hem oogenblikkelijk den geest geven. Men gist, dat dit gewelddadig uiteinde, in geval van hooge noodzakelijkheid, door de Keizerin bevolen was.
Men stelde het lijk van den Vorst op het slot voor de nieuwsgierige menigte openlijk ten toon, opdat elk zich van zijnen dood mogt overtuigen. Doch, toen de toeloop al grooter en grooter werd, begon men voor oproer te vreezen, wikkelde het misvormde lijk in eene schapenvacht, plaatste het in eene doodkist, en begroef den Vorst in eene oude kapel van het slot. Hij was bij zijnen dood vierentwintig jaren oud, waarvan hij nagenoeg drieëntwintig in de gevangenis sleet.
Vassili mirowitsch onderging zijne straf met verwonderlijken moed en volharding. Hij werd den 25 September 1764 onthoofd, en het schavot, waarop hij leed, werd op de plaats zelve verbrand.
Ook tegen de overigen betoonde catharina eene gruwzame gestrengheid. Zij deed vijfenvijftig menschen, daaronder gerekend de arme soldaten, die door den valschen bevelbrief misleid waren, op de wreedste wijze folteren en van kant maken.


{==197==} {>>pagina-aanduiding<<}

Talma's woning te Brunoy.

Brunoy is een aardig, vijf uren van Parijs gelegen dorp. De Heer paris de montmartel, een rentenier der vorige eeuw, die door gelukkige maar niet zeer naauwgezette speculatiën een vermogen van ongeveer 40 millioenen had verkregen, legde een aanzienlijk deel derzelven te koste aan het verwerven van grondbezit te dezer plaatse, opdat hij eenmaal, voor zich en zijne geädelde nakomelingschap, op zijn aldaar gesticht kasteel, tot een heerschappelijk regt over dat dorp mogt geraken. Eenige jaren later werd zijn zoon, door middel van 's vaders geld, tot Markies van Brunoy verheven. Bij het overlijden zijner ouders deed hij den geheelen weg van Parijs tot aan Brunoy met zwart bekleeden, en, geen perk stellende aan zijne dwaasheden en verspillingen, terwijl hij zijne dagen sleet in gemeene kroegen met zijne laagste bedienden, werd hij ten laatste, bij besluit van het Parijsche Parlement, onder curatéle gesteld, hebbende in den tijd van twee jaren zeven millioenen verspild.
Onder de regering van lodewijk XVI erlangden het park en de heerlijke waterwerken, welke met die van Versailles en St. Cloud wedijverden, een Koninklijk aanzien; en van dien tijd af werd het park van Brunoy het geliefkoosde verlustigingsoord van Parijzenaars zoo wel, als van vreemdelingen. De Omwenteling kwam, en het kasteel werd ten verkoop aangeslagen. De zoon eens loodgieters vond, in de papieren zijns vaders, rekeningen, bewijzende, dat aan Brunoy meer dan 400,000 franken aan lood waren te koste gelegd; daarom kocht hij dit groote landgoed voor 300,000 franken. Hij voelde zich echter in zijn nieuw verblijf geenszins op zijne plaats, maar veeleer verlegen.
Gedurende deze voorvallen wist een Tooneelspeler de gunst des Publieks in hooge mate te verwerven, en ging reeds heimelijk van het ontwerp zwanger, om eens tot het bezit van een goed te geraken, hetwelk een Millionair, een zotte Markies en een Koning voor hem verfraaid hadden. Zijn naam was talma. Het was hem, omstreeks het jaar 1806, in spijt der partijdige kritiek van den Abt geoffroy, gelukt, de in zichzelve eenvoudige, maar toen ter tijd buitengewone gedachte, om ook in de voordragt eens treurspels het natuurlijke gevoel te laten spreken, te doen zegepralen.

{==198==} {>>pagina-aanduiding<<}
Napoleon schatte talma hoog, en nam zelfs les bij hem, om zijne vorstelijke waardigheid ook door het uitwendige te schragen. Gelijk dezen zijnen Keizerlijken leerling, kwelde talma, te midden des voorspoeds, onophoudelijk eene pijnigende gedachte; de hoogmoed knaagde aan beider hart. De een droomde van het Kremlin, van het Oosten, van verovering der wereld; de ander van het bezit eeniger morgens land buiten Parijs. Nu wilde het geval, dat talma op zekeren dag zich te Brunoy bevond, toen juist een gedeelte des landgoeds, onder den naam van la petite machine bekend, werd geveild. Talma kocht het, en zijn Architect kreeg bevel, de waterleiding weg te ruimen, en in derzelver plaats een fraai lusthuis (villa) op te trekken. Met bouwzucht behebt, bouwde hij, brak af en bouwde weder. Zoo vernam hij, toen zijn gebouw voltooid en de groene krans reeds op den top geplaatst was, dat de tegenoverliggende plek, slechts door een' dwarsweg van de zijne gescheiden, te koop was. Terstond zocht hij den eigenaar op. ‘Uw grond gevalt mij beter dan de mijne; de ligging is fraaijer voor den bouw.’ - ‘Zeker; maar dat is nu te laat.’ - ‘Waarom dan?’ - ‘Omdat uw huis voltooid is.’ Onze kunstenaar vond deze reden niet geldig: hij liet het nieuwe gebouw terstond afbreken, en naar hetzelfde bestek aan de andere zijde van den weg weêr opbouwen.
Nu werd Brunoy talma's geliefde verblijf. Napoleon bezocht hem daar meermalen, en schonk hem belangrijke geldsommen, welke telkens tot verfraaijing van hetzelve werden besteed. Op rustdagen bragt talma aldaar zijne avonden door; maar niemand zal raden, hoe hij er zijnen tijd sleet! Naauwelijks had hij het blanketsel van het Théâtre Français afgewasschen en de Romeinsche tunica afgelegd, of hij blankette en verkleedde zich op nieuw; niet, om op een tooneel te verschijnen, maar in eene soort van landelijke hut, welke hij in het midden van zijnen tuin had doen opslaan. Hier legde hij, te midden zijner vrienden, zijne tragische waardigheid neder, en men zag Manlius verkleed als Jocrisse met zijne buis en zijn rood kapje! En, wat nog kluchtiger is, nadat de groote Man Jocrisse in zijne nieuwe dienst en De Wanhoop van Jocrisse had gespeeld, wendde hij zich tot het gezelschap, en vroeg met zekeren trots: ‘Ben ik niet beter, dan brunet?’ - Men be-
{==199==} {>>pagina-aanduiding<<}
grijpt intusschen, hoe talma was, wanneer hij aan Jocrisse's wanhoop zijne diep tragische stem leende! Allen, die bij deze mislukte proeven tegenwoordig waren, kunnen getuigen, hoeveel eigenliefde hij bij deze gelegenheden vertoonde, ook hierin vele menschen van talent gelijk, die het meest trotsch zijn op die hoedanigheden, welke hun ontbreken.
‘Komt in mijne boerderij!’ zeide talma tot zijne vertrouwde vrienden, wanneer hij hun zijne bijzondere genegenheid wilde betoonen. Eene schoone boerderij inderdaad, waar het oog des Landheers nooit op verwijlde, en waar de hongerige gasten noch boter noch eijeren noch groenten vonden! Dit zij alleen gezegd, om de nalatigheid des pachters, niet de gulheid des gastheers aan te klagen.
Te Brunoy was het, dat, na de eerste opvoering van l'Ecole des Vieillards, het volgende voorviel. 't Is bekend, welke toejuiching aan talma in de rol des ouden krijgsmans ten deel viel, zoo zwak jegens zijne vrouw, zoo groot als 't zijne eer betrof; maar weinigen weten, dat hij een gedeelte van dien schitterenden bijval aan gewetensknaging te danken had! De eerste Treurspelspeler van Europa werd verliefd op de grootste Blijspelspeelster, op Mademoiselle mars; maar (ofschoon hij zelf des onbewust was) op dezelfde wijze, als Mevrouw van stael verliefd was op napoleon. Wie mars met talma zag wedijveren in dit tooneelstuk, hem uit liefde, haar uit coquetterie, die vermoedde weinig, dat achter dit voortreffelijk spel der beide groote spelers een hartstogt verborgen was, die echter, hoezeer als tot vergoding gestegen, spoedig gebluscht werd. Mad. mars hield het middagmaal te Brunoy. Talma achtte dit tijdstip gunstig tot het doen zijner hartstogtelijke liefdesverklaring, en wierp zich aan hare voeten. Zij hoorde hem opmerkzaam aan, en sprak vervolgens, met dat lachje, 't welk haar zoo betooverend maakt, en op dien vertrouwelijken toon, die onder kunstenaars heerscht: ‘Mijn arme talma! wil ik u iets zeggen? Gij zijt niet op mij, maar alleen op de kunst verliefd.’ - ‘Op mijne eer, dat is zoo!’ hernam de minnaar zeer naïf, en, eensklaps genezen, wischte hij lagchend het stof van zijne knie.
Intusschen bleef deze villa, die aan de heuvels van Beaucerons stootte, uit een kunstoogpunt beschouwd, niet zonder invloed op talma's toekomst. Was het niet in deze schoo-
{==200==} {>>pagina-aanduiding<<}
ne lanen, waar hij de werking zijns magtigen spraakwerktuigs op de dorpskinderen beproefde, van welke hij zich gaarne omringd zag? Had hij eene nieuwe rol te bestuderen, moest hij eene zijner oude spelen, waarvan elke herhaling schier eene nieuwe schepping was, terstond sloot hij zich te Brunoy op. Daar, alleen, voor eene psyche (spiegel ten voeten uit) staande met zijne rol, liep hij alle wijzigingen derzelve door. In het eerst zich aan zijnen hartstogt overgevende, beoordeelde hij daarna zichzelven, matigde dien, en liet nu datgene achterwege, wat hem of liever zijner rol niet paste. En hoe merkwaardig! in zijn gansche groote repertoire was elke hartstogt, elke tragische houding zoo diep in zijn geheugen geprent, dat hij dezelve naar willekeur zich voor den geest bragt, en dat tevens al datgene, wat zijn fijne smaak veroordeeld had, telkens en door datzelfde gevoel uit zijn geheugen gewischt, en door het betere of hem passende vervangen werd.
Na talma's overlijden werd zijn lusthuis te Brunoy verkocht, en, opdat geenerlei contrast het noodlot van dit verblijf zou ontgaan, telde men onder de ijverigste mededingers naar hetzelve den Directeur des Funambules en de oude koorddanseresse Mad. saqui, Directrice des Acrobates! Maar een derde, een oningewijde in het kunstenkoor, bood meer dan 240,000 francs, en stelde alzoo de hoop van allen te leur, om eene bezitting in dramatische handen te zien overgaan, welke zoo vele schoone herinneringen terugroept.

Maria Theresia en de kleine soldaat.

‘Eert uwen vader en uwe moeder, en het zal u wèl gaan op aarde!’ De waarheid dezer Goddelijke belofte heeft de wakkere vukassovich, tot zijn geluk en tot aanmoedigende leer voor anderen, aan zichzelven ondervonden.
Keizerin maria theresia was eene ware moeder voor haar volk. Geene inrigting van weldadigheid of wetenschap ontsnapte hare steeds wakende, liefderlijke zorg. Zoo bezocht zij, onder anderen, meer dan eenmaal in het jaar, de Militaire Akademie te Weenen, waarin grootendeels zonen van arme en verdienstelijke Officieren op Keizerlijke kosten voor den krijgstand opgevoed en daartoe op eene voorbeeldige wijs gevormd en onderwezen werden. Met teedere deelne-
{==201==} {>>pagina-aanduiding<<}
ming deed zij steeds onderzoek naar den toestand dezer inrigting, naar de betrekkingen der kweekelingen, en naar derzelver gedrag. ‘Wie van mijne lieve zonen,’ vroeg zij eens weder aan den waardigen bestuurder der Akademie, ‘gedraagt zich wel het best?’ - ‘Uwe Majesteit,’ antwoordde deze, ‘zij zijn allen goed, allen uwe genadige zorgen waardig; maar de jonge vukassovich is de beste van allen.’ Zoo prees de bestuurder, zoo prezen alle leermeesters den wakkeren jongeling.
‘Niet de eerste maal is het, dat ik den lof van dezen jongman hoor,’ ging de edele Vorstin voort, en zag daarbij den Dalmatiër, die eerbiedig en blozend voor haar stond, met vriendelijke blikken aan. ‘Ik zou wel eens willen zien, of hij ook goed schermen kan; laat hem de floret eens opnemen.’
Zoo onkrijgshaftig en bedeesd als de jongeling te voren voor de Keizerin gestaan had, zoo ernstig was zijn gezigt, zoo vurig zijne schitterende oogen, zoo fier en vast zijne houding, toen hij zich tot den strijd bereid had. Hij was van de overwinning zeker, en al zijne medescholieren, hoe forsch en vaardig ook, lieten weldra, door zijne kracht en behendigheid bedwongen, na eenige vruchtelooze pogingen, hunne schermdegens zinken.
De goede Keizerin had aan de vlugheid en schoone houding van den jongeling een zigtbaar welbehagen. ‘Kom hier, kleine soldaat,’ zeide zij, terwijl zij hem 12 dukaten in de hand drukte, ‘daar hebt gij eene gratis-gage; verschaf u daarmede, na een zoo heet gevecht, het een of ander vermaak.’
De knaap viel voor de goede Vorstin op de knie; maar zij gebood hem op te staan, en reikte hem de hand om te kussen.
Na verloop eener week reed de Keizerin andermaal bij het gesticht aan. Zij deed zich den jongen vukassovich wederom voorstellen, en vroeg, welk vergenoegen hij zich met het hem gegeven geld verschaft had. Op deze vraag werd hij verlegen, en het antwoord bleef hem in de keel steken.
‘Hebt gij het geld misschien verspeeld, of waaraan anders is het besteed geworden?’ zeî de Vorstin snel en met min of meer verdonkerden blik. - ‘Ik heb het aan mijnen armen vader gezonden,’ hernam de jongeling bescheiden. -
{==202==} {>>pagina-aanduiding<<}
‘Wie is uw vader?’ - ‘Hij was Luitenant in uwer Majesteits dienst, heeft zijn afscheid genomen, en leeft, zonder pensioen, hoogst kommerlijk in Dalmatië. Ik dacht, aan het liefderijke oogmerk, waarmede mij deze genadige gift verleend werd, niet beter te kunnen voldoen, en van uwer Majesteits goedheid geen gepaster gebruik te kunnen maken, dan dezelve tot ondersteuning van mijnen vader aan te wenden; want dit was het grootste vermaak, dat ik mij daarmede verschaffen kon.’
‘Gij zijt een beste jongen,’ zeî de Keizerin met aandoening. ‘Men brenge pen, papier en inkt; en gij, ga zitten en schrijf!’
Met een kloppend hart deed de jonge vukassovich, wat de Keizerin hem bevolen had. Toen hij gezeten was, dicteerde zij:
‘Liefste Vader! Den brief, dien ik u thans schrijve, dicteert mij de Keizerin. Mijne vlijt, mijn gedrag, en vooral mijne kinderlijke liefde en dankbaarheid jegens u, mijn vader, hebben de Landsvorstin zoo wèl bevallen, dat gij van dit oogenblik af een jaarlijksch pensioen van 500 florijnen bekomen zult, en ik zoo even weder een geschenk van 24 dukaten ontvang.’
Men verbeelde zich de blijdschap van den goeden vukassovich! Het schrift van dezen vreugdebrief was wel het minst vaste en het slechtste, dat hij in zijn gansche leven geschreven had; ook was het papier nat van zijne tranen.
Op deze wijs ontving dankbaarheid en kinderlijke liefde haar loon; maar nog veel grooter was het loon, hetwelk de toekomst bragt. Vukassovich trad, bij het verlaten der Akademie, als Officier in de armee, steeg van rang tot rang, en deed in onderscheidene oorlogen, welke onder de regering van maria theresia en derzelver opvolgers gevoerd werden, de gewigtigste diensten. Hij bragt het tot den rang van Luitenant-Veldmaarschalk, eene der hoogste waardigheden in de Oostenrijksche krijgsdienst.
Groot is de zegen, welke op goede, dankbare zonen rust.




Merkwaardig Engelsch regtsgeval.

Eenigen tijd geleden drong te Londen eene groote volksmenigte aan de toegangen tot het geregtshof van de Old-
{==203==} {>>pagina-aanduiding<<}
Bailey bijeen, om de uitkomst eener Assizen-vergadering deels bij te wonen, deels af te wachten, die eene bijzondere belangstelling verwekte. Ten 10 ure nam de Lord Opperregter tindal zijne zitplaats in; de beschuldigde werd binnengebragt, en oogenblikkelijk deed zich algemeene deelneming met hem bemerken. De beide Advocaten, die den aangeklaagde hunnen bijstand hadden aangeboden, drukten hem met hartelijkheid de hand, en zelfs de openbare Aanklager nam eene gelegenheid waar, om hem eenige woorden van troost en bemoediging toe te fluisteren, hem tevens te kennen gevende, dat, zoo hij liever niet op de gewone bank der beschuldigden wilde gaan zitten, hij vrijheid had, zich nevens zijne verdedigers te plaatsen. Daarna begonnen, op deze wijze, de regtsverhandelingen:
De Regter. Uw naam, ouderdom, beroep?
De Beschuldigde. George hammond, 41 jaren oud, portretschilder.
De Regter. Gij weet, wat u te last gelegd wordt; men beschuldigt u, eenen koorddanser, james baldwin genaamd, voorbedachtelijk om het leven gebragt te hebben. Zijt gij daaraan schuldig, of niet?
De Beschuldigde. Het is waar, ik heb hem gedood. Het is een ongeluk, dat ik betreur; maar in mijn hart en geweten kan ik mij niet schuldig gevoelen.
De Regter. Daar gij de waarheid der daadzaak erkent en slechts het schuldige daarvan betwist, zoo zet u neder. Uwe medeburgers, uwe Pairs zullen u rigten. God neme u in zijne bescherming!
Alsnu leest de Griffier de akte van beschuldiging; de oudste Advocaat, die namens het Graafschap de aanklagt ondersteunen moet, spreekt eenige woorden, waarin hij erkent, dat misschien nimmer eenige beschuldigde meer goedertierenheid verdiend heeft, maar evenwel, met verwijzing op des Konings genade, veroordeeling vordert, opdat geheel de wereld moge weten, dat het aan niemand en in geen geval geoorloofd is, zijn eigen regter te zijn.
Op de vraag van den Regter aan den beschuldigde, of hij ook nog iets voor te dragen heeft, verklaart deze, zich gedrongen te gevoelen, de geheele toedragt der zaak te verhalen.
‘Het is nu drie jaren geleden,’ zegt hij, ‘dat ik een, destijds naauwelijks vierjarig dochtertje verloor, het eenige

{==204==} {>>pagina-aanduiding<<}
pand van herinnering aan eene dierbare, die thans bij God is. Ik verloor het; dat wil zeggen, ik zag het niet sterven, als deszelfs moeder - neen, het verdween, werd gestolen. Het was een zoo lief en aardig kind, en ik bezat op de wereld niemand anders, die mij beminde. Mijne Heeren, wat ik geleden heb, wil ik niet beschrijven; gijlieden zoudt mij toch niet kunnen verstaan. Ik heb aan openbare advertentiën, aan vruchtelooze navorschingen alles uitgegeven, wat ik bezat. Meubelen, schilderstukken, alles heb ik verkocht. Drie jaren lang ben ik, alleen, te voet, alle steden, ja tot de kleinste dorpen der drie Koningrijken doorgetrokken, overal mijn kind zoekende, maar zonder het te vinden. Zoodra ik door portretschilderen eenig geld gewonnen had, keerde ik daarmede naar Londen terug, om op nieuw advertentiën in de dagbladen te doen plaatsen. Eindelijk, den 14 April, op een' vrijdag, kwam ik door Smithfield. Midden op de markt was een troep koorddansers bezig. Een kind stond, met de beenen in de lucht en met het hoofd op eene soort van hellebaard, in het rond te draaijen. Een straal uit de ziel harer moeder moet op dit oogenblik in de mijne gedrongen zijn, dat ik het in dezen toestand herkende... het was mijn arm kind! Hare moeder zou toegevlogen zijn, om het in hare armen te sluiten - ik... neen, ik wierp mij op den aanvoerder, en, ik weet niet hoe het toekwam, ik, anders goed tot zwakheid toe, ik pakte hem bij zijn koorddanserskleed, hief hem hoog in de lucht, slingerde hem verpletterend tegen den grond... kortom, ik doodde hem. Naderhand was ik toornig op mijzelven, dat ik zoo streng geweest was; maar op dat oogenblik knarste ik van woede, dat ik hem niet meer dan ééns kon dooden!’
De Regter. Maar, dit zijn geene Christelijke gevoelens, ofschoon zij zich wel laten begrijpen. Gij zoudt, om uw eigen belangswille, beter gedaan hebben, dezelve hier niet te uiten. Hoe wilt gij, dat God en de gezworenen u vergeven zullen, wanneer gij zelf niet weet te vergeven?
De Beschuldigde. Ik weet niet, hoe gij, Mylord, en de gezworenen over mij beschikken zullen; maar in waarheid, God heeft mij reeds vergeven! Gij weet niet - ik wist zelf niet al het leed, wat die mensch mij had aangedaan. Toen barmhartige lieden mijne dochter in de gevangenis bij mij bragten, was zij niet meer lief en engelachtig als voorheen; zij was naar ligchaam en ziel bedorven; zij was be-
{==205==} {>>pagina-aanduiding<<}
vlekt en verbasterd; ik hoorde haar vloeken; zij herkende mij niet meer... niet eens herkende zij mij meer! - Begrijpt gij nu? De liefde, de ziel van mijn kind had mij de ellendeling ontstolen; en ik, ik heb hem slechts eenmaal gedood!
Het hoofd der Jury. Mylord, onze overtuiging staat reeds vast...
De Regter. Ik begrijp u, mijne Heeren; maar, aan de wet moet voldaan worden. Hoe groot uwe belangstelling in den beschuldigde ook zijn mag, moet gij eerst mijn resumé aanhooren, en dan in uwe kamer beraadslagen.
Zoo geschiedde het ook; maar de gezworenen keerden onverwijld terug, en spraken hun: ‘niet schuldig’ uit. George hammond moest met een geleide naar huis gebragt worden, om te beletten, dat de vrouwen op de markt hem aangrepen en in zegepraal naar huis droegen.




Noord-Amerikaansche barbaarschheid.

Noord-Amerika wordt dikwerf geroemd als het land der vrijheid; en echter zijn er, die aldaar natuurgenooten in eene wreede slavernij houden. De republikeinsche regeringsvorm weert niet altijd de willekeur, noch waarborgt de regten der menschheid. Volgens getuigenis van vele reizigers, moet de toestand der slaven in Virginië en Zuid-Karolina zeer treurig zijn, vooral op het platte land, bij de boeren en kramers, Men wil, dat zij het somwijlen beter hebben bij de rijke lieden in de steden; maar wat kan men van de menschelijkheid dezer rijken verwachten, die de wetten maken, en bij zware straf verboden hebben, onder eenig voorwendsel aan eenen slaaf ooit de vrijheid te schenken, of hem lezen en schrijven te leeren? Ja, ieder vrij man, die Afrikaansch bloed in de aderen en de Neger-kleur heeft, wordt, wanneer hij in hun land komt, in de gevangenis geworpen en als slaaf verkocht, zoo hij geene middelen heeft, om zich los te koopen. De inwoners, te traag zijnde om zelve te arbeiden, kunnen de gedachte niet verdragen, dat zij zonder slaven zouden moeten leven. Daar nu de toevoer van buiten wordt belemmerd, willen zij, dat diegenen, welke zij hebben, met derzelver nakomelingen steeds in slavernij zullen blijven. Deswege zijn er dan strenge verordeningen tegen hen, die in hunne Staten

{==206==} {>>pagina-aanduiding<<}
met mond of pen voor de menschenregten der Negers optreden; en zij werken thans ijverig, om de menschenvrienden in de Noordelijke Staten te ondersteunen, ten einde alle vrije Zwarten ten spoedigste naar Liberia gevoerd mogen worden. Ook verwacht men, dat binnen weinige jaren bij hen geen vrije Neger meer te vinden zal zijn, die door zijne vrijheid het slavenjuk te hatelijker voor zijne broeders zou kunnen maken. Zelfs de beroemde Afgevaardigde randolph is een ijverig verdediger van den slavenstand. Het volgende, dat van hem verhaald wordt, kan er ten bewijze van strekken. Op zeker gastmaal te Philadelphia sprak men zeer ijverig ten voordeele van de vrijheid der Negers. Randolph bemerkte, dat zijn oude Neger, die zijn lieveling was en hem aan tafel bediende, met blijkbaar welgevallen naar het gesprek luisterde. Zoodra zij op den terugweg zich bevonden, liet hij den ouden man afstappen, en sloeg denzelven zoo lang met de zweep, tot dat hij bekende, niets dan een arme Nigger te zijn en aan geene vrijheid te denken.
Men roeme toch geenszins de liberaliteit van Staten, waar de Wet zoodanige handelwijze toelaat!

Pars altera carminis ad auctumnum.


Ast auctumne simul tecum vehis aspera multa, 
Tristis, et adspectu tristia multa geris. 
Haud vaga jam volucris cantat, velut ante, per agros, 
Non nitet in viridi gramen et herba solo, 
Amplius exsultant haud laeta per arva juvenci, 
Lugubris late jam silet omnis ager. 
Heu! ubi magnificae jam pristina gratia silvae? 
Stant pinus foliis roboraque orba suis. 
Huc illuc agitat frondem levis aura supremam, 
Quae lassis requies, suavis et umbra fuit. 
Mulcebant flores Zephyri modo dulce nitentes, 
Nunc Boreas nudam flamine verrit humum; 
Lilia per campos nuper violaeque nitebant, 
Lilia sunt nullo nunc violaeque loco. 
Virginibus fulsit dos, purpura blanda rosarum, 
Millibus ex istis nunc rosa nulla super. 
Imminet afflictis coelum quoque durius agris; 
Horrendum adspectu est, nil mihi triste magis. 

{==207==} {>>pagina-aanduiding<<}

Assidue coelo livet densissima nubes, 
Vix facit haec tardum cernere posse diem. 
Rarius et Phoebus lugubri ex aethere promit 
Tam laetum quondam, nunc modo triste caput, 
At noctem horresco, mihi nox horroris abundat; 
Immensa est: Lunae lux quoque blanda latet. 
Vis ingens Euri ruit huc et proruit illuc, 
Inque domos, turres, tectaque in alta furit. 
Arboribus saevit densis et quercubus iste, 
Nudaque cum truncis brachia sternit humi. 
Funduntur coelo vaga nix et aquosus Orion, 
Vis tectis late grandinis atra salit. 
Inscia riparum dominantur flumina longe, 
Per campos, miserum! jam vada cuncta ruunt. 
Quam tumet, heu, pontus! miser is, qui navita solvit! 
Vix tanget portum fessa carina suum. 
Escendunt imi fluctus et mortis imago, 
Et pandunt portas Tartara nigra suas. 
Nil super auxilii est, qui tantis fluctibus errant: 
Succurras nautis, te precor, alme Deus! 
O auctumne! dies aliquos immitte serenos, 
O tua sit nobis aura benigna magis! 
At licet haec anni tristis male saeviat hora, 
Excipiatque vices aspera bruma magis, 
Ver breve post spatium faciem mox prodet amicam, 
Lataque delicias fundet in arva novas. 
Ver avibus cantum reddet, prata alma juvencis, 
Et campis segetes, arboribusque comas. 
Tum crocus et violae tuque, o hyacinthe, resurges, 
Quos leni Zephyro terra soluta feret. 
At nos si capient mersos semel horrida busta, 
Seu vitae auctumnus, seu rapit acris hyems, 
Tum densis Erebi ter circumvolvimur umbris, 
Nec licet huc ullo post remeare modo. 
Funduntur frustra lacrymae; non filia matri, 
E bustis fratri est non reditura soror. 
Tartara nigra piae nullae flexére puellae, 
Deslentes sponsi fata suprema sui. - 
Non ulli reduces Superas gradiuntur ad auras, 
Nam tenet aeternus corpora lassa sopor. 
Nos breve post spatium cohibebunt dira sepulcra, 
Quaeque aluit quondam, mox humus alma teget. 

{==208==} {>>pagina-aanduiding<<}

Quo si decidimus, quid nos juvat aurea gaza, 
Quid locus et nomen, quid domus ampla juvat? 
Tempore et elapso nostri non quis memor usquam, 
Nec qui nos novit forsitan ullus adest. 
Marcebunt tituli, decus et marcebit honorum, 
Nox ea cum duris ossibus atra teget: 
Quid fundos dominus latos, quid jactat et agros? 
Mox condet dominum parvula terra suum. 
Hunc commune solum involvit miserumque colonum; 
Exiguum terrae corpus utrumque rogat. 
Heu! meus horrescit calamus tam tristia fundens, 
Si linquant nobis fata suprema nihil: 
Ast linquent aliquid, certe haec solatia sunto: 
Cunctaque si pereant splendida facta manent. 
Hinc quicquid superest meritis implebimus aevi; 
At propere, propere nam levis hora ruit. - 
O ter felicem, bene cui fecisse voluptas, 
Viventi adjutrix et comes alma fuit. 
Haec oculos claudit morienti; perque tenebras 
Bustorum radios fundit amica suos. 
Me quoque, si spectem, mox tanget cana senectus, 
Nam dudum ivérunt jam mihi lustra decem. 
Forsan adhuc senior plures hic demorer annos, 
Tempore vel rapiant me mea fata brevi. 
O vita liceat mihi tum cessisse beatum, 
Mens recti maneat conscia blanda comes! 
Hoc precor eveniat: bene qui cupiére sodales 
Circumstent fidi, me moriente, thorum. 
Tunc os, quod fido toties sermone vigebat, 
Emittet lingua deficiente nihil. 
Dextera tum, dextrae toties commissa sodalis, 
Vix porrecta meis, morte jacebit iners. 
Lumina, quae toties risu, licet aegra, nitebant, 
Semper clausa manent nocte premente gravi. 
Nil ergo reliqui superet post funera nostra, 
Nomen in obscuro si jacet usque meum. 
Carmina si constet mea non superare sepulcrum, 
Et mecum pereat si mea Musa simul! 
At Lutgerti aliquem sincero corde sodalem 
Haud pigeat certe tum meminisse sui. 
Dicat et: inferior fuerit licet ille poëta, 
Nobis, dum vixit, fidus amicus erat. 



{==209==} {>>pagina-aanduiding<<}

Een moffrikaantje.

Het Frankfurter Konversationsblatt van 8 Jan. 1.1. discht zijnen Lezeren deze bijzonderheid op nopens onze Holländische Sitten; (de man spreekt van onze Begrafenissen:) ‘Wanneer het lijk begraven is, maken de vrienden en bekenden der weduwe of der naaste bloedverwanten hunne opwachting, en worden op likeuren onthaald. Vervolgens blijven de nabestaanden en vertrouwdste vrienden der familie op een gastmaal in het sterfhuis; men iedigt volle glazen op het aandenken des overledenen en op de gezondheid der achtergelatenen, tot dat alle smart, in stede van in weenen, (in Weinen) in wijn (in Wein) is opgelost. Dan worden de stads muzikanten gehaald; de weduwe opent den dans, en de vermakelijkheden duren tot aan den morgen. Voormaals werd de onbetamelijkheid dezer lijkfeesten zoo verre gedreven, dat, in de provincie Overijssel, dezelve uitdrukkelijk moesten verboden worden. - Is er iemand krank, zoo wordt voor de deur een papier aangeplakt, hetwelk een dagelijksch bulletin wegens den toestand des patiënts vervat; geldt het aanplakbiljet eene kraamvrouw, dan wordt hetzelve met sierlijke randen omgeven. - Bij een huwelijk zenden de jonggetrouwden aan hunne vrienden twee flesschen wijn, gewoonlijk ouden Rhijnwijn, met suiker en specerijen gemengd; aan de flesschen prijken linten en minneknoopen.’ (Wij achten het voor onze Lezers onnoodig, het ware van het verdichte te scheiden. Waar het er op aankomt, onze Natie te bespotten of te beschimpen, blijft geen Bovenlander in gebreke.)

Napoleonsgezindheid bij Duitschers.

(Frankfurter Konversationsblatt, 15 Jan. 1838.)

Op St. Helena heeft men niet eens zoo veel achting of historische pieteit voor het vroegere verblijf des grooten Keizers betoond, dat hetzelve in statu quo bewaard zou zijn gebleven; men heeft het te eenemaal laten vervallen, en onder anderen het stersvertrek des Korsikaanschen helds tot een' paardenstal ontwijd, naar luid van het berigt eens geloofwaardigen reizigers, die in April 1837 St. Helena bezocht. En dit gebeurde in de Negentiende Eeuw! (Wij

{==210==} {>>pagina-aanduiding<<}
voegen er nevens: En dit wordt geschreven in de Negentiende Eeuw!)

Snuggere taalkundige opmerking van een' Duitscher.

(Uit de Miscellen van den Spiegel.)

De Hollandsche spraak heeft voor Jugendliebe, voor ‘den gouden tijd der eerste liefde,’ dat ‘zoete hopen,’ waarbij ‘het oog den Hemel geopend ziet,’ (gelijk schiller zingt) het echt-Hollandsch gedachte woord kalverliefde. De Hollandsche Dichters zullen zich daarvan echter wel niet bedienen. Wij hebben bij ons gemeen ook eene uitdrukking voor het stoeijen van jonge lieden met elkander, welke den vreemdeling even prozaïsch klinkt; te weten kalbern. De Hollandsche spraak is weinig bekend, en op eenen Duitscher maakt inderdaad de overeenkomst met ons vaderlandsche platte idiom dikwijls eenen zonderlingen indruk. Zoo konde ik mij van lagchen niet onthouden, toen ik, in een Treurspel, hoorde reciteren: ‘gerampele van Stahl.’ [Dus staat er letterlijk, Lezers! Welk Nederlander, die zich zijne even rijke als schoone moedertaal nog niet schaamt, lacht niet, op zijne beurt, met medelijdend schouderophalen, om den neuswijzen Duitscher, die zelfs geen enkel woord uit dezelve naar behooren kan schrijven of uitspreken, en toch, op hoogen toon, gelijk een blinde over kleuren, wil oordeelen?]

Het paard van Wellington.

Het paard, dat den Hertog van wellington in den slag bij Waterloo 17 uren achtereen, zonder dat hij afsteeg, heeft gedragen, stierf in 1836, meer dan 27 jaren oud. Na zijnen terugkeer deed de Hertog op zijn landgoed eene vruchtbare weide met eene heg omringen, waar het trouwe beest sedert in volle rust leefde. Het had voorts een' gemakkelijken stal, en kreeg tweemaal daags haver, welke in de laatste jaren hem geplet werd toegediend. De overledene Hertogin bragt hem dagelijks een stuk brood; en dit bewijs van welwillendheid bragt te wege, inzonderheid nadat zijne weldoenster gestorven was, dat hij elk vrouwelijk wezen vertrouwelijk naderde. Het paard was van eene schoone ge-
{==211==} {>>pagina-aanduiding<<}
stalte, middelbaar van grootte en kastanjebruin van haar. In zijne laatste jaren werd het blind aan het eene oog en mager en zwak. In zijnen besten leeftijd hadden vele vaderlandminnende jonge Dames menig haar uit zijne manen en staart bekomen, om het in borstspelden en ringen te vatten; en, toen het edele dier met krijgsmanseer begraven was, werd het heimelijk opgedolven en een zijner hoeven afgesneden, welke de nooit ontdekte dader waarschijnlijk als eene reliquie wilde bewaren. Een jonge schilder, edmund havell, heeft het paard geschilderd.

De jonge weduwe.

Hoe schooner en rijker een meisje is, des te keuriger zijn meestal de ouders en ook zij zelve, en des te meer vrijers loopen bij haar een blaauwtje. De eene is te lang, de andere te kort; deze niet rijk, gene niet aanzienlijk genoeg. Middelerwijl verloopt de eene lente na de andere, en ieder jaar neemt een blad van den bloesem der jeugd en eene gelegenheid ten huwelijk met zich weg. - Freule natalia s. was de voornaamste partij in een Duitsch landstadje; maar reeds had zij het achtentwintigste jaar achter den rug, en zag de meeste harer gewezene schoolmakkertjes aan den arm van mannen, welke zij had afgewezen. Kortom Freule natalia werd - eene oude juffer. Allengskens begonnen nu de ouders ongerust te worden, en zij zelve zuchtte in stilte over eenen toestand, die toch nimmer natuurlijk is, hoezeer de door natuur en fortuin stiefmoederlijk bedeelden zich dien wel moeten getroosten; maar natalia was schoon en schatrijk. Terwijl de zaken dus stonden, kwam haar oom bij hare ouders een bezoek afleggen, een rijk koopman, die in eene andere provincie zijne woonplaats had; hij was een levendig, opgeruimd mensch, gewoon alle zwarigheden stout en met koelbloedig beleid aan te grijpen. ‘Onze natalia,’ zeide eens de Heer S. tegen hem, ‘vindt geenen man; gij ziet, zij is niet leelijk; wat zij ten huwelijk krijgt, weet gij; de booze tongen kunnen, zelfs in ons babbelachtig stadje, haar niets te last leggen - en evenwel, zij wordt eene oude juffer!’ - ‘Zoo is het,’ hernam de oom; ‘ziet gij, bij alle dingen in deze wereld komt het er op aan, het geschikte tijdpunt niet te laten voorbijslippen: dit hebt gijlieden gedaan; het is verkeerd; maar weet gij wat, geeft mij het meisje mede, en, eer een vierendeeljaars voorbij is, lever ik ze u als genadige vrouw terug, met eenen man, zoo jong en rijk als zij.’ - Nichtje ging met oom op
reis. Onderweg begon hij op eens: ‘Hoor eens, naatje, van nu af aan zijt gij niet meer Freule s., maar Mevrouw van l., mijne nicht, eene jonge en rijke weduwe, zonder kinderen; gij hebt het ongeluk gehad, uwen man, na eene genoegelijke echtverbindtenis van drie maanden, door eenen val met zijn paard op de

{==212==} {>>pagina-aanduiding<<}
jagt te verliezen.’ - ‘Maar oom!’ - ‘Wilt gij wel zoo goed zijn, mij te laten begaan, genadige vrouw? Uw heer vader heeft mij onbeperkte volmagt over u afgestaan. Zie, hier hebt gij den trouwring van wijlen den Heer van l.; juweelen, en wat gij verder noodig hebt, geeft u tante; en nu, wen u af, om bij elke gelegenheid de oogen neder te slaan en te blozen.’ De slimme oom stelde zijne nicht nu overal voor, en overal maakte de jonge weduwe eenen onbeschrijfelijken indruk. Men verdrong zich, om haar te naderen, en weldra had zij onder twintig vrijers slechts te kiezen. Oom ried haar den meest verliefden te nemen, en door een zeldzaam geluk was dit juist de beminnelijkste en rijkste van allen. Niet lang duurde het, of de zaak was in orde, en nu verzocht oom op zekeren dag zijnen aanstaanden neef, om een paar woorden met hem onder vier oogen te spreken. ‘Mijn goede Heer,’ dus begon hij, ‘wij zijn u met onwaarheid aan boord gekomen.’ - ‘Hoe zoo? Heeft misschien Mevrouw van l. haar hart...?’ - ‘O! niets van dien aard; mijne nicht is u opregt genegen.’ - ‘Zoo is zij dan niet zoo rijk, als gij hebt laten verluiden? Wel nu, ik heb gelds genoeg.’ - ‘Zij is rijker.’ - ‘Nu, wat is het dan?’ - ‘Eene grap, die mij eens, toen ik regt wel geluimd was, in het hoofd kwam, eene onschuldige grap, doch waarvan wij naderhand niet wel terug konden komen: mijne nicht is geene weduwe.’ - ‘Zoo leeft dan de Heer van l. nog?’ - ‘Niets minder dan dat. Hij heeft nooit geleefd. Zij is meisje.’ - ‘Hemel! wat zegt gij? Des te beter. Thans heb ik haar nog eens zoo lief.’

Oostersche misvatting.

De Turksche Gezant te Londen deed onlangs een reisje door Engeland, en kwam bij die gelegenheid ook te Manchester, waar hij eene vermaarde fabrijk bezocht, hem als zeer bezienswaardig aangeprezen. De Directeur liet hem, met ongemeene welwillendheid, zijne geheele inrigting bezigtigen; en zoo kwam men ook in eene groote zaal, waar 3 à 400 kinderen van 5 tot 12 jaren arbeidden. ‘Ziehier mijne kinderzaal,’ zeide de Directeur. De Turksche Diplomaat stond op dit gezigt versteld, nam den Fabrikant ter zijde, en sprak in vollen ernst: ‘Gij hebt eene zeer talrijke familie, Mijnheer! Allen uwe eigene kinderen? Wel, wel! hoeveel vrouwen hebt gij dan?’

De piquante schoone.

Geen juister beeld der roos vertoonde zich aan mij Dan Rosa, blozend, ja, maar slekend ook als zij!






{==213==} {>>pagina-aanduiding<<}

Mengelwerk.

Over den invloed van Frankrijk op Nederland, zoo wel in het staat- als letterkundige.

Door N.G. van Kampen.

(Tweede Verhandeling.)

De betrekkingen van het Protestantsche Nederland tot de Fransche Hervormden waren, gelijk wij zulks in de vorige Verhandeling hebben gezien, ten tijde van den Admiraal coligny en Prins willem I zeer innig en hartelijk geweest. De edele la noue had zijn bloed voor de vrijheid van Nederland veil, gelijk voor die zijner Fransche geloofsgenooten. Ook onder hendrik IV, die, altijd gedachtig aan zijne vroegere kerkleer, nog eene even hartelijke genegenheid voor de Hervormde Nederlanders, als tegenzin tegen het Huis van Oostenrijk, vooral des Spaanschen taks, behield, en België met Nederland tot één Gemeenebest in zijn Europisch Statenstelsel had willen zamensmelten; ook onder hendrik IV duurden die betrekkingen nog voort, en duplessis mornay, de vriend des grooten Konings, en dien men le Pape des Huguenots noemde, raadde in het groote schisma der Hervormden onder arminius en gomarus tot vrede. Maar sedert aan den eenen kant lodewijk XIII de bijwoning van het Dordsche Synode door de Fransche Gereformeerden verboden had, en aan den anderen de Algemeene Staten de voorspraak van het Fransche Hof voor barneveld en de groot met verachtelijke koelheid van de hand gewezen hadden, schenen de betrekkingen tusschen de ijverig Hervormde

{==214==} {>>pagina-aanduiding<<}
Staten-Generaal en hunne Fransche geloofsgenooten, die ook zeer dikwerf met het Hof overhoop lagen, naauwer te zullen worden. Doch het tegendeel had plaats. Zoodra richelieu in Frankrijk aan het bewind was gekomen, trachtte hij de Protestanten van hunne door hendrik IV verworvene plaatsen van veiligheid, vooral van la Rochelle, te berooven, bewerende, dat deze eenen Staat in den Staat vormden. De Staten, hunne geloofsgenooten aan de staatkunde en aan de vriendschap met den magtigen Staatsdienaar, die hun tegen Spanje grootelijks tot hulp kon zijn, opofferende, waren zoo verre van hunne verdrukte geloofsgenooten te ondersteunen, dat zij zelfs eene vloot, onder den Heer van hautain, tegen hen uitzonden; doch deze regtte weinig of niets uit, en zelfs dit weinige gaf zoo veel ergernis bij onze Geestelijkheid en het Volk, dat de Staten, die altijd den volksgeest raadplegen moesten, hautain met de vloot terugriepen en er richelieu's vriendschap aan waagden. Dit gebeurde in 1625, en sedert bleven de Staten onzijdig; zij ondersteunden den Koning wel niet, maar ook niet la Rochelle, gelijk de Engelschen deden, en zagen de stad dus aan Frankrijk's willekeur overgaan. Van dien tijd af bleven de Hervormden door de genade des Konings nog ruim eene halve Eeuw vrijheid van Godsdienst genieten, tot dat lodewijk XIV, om zijne zonden te boeten, zich liet overhalen, om hen eerst op allerlei wijze te kwellen, en eindelijk het Edict van Nantes geheel in te trekken. Reeds in 1682 was de kerk te Montpellier aan de 8000 Protestanten, die zich daar bevonden, ontnomen; in 1683 verbood men, door eene nieuwe gildekeur, aan de rijke Protestanten van
Nîmes, die jaarlijks een millioen guldens door de zijdefabrijken deden winnen, het drijven dier fabrijk; en zoo groeide de kwelling gedurig aan, tot dat men eindelijk Dragonders bezigde, om de verbodene bijeenkomsten der ongehoorzamen te weren, en hen, tot op derzelver bekeering, bij dezen inlegerde. Niet alleen geborene Franschen, maar ook vreemdelin-
{==215==} {>>pagina-aanduiding<<}
gen, ook Nederlanders, die zich in Frankrijk ophielden, trof deze Godsdienstvervolging, en de Staten hadden zeer veel moeite, voor dezulken, die hun geloof niet wilden afzweren, vrijheid tot terugkeering naar hun Vaderland te verkrijgen. Zelfs het eigendom der Hollandsche kooplieden, hetwelk bij Hervormde Correspondenten in Frankrijk stond, werd verbeurdverklaard. Gelukkig nog, dat lodewijk alle deze dwangmiddelen niet op ééns, maar sedert 1680 allengs nam, zoodat geheele scharen vlugtelingen reeds in de eerste jaren daarna Frankrijk konden verlaten, hetwelk na 1685 wel moeijelijker gemaakt werd, doch niet geheel kon worden gestuit. Dus zag dan ook ons Vaderland die martelaars voor het gezuiverde geloof bij menigte in deszelfs midden. De Staten kwamen hun te hulp; de gehuwde Predikanten werden met 400, de ongehuwde met 250 guldens ondersteund, en eenige naar Haarlem gevlugte vrouwen ontvingen 2000 guldens in 't jaar van landswege. De behoeftigen werden ook hier ter stede op de edelmoedigste wijze ondersteund, en de Amsterdamsche Regering besteedde daartoe aanzienlijke sommen. Aan twaalf predikanten der vlugtelingen werd een jaargeld toegelegd, en naderhand zeventien dier gevlugte Geestelijken hier geplaatst. De schermschool op de Prinsengracht werd tot eene nieuwe Walsche kerk ingerigt, en ook andere gebouwen daarvoor bestemd. Zij
bragten zoo vele handwerken en fabrijken mede, dat de nijverheid in vele Nederlandsche steden daardoor ten krachtigste werd opgebeurd. Een vlugteling bragt een middel mede, om aan de taffen denzelfden glans als aan die van Lyon bij te zetten, en bekwam van de Amsterdamsche Regering een jaargeld. Het heeft mij mogen gebeuren, door de goedheid des Heeren de vries, uit echte stukken, bijzonderheden nopens de groote weldaden, door Amsterdams Regering aan deze vlugtelingen bewezen, mede te deelen. De eerste zes huisgezinnen, reeds in 1681 hier aangekomen, bekwamen het burgerregt om niet, drie jaren vrijdom van stadsimpost, en vrijheid om zonder

{==216==} {>>pagina-aanduiding<<}
gilde te arbeiden. Dezelfde voorregten werden aan alle meesters en werkbazen toegestaan, die herwaarts hunne nijverheid overbragten. Vervolgens werden aan de fabrijkarbeiders nog f 20,000 toegestaan, en de andere vlugtelingen door eene collecte ondersteund. Er werd, met bijstand der stad, eene fabrijk van zijden en wollen stoffen door de vlugtelingen opgerigt. De collecten duurden tot 1688. In dat jaar werden te dien behoeve, uit hoofde van het sterk toegenomen getal der Réfugiés, belastingen op tarwe en wijn ingevoerd, en de ondersteuning door de stad op f 30,000 's jaars bepaald. In 1690 was echter die onderstand tot f 100,000 aangegroeid, doordien een aantal slagtoffers der barbaarsche verwoestingen van lodewijk XIV in de Paltz ook herwaarts gevlugt waren. Doch hierop werd besloten, alleen aan zulken, die regtstreeks uit Frankrijk zouden komen, de bovengenoemde voorregten toe te staan, maar intusschen aan de Walsche Diaconie de uitgeschotene tonne gouds terug te geven. In 1699 was de jaarlijksche bedeeling tot f 70,000 geklommen, en men moest in 1707 eene nieuwe belasting op de vleeschbanken en koffijschenkers leggen. De geheele westhoek der stad, die wel in de laatste vergrooting binnen de muren getrokken, maar nog vol tuinen was (blijkens de namen der grachten), werd nu door de middelbare klasse der vlugtelingen met huizen bezet, en naar derzelver vroegere bestemming le Jardin genoemd, welke naam in Jordaan is verbasterd; terwijl de behoeftigen, zoo 't schijnt, eene plaats innamen, die sedert door haren naam (het Fransche pad) aan de vlugtelingen herinnert, maar tegenwoordig als 't ware het middelpunt van ellende en armoede is. Ook te Rotterdam kwamen de nijvere Franschen, even als
hier, in zoo grooten getale aan, dat zulks bittere spijt en klagten bij den Franschen Gezant d'avaux deed ontstaan. Te Haarlem is genoegzaam de geheele Nieuwstad aan deze fabrijkarbeiders haren oorsprong verschuldigd, blijkens het jaargetal 1691, boven de meeste der nog niet afgebrokene huizen. Te

{==217==} {>>pagina-aanduiding<<}
Leyden getuigen vele Fransche namen van deftige burgers (deels door verloop van tijd verminkt) derzelver afkomst uit Frankrijk, en aldaar werd eene der aanzienlijkste kerken, de Vrouwenkerk, waarin de asch van scaliger en clusius rustte, aan die Gemeente ingeruimd. Ook in verscheidene andere Hollandsche en Zeeuwsche steden vestigden zich vlugtelingen, hier en daar ook in andere Provinciën, en sommigen, die wanhoopten hier middelen van bestaan te zullen vinden, begaven zich naar de Kaap de goede Hoop, waar zij in den zoogenaamden Franschen hoek de wijnteelt uit hun Vaderland invoerden, doch deszelfs taal geheel vergeten zijn.
Hoogst merkwaardig is de invloed, dien deze gedwongene landverhuizing der Hervormden uit Frankrijk op hun aangenomen Vaderland had. De beroemde Ambassadeur van haren, dezelfde, wiens onschatbare geschriften later in den bekenden brand op het huis te Wolvega zijn vergaan, een man, die vroeger de witt's partij tegen den Stadhouder had aangekleefd, betuigde nu ter algemeene Staatsvergadering, dat, vermits Frankrijk de Hervormde leer zocht uit te roeijen, men dat Rijk in niets meer ontzien moest, en hij zocht de Provinciën Friesland en Groningen tot de zijde van lodewijk's grooten tegenstander, willem III, over te halen. Dit zelfde was het geval met de stad Amsterdam, die nog onlangs zulk een hevig geschil met den Prins had gehad, doch zich na de herroeping des Edicts van Nan tes met hem verzoende. Het gevaar der gezuiverde Godsdienst, thans aan alle kanten bedreigd, deed zekerlijk de Amsterdamsche Regenten, hoewel altijd nog met veel schroomvalligheid, tot de stoute onderneming naar Engeland medewerken. Derzelver boven verwachting gelukkige uitslag is bekend. Onze Staat hield toen eenen oorlog van negen jaren tegen den Despoot van Frankrijk uit; en dat dit niet enkel uit inschikkelijkheid jegens of vrees voor den nieuwen Koning van Engeland, maar ook uit afkeer van Frankrijks heerschzucht en

{==218==} {>>pagina-aanduiding<<}
onverdraagzaamheid geschiedde, blijkt daaruit, dat, na Koning willem's dood en de geheele verandering der binnenlandsche staatkunde, nogtans de oorlog tegen Frankrijk met verdubbelde kracht werd gevoerd, zoodat men elf jaren lang 120 tot 130,000 man in dienst behield. Het is waarschijnlijk, dat de vlugtelingen zelve, door gesprekken en verhalen van hun doorgestane lijden, de Nederlanders tot zulk eene inspanning tegen hunnen verdrukker aanvuurden; men heeft de vlugschriften van dien tijd slechts in te zien, om zich hiervan te overtuigen, en in de dankrede van saurin op den slag bij Malplaquet, hoe gematigd die ook zij, is toch de juichtoon over de vernedering des dwingelands niet te miskennen.
Dus verwijderde de komst der zoogenaamde Réfugiés aan den eenen kant de gemoederen der Natie van Frankrijk, doch hechtte die daaraan weder van eene andere zijde. De vlugtelingen hadden volstrekt de zeden, de taal, en gedeeltelijk het karakter en de denkwijze van hun Volk niet verzaakt. Altijd waren en bleven zij Franschen, en de haat, dien zij koesterden, gold slechts hunne vervolgers, niet hun Vaderland. Hunne taal, reeds vroeger gemeenzaam in Nederland, was echter in de eerste helft der 17de Eeuw nog zoo weinig algemeen, dat de bekende ledenberg, een der eerste lieden van Utrecht, het Fransche briefje, waarin hij rekenschap gaf van zijnen zelfmoord, gerust aan zijnen zoon, welke die taal niet verstond, kon toevertrouwen. Zekerlijk was dit reeds vóór de komst der Fransche Protestanten geheel anders geworden; maar toen echter drong de Fransche taal eerst in alle standen door. De uitnemende leerredenen van verscheidene Fransche Hervormde Predikanten, vooral van saurin in 's Gravenhage, die zich zeer voordeelig boven de smakelooze Hollandsche kanselredenen van dien tijd onderscheidden, lokten natuurlijk velen derwaarts, en het werd eene zonderlinge gewoonte, dat vele Hollanders hunne kinderen tot leden der Fransche kerk lieten opleiden; iets, hetwelk toen,

{==219==} {>>pagina-aanduiding<<}
uit hoofde der betere predikwijze, misschien minder te berispen was, maar tegenwoordig volstrekt doelloos is. Daarbij kwamen nu nog de in het Fransch geschrevene werken van den Remonstrantschen Hoogleeraar le clerc (clericus), van basnage, en van den Groninger Hoogleeraar barbeyrac, waardoor de wetenschappen zelfs in een minder stroef, meer aanvallig gewaad, dan tot hiertoe, werden behandeld. Zelfs vertoonde zich het ongeloof, of de twijfelarij, toen nog in eenen wetenschappelijken vorm, als bij bayle, in zijn Essai sur les Comètes, en vooral in zijn groot Woordenboek, aan hetwelk men zeer groote geleerdheid en oordeelkunde, veel meer dan aan deszelfs voorganger moreri, niet kan ontzeggen. De Fransche Geleerde, die ook om de Godsdienst zijn Vaderland naar Rotterdam was ontweken, moest over dit Woordenboek wel vele moeijelijkheden van den gestrengen jurieu, ook een' vlugteling, ondergaan; doch dit had de uitwerking van alle vervolging: het wekte verontwaardiging bij weldenkenden, en twijfeling aan de goede zaak bij velen, die meenden, dat wederlegging, geen roepen voor de Regtbank, tegen verkeerde Godsdienstbegrippen moest worden gebezigd. Misschien werden toen ook reeds de zaden van dat heilloos ongeloof gestrooid, hetwelk sedert door voltaire, den Marquis d'argens, la mettrie en anderen gekoesterd, en door de beruchte Amsterdamsche pers van marc michel rey wijd en zijd werd verspreid.
Wij moeten echter regtvaardig zijn. De giftige pijlen der Godsdienstbestrijding, hier te lande gesmeed, maakten weinige slagtoffers; zij troffen ook meest buiten onze grenzen hun doel. Het zij mij vergund, hier den tijd eenigzins voorbij te loopen, en van eene onlangs bekend gewordene briefwisseling tusschen den achtingwaardigen Burgemeester en Geschiedschrijver van oosten de bruin en den Sterrekundige la lande te gewagen. La lande was gemeenzaam ten huize van de bruin, en had aldaar menigwerf

{==220==} {>>pagina-aanduiding<<}
vertoefd; maar de brave man schrijft hem, met eene waarlijk vaderlijke zorg, en toch op kieschen toon, dat hij met leedwezen zijne gevoelens omtrent het Opperwezen, hetwelk hij loochende, vernomen had; hij smeekt hem, van zulk een ongelukkig denkbeeld, zoo hij dat werkelijk aankleeft, terug te komen, doch hoopt in allen gevalle, wanneer hij hem in Holland weder een bezoek kwam brengen, dat hij die gevoelens, van welke men hier nog een' heilzamen afschrik had, voor zich zou houden. La lande's antwoord was beleefd; doch hij ontkende die beschuldiging in geenen deele. - Zoo dachten, zoo spraken de ouderwetsche Hollanders nog in de tweede helft der achttiende Eeuw op het punt van de Godsdienst!
Maar, indien dergelijke pogingen van het ongeloof, om zich hier in te dringen, die ook onder de vlugtelingen ten uiterste zeldzaam waren, gelukkig bij onze landgenooten van weinig gevolg bleven, de Fransche letteren baanden zich, tevens met de taal, nog veel meer dan vroeger eenen weg in ons Gemeenebest. Wie de leerredenen van eenen saurin hoorde, kon in ons toenmalig proza geen' smaak vinden. Vandaar, dat verscheidene onzer landgenooten toen reeds begonnen, in hunne eigene geschriften, de Fransche taal te beoefenen. Niemand was daarin gelukkiger, dan (omstreeks het jaar 1711) justus van effen. Zijn Misantrope, eene navolging van den Engelschen Spectator, gaf algemeen, zelfs aan Franschen, genoegen, en in het jaar 1713 begon die zelfde Schrijver eene soort van arbeid, die door le clerc en bayle binnen ons Vaderland in de letterkunde was ingevoerd, en sedert in geheel Europa algemeen is geworden, - een letterkundig tijdschrift. Het was le Journal littéraire, waaraan de beroemde 's gravesande, benevens de Heeren de joncourt en de sallengre, (waarschijnlijk afstammelingen van Fransche vlugtelingen) medeärbeiders waren. Na nog verscheidene Fransche werken of werkjes, bezigde van effen zijne verkregene bekwaam-
{==221==} {>>pagina-aanduiding<<}
heid tot de verbetering van den Nederlandschen prozastijl. In weerwil der uitmuntende en in sommige opzigten nog niet geëvenaarde historische werken van hooft, en derzelver gelukkige navolging door swinnas en brandt, was echter het Nederlandsche proza nog verre van die gemakkelijkheid, losheid en bevalligheid,
waardoor zich de gelijktijdige Fransche en Engelsche Schrijvers reeds zoo gelukkig onderscheidden. Van effen's beroep als huisonderwijzer bij aanzienlijken, hetwelk hem met de groote wereld in veelvuldige aanraking bragt, en hem de beschaving en ongedwongene verkeering met hoogere standen en ook met beschaafde vrouwen deed genieten, gaf hem in onze taal meerdere vrijheid en gemeenzaamheid van uitdrukking, zonder stijfheid aan den eenen en platheid aan den anderen kant, dan de kamergeleerden of min onderwezene reizigers, die tot nu toe bijna uitsluitend bij ons voor het publiek de pen gevoerd hadden, deden blijken, waarvan de eersten zich te veel de Latijnsche woordvoeging ten voorbeelde stelden, de anderen te weinig den beschaafden toon kenden, om ook daarin onze Natie voor te lichten. De Hollandsche Spectator, waarin de beste Fransche prozastijl gelukkig nagevolgd werd, was voor ons proza het begin van een beter tijdperk. De geestigheid, menschenkennis, tusschenbeiden onnavolgbare naïveteit, in deze galerij van zedeschilderingen, die aan het beroemde werk van addison en steele niets toegeven, werden algemeen toegejuicht, vonden eene menigte lezers, en zekerlijk hebben zij den grond gelegd, waarop naderhand de verbeteraars van onzen prozastijl voortgebouwd hebben.
Dit mag dan als een voordeelig uitwerksel van Frankrijks invloed op Nederland worden beschouwd. Maar hiermede waren zeer vele nadeelen verbonden. Die zelfde van effen, dien wij zoo even noemden, en die bij al het goede, van de Franschen overgenomen, een opregt Vaderlander bleef, moge ons die nadeelen aantoonen. Hij spreekt in zijn 12de Vertoog van de Hofstad,

{==222==} {>>pagina-aanduiding<<}
(destijds niet eens het verblijf van den Stadhouder, maar van de hooge Collegiën en vreemde Gezanten) van de Grooten en juffertjes van de groote wereld, die van den Spectator zouden zeggen: 't Is Duitsch; ik lees in mijn leven geen Duitsch; ik geloof ook niet, dat ik het verstaan zou. ‘De adellijke dametjes en hare navolgeressen,’ zegt hij, ‘zouden zich schamen, hare moedertaal te verstaan. Zij spreken zoo wat meiden- en ten hoogste kameniers-Duitsch, en daar maken zij eene soort van ragoutje van, met er wat kromtong, van hare Gouvernantes overgenomen, in te kappen en er een schootje Fransch onder te gieten, zoodat, wil men haar Duitsch verstaan, men de Fransche taal al redelijk meester moet wezen.’ Met de zeden was het niet beter gesteld. ‘Een man van fatsoen,’ zegt de Spectator, ‘die niet galant is, kan tegenwoordig niet door de monstering. Zonder de vrouwen met laffe vleijerijen, tegen den aard van ons nationaal karakter en onze deugdzame rondborstigheid, de ziel te vergiftigen, zijn de fraaiste geschiktheden des ligchaams, al strekken ze aan de beste gaven des geestes en de grootste deugden tot sieraad, onnut en zonder de minste uitwerking, voornamelijk op juffers van eene zwierige opvoeding.’ (14de Vertoog.) Ook elders doet hij zien, dat de oud-Hollandsche zeden en huishoudelijkheid voor Fransche wuftheid en zucht tot vermaak al meer en meer moesten wijken. Het Fransche tooneel in 's Hage had reeds vóór ruim eene Eeuw grooten toeloop, zoodat, blijkens van effen, schier een burgeroorlog tusschen de schouwburgen in het Voorhout en in de
Casuarisstraat zou ontstaan zijn. Het is dus te begrijpen, dat het oude Hollandsche tooneel met deszelfs dichterlijke reijen, reeds door de school van pels ondermijnd, thans geheel vallen moest, en alle treurzoo wel als blijspelen in den Franschen vorm moesten zijn. Jammer zelfs, dat het laatste niet nog meer het geval was, en men ons tooneel met stukken, zoo als de Min in 't Lazarushuis, de Bruiloft van Kloris en Roosje, en andere kluchten van dien stempel, schier tot

{==223==} {>>pagina-aanduiding<<}
op den huidigen dag heeft bezoedeld, in plaats der stukken van molière, (waarvan alleen de Tartuffe en de Avare vertoond worden) van regnard en destouches. In langendijk en nomsz (de Driftige) is nogtans iets van de echte vis comica dezer Blijspeldichters overgegaan. Maar de val van ons oude treurspel, en de tallooze stukken, uit het Fransch, zelfs van zeer middelmatige Dichters, vertaald, waren voor de Nederduitsche poëzij een onherstelbaar verlies. Alle oorspronkelijkheid ging daardoor verloren. Men achtte alle afwijking van de ijzeren wetten der Franschen hoogverraad. Feitama en zijne school breidden dit vonnis zelfs op het heldendicht uit: de eerste besteedde dertig jaren aan het berijmen van den Télémaque en de Henriade, en nu regende het in ons Vaderland heldendichten. Het is waar, dat in de tragische poëzij enkele meesterstukken, zoo als de Monzongo van van winter en andere verdienstelijke treurspelen, zoo als die zijner Gade, eenigzins tot vergoeding strekten van het tallooze slechte en middelmatige; maar geheel konden zij toch daartegen geenszins opwegen. De middelmatigheid, die de (zoogenaamde) gedichten van het midden der achttiende Eeuw onderscheidt, mag dus grootendeels als een gevolg der slaafsche navolging van Frankrijk worden beschouwd. De uitsluitende beoefening van het Fransch in omgang en schrift bij de hoogere standen deed zelfs na van effen het proza weder zoodanig verachteren, dat de voortreffelijke frans hemsterhuis daarin geen geschikt voertuig
voor zijne Sokratische Gesprekken, die geheel den Platonischen geest ademen, meende te vinden, en dat hij daartoe de Fransche taal bezigde. Het is echter waar, dat daardoor juist deze onsterfelijke geschriften meer en verder bekend zijn geworden, dan de zeer beperkte kring onzer taal reikt, en dat Duitschland, Frankrijk en zelfs België om strijd den Hollandschen Wijsgeer hebben gehuldigd.
In den reeds genoemden van effen was de nuttigheid van Nederlandsche huisonderwijzers voor jonge

{==224==} {>>pagina-aanduiding<<}
lieden van den aanzienlijken stand overtuigend gebleken. Doch dit scheen geenen indruk te maken. De Fransche taal, het eerste vereischte der opvoeding bij de Nederlanders der achttiende Eeuw, kon, dacht men, van geborene Franschen alleen behoorlijk geleerd worden. Zelfs de afstammelingen der vlugtelingen waren daartoe reeds te veel Nederlanders geworden. Maar tegen de Franschen zelve bestond een onoverkomelijk beletsel. Zij beleden de Roomsche Godsdienst. Hunne Natie had de Hervormden vervolgd, en verbood nog deze eerdienst. Om deze zwarigheid te verhelpen, sloeg men het oog op de Fransche Zwitsers, d.i. de bewoners dier Protestantsche Kantons of gedeelten derzelven, waar de Fransche taal in gebruik was, het Waadland, Neufchâtel en Geneve. Het laatste vooral, het Vaderland van calvijn, scheen voor de regtzinnigheid bevorderlijk, in plaats van nadeelig te zijn, en de Fransche taal werd aldaar immers met eene hooge mate van zuiverheid en beschaafdheid gesproken! Vandaar die scharen van Gouverneurs voor de knapen, van Gouvernantes voor de meisjes, die derzelver geheele opvoeding moesten besturen, en in dit opzigt veel meer waren, dan ons woord huisonderwijzer kan uitdrukken. De invloed dezer lieden op de zielen der jeugd, nog buigzaam als was, is misschien niet genoeg in aanmerking genomen. Behalve de toenemende zucht voor het Fransch, die althans omstreeks 1775 niet verminderd was, toen Juffrouw wolff de Voorrede voor hare Sara Burgerhart schreef, waarin zij hare lezeressen verbaasd doet opzien over eenen Hollandschen Roman, en in 't algemeen een Hollandsch boek van fraaije
letteren; behalve deze zucht voor het Fransch, geloof ik, dat de Zwitsersche opvoeders aan hunne kweekelingen iets hebben medegedeeld van die zucht voor de Volksregering, welke in hun Vaderland, vooral te Geneve, heerschende was, en waarvan de zaden ook reeds in het Waadland waren uitgestrooid, en zich in de Fransche Omwenteling hebben ontwikkeld. Mij zou het althans niet bevreemden, indien het Vaderland van

{==225==} {>>pagina-aanduiding<<}
rousseau mannen had opgeleverd, die de beginselen van het Contrat Social huldigden gelijk hij, en die door hunnen invloed op de Nederlandsche jeugd de voorheen zoo zeldzame overhelling tot de Volksregering omstreeks 1781 hadden helpen bevorderen, welke men gewoonlijk alleen aan het voorbeeld der Noordamerikanen toeschrijft, daar toch de omgang met dezen verre van algemeen was. Was toch, gelijk niemand ligt zal ontkennen, de invloed der Zwitsersche Gouvernantes op de meisjes zoo groot, dat vele, zelfs nog in onzen tijd, meer Fransch dan Nederlandsch denken, hoe zouden dan, in een ander opzigt, de lessen der Geneefsche Demokraten geheel zonder invloed gebleven zijn op de zonen der rijken, waarvan velen, volgens het heerschende stelsel, geene hoop op aandeel in het Bestuur konden voeden?
Het kon ondertusschen niet missen, of de zucht tot het Fransch, die in het geheele leven was doorgedrongen, moest ook op de staatkunde invloed hebben. Reeds was de indruk, dien de herroeping van het Edict van Nantes op onze Natie had gemaakt, uitgewischt. Wij zagen vroeger, dat die, althans gedeeltelijk, in den oorlog van 1747 nog voortduurde; maar in de latere jaren van lodewijk XV, en vooral onder lodewijk XVI, werd de vervolging door verdraagzaamheid vervangen, en de geregtelijke moord van calas, waartoe het vonnis slechts in eene Provinciestad plaats had en te Parijs, schoon helaas te laat, werd vernietigd, was het laatste tooneel van dien aard. Alle gestrenge maatregelen geraakten in onbruik. Van lieverlede wierp de Nederlandsche handelsstand, die met leede oogen zag, dat onze Bondgenoot, Engeland, in zeemagt en handel met reuzenschreden vooruitging, terwijl wij verachterden, - die stand, zeg ik, wierp meer en meer de oogen op Frankrijk. Reeds in den zevenjarigen oorlog was dit blijkbaar. De Engelschen, verbitterd, dat de invloed des handels de deelneming in den oorlog te hunnen behoeve belette, en ons voor het eerst sinds tachtig jaren in eenen oorlog tusschen Engeland en Frankrijk onzij-
{==226==} {>>pagina-aanduiding<<}
dig deed blijven, roofden de naar de Fransche en Westindische havens bestemde schepen. Hierover rezen de hevigste klagten. De toenmalige Prinsesse Gouvernante, eene Engelsche Prinses, trachtte aan den eenen kant de gemoederen te doen bedaren, aan den anderen haren Vader tot zachtere maatregelen te bewegen. Maar zij stierf te midden des oorlogs. De Hertog van Brunswijk, voogd van den minderjarigen willem V, naderde de
tegenpartij en den Franschen Gezant d'affry, die op deze reeds veel invloeds had; maar d'affry vertrouwde hem niet, hetwelk misschien tot zijnen lateren afkeer van Frankrijk kan hebben bijgedragen. Gelukkig echter bleef de onzijdigheid nog bewaard. De oude herinneringen waren nog te sterk, om de banden tusschen Engeland en dezen Staat te verscheuren, en nieuwe met Frankrijk te leggen. Ook moest de hooge toon, door Frankrijks Gezant aangenomen, deszelfs hoop, om verdeeldheid tusschen de Gewesten te zaaijen, en de gedurige eischen om doorvoer van mond- en krijgsbehoeften voor de Fransche legers door ons Gemeenebest, die men niet durfde weigeren, toen nog mishagen. ‘Men moet schier altijd dreigen om te verkrijgen hetgeen men regt heeft te vorderen,’ zeide d'affry.
Ook bleef de eensgezindheid, die door den vrede van 1763 hersteld scheen, nog vijftien jaren voortduren. Maar ondertusschen had de werking der opvoeders uit Geneve in Holland, daar de volkspartij in die stad meer en meer het hoofd opstak, al meer en meer invloed erlangd, en hier kwam nu de opstand in Amerika bij, die eerlang den Staat weder in moeijelijkheden met Engeland wikkelde. Hiervan maakte Frankrijk treffelijk gebruik. Deszelfs Gezant de la vauguyon, behendiger dan d'affry, wist, in plaats van te dreigen, te beloven, te vleijen, te streelen, en bereikte daardoor veiliger zijne bedoeling. Deze was eensdeels de vrije houthandel naar Fransche havens, die daardoor bouwstof tot oorlogsschepen bekwamen, anderdeels de verwijdering der Republiek van Engeland. Toen dus

{==227==} {>>pagina-aanduiding<<}
de nog gematigde meerderheid in 's Lands Vergadering besloten had, aan de houtschepen geen konvooi te verleenen, ten einde de Engelschen niet voor het hoofd te stooten, werd Amsterdam, de eenige stad, die daartegen stemde, door Frankrijk van drukkende inkomende regten vrijgesteld; dit wekte naijver; eerlang volgden alle Hollandsche steden Amsterdams voorbeeld, en zoo werd het konvooi toch verleend. Op dezen eersten stap van verwijdering deed Engeland er verscheidene volgen; de invloed der Franschgezinde partij bewerkte het geheime Traktaat met Amerika, en in December 1780 verklaarde Engeland ons Vaderland openlijk den oorlog.
Nu bereikte de afkeer van Engeland het toppunt bij schier de geheele Natie; en daar Frankrijk de wijze staatkunde had, ook zonder gesloten verdrag de Nederlanders meermalen in dezen oorlog te ondersteunen, en hernomene volkplantingen aan hetzelve weder te geven, zoo rees de genegenheid voor hetzelve bijna tot hooge geestdrift. De oude Geschiedenis, de St. Bartelsnacht, zelfs 1672 en de Dragonnaden, schenen vergeten. De Franschen werden bijna voor de edelmoedigste, de onbaatzuchtigste, de deugdzaamste Natie der aarde verklaard. Thans had dezelfde zucht voor alles, wat Fransch was, die reeds lang in de zeden en de letterkunde regeerde, zich ook van de staatkunde meester gemaakt. De volksgezinde partij, in 1748 nog zóó aan den Stadhouder gehecht en zóó afkeerig van Frankrijk, vergoodde thans het laatste, en beschouwde den eersten met argwaan en weldra met tegenzin. Capellen tot de poll, de hoofdtolk dier partij, en zekerlijk een der onbaatzuchtigsten en edelsten onder zijne tijdgenooten, werkte door woorden en daden ongemeen ten behoeve van Frankrijk. Hij ijverde tegen de boekjes, die men den kinderen op de scholen, onder den naam van Fransche Tirannij, deed gebruiken, om het gedrag der Franschen in Holland in 1672 in een afschuwelijk licht voor te stellen. Het ging zoo verre, dat men, het gedrag der Vaderen te Munster in 1648 niet gedach-
{==228==} {>>pagina-aanduiding<<}
tig, eenen naar de omstandigheden voordeeligen afzonderlijken vrede, dien Engeland aanbood, van de hand wees, om met Frankrijk gelijktijdig te kunnen sluiten, het oude verbond met Grootbrittanje niet meer te hernieuwen, en daaraan zelfs Negapatnam opofferde. De
tusschenkomst des Franschen Kabinets gedurende den twist met joseph II in 1784, deszelfs bemiddeling, en de edelmoedige bijdrage van eenige millioenen, om 's Keizers eischen te bevredigen, verhoogde nog de heerschende stemming; de sluiting van het verbond met Frankrijk, in November 1785, bevredigde den hoogsten wensch der partij, die zich de Patriotsche noemde, en Engeland, gelijk den Stadhouder, haatte. Men zag van toen af, of liever reeds vroeger, het zonderlinge schouwspel, dat een gestreng monarchale, bijna despotieke Staat de partij der Volksregering in een Gemeenebest tegen den erfelijken Ambtenaar in hetzelve verdedigde. Maar dit was niet vreemd in Frankrijks staatkunde. Zoo had het nog onlangs Amerika tegen den Koning van Engeland, en vroeger, onder frans I, hendrik II en den Kardinaal richelieu, de Protestantsche Vorsten en Stenden tegen den Duitschen Keizer verdedigd. Maar vergennes, de groote begunstiger der Patriotsche partij, overleed; en toen de bemiddeling, die Frankrijk en Pruissen in 1786 tusschen de partijen hadden op zich genomen, mislukte; toen Pruissen, om den hoon van 's Konings Zuster te wreken, in 1787 het Gemeenebest binnenrukte, - toen liet Frankrijk onwaardiglijk zijnen bondgenoot in den steek, brak de legerplaats van Givet op, en duldde het, dat de Pruisen den Stadhouder herstelden, en zelfs Amsterdam, vergeefs ook door eenen vrijwilligen Franschen bevelhebber (des portes) ondersteund, tot overgave noodzaakten.
De meesten der hoofden van de thans onderliggende partij ontvloden, na een kort verblijf in België, naar Frankrijk. Hier bewilligde hun lodewijk XVI jaargelden, en eene schuilplaats te Duinkerken en St. Omer,

{==229==} {>>pagina-aanduiding<<}
doch men kan op hunne dankbaarheid voor die weldaad niet roemen. De eenige d'aver hoult trad, ten tijde van de omverwerping des troons, Augustus 1792, als verdediger des ongelukkigen Konings op, en verloor daarbij het leven; de meeste vlugtelingen voegden zich, onder verwenschingen van hunnen weldoener, bij deszelfs moordenaars, die met hunne staatkundige denkwijze meer overeenstemden. Het waren dan ook deze vlugtelingen, in 't geheim ondersteund door eenige in 't land geblevene Franschgezinden, die, door onophoudelijk aandringen bij de Conventie, den inval der Franschen in 1795 tot stand bragten, benevens de daarop gevolgde Omwenteling, die niet alleen het gansche oude staatsgebouw omverwierp, maar ook verandering bragt in de geheele leefwijze, in de onderlinge begroetingen, in het huisselijk verkeer, in de kleeding, ja bijkans in de houding en gedragingen der burgers. De bedachtzame Nederlander was in alles een slaafsche navolger der Franschen geworden; ter naauwernood behielden wij nog onzen Almanak en - onze Godsdienst. De bedwelming was ongeloofelijk. Men kuste de ingetrokkene Fransche soldaten als lang verwachte verlossers. Teedere maagden, deugdzame huismoeders dansten om den hoed op een' stok, die ons eene ergere slavernij dan die van gessler aan Zwitserland zou aanbrengen, en zongen daarbij de carmagnole, of den lof van het moordend kanonvuur. Bezadigde burgers zelfs verheugden zich over het verdrag, dat ons Staatsvlaanderen, Maastricht, Venlo, 100 millioenen, de medebezetting van Vlissingen door Franschen, en het onderhoud van 25,000 vrijheidszonen dier Natie kostte, omdat wij daarbij toch een' zweem van onafhankelijkheid behielden! Anderen vonden niets in zulke vreeselijke
verliezen, waarbij eerlang dat der meeste Koloniën kwam; want men had, op de Fransche wijze, vrijheid, gelijkheid en broederschap, en was, met slooping der ouderwetsche barrière, de onmiddellijke nabuur en beschermeling der groote, vrije Natie geworden!

{==230==} {>>pagina-aanduiding<<}

Zietdaar de ziekte der Gallomanie, waaraan wij reeds zoo vele jaren kwijnden, waarvan ons de Dichter antonides, even als een schrander Geneesheer, reeds meer dan 120 jaren vroeger de dreigende beginselen en toevallen had doen opmerken, ten toppunt gekomen! Maar de verliezen in geld, goed, bloed en eer; de vernederingen, ons door de opeenvolgende Fransche Besturen, in spijt der Traktaten, aangedaan; de ons opgelegde treurige rol van het aan de beek drinkende schaap tegenover den wolf, die aan dezelve staat; de gedurige omwentelingen in ons Gemeenebest, door of op last van Frankrijk bewerkt; eindelijk de slooping van dat Gemeenebest; de instelling eens Franschen Konings, en, toen deze Hollands belangen behartigde, de vernietiging zelfs van dat afhankelijke Koningrijk en de inlijving van den Staat bij Frankrijk, - dit waren scherpe, bittere, pijnlijke, maar noodzakelijke geneesmiddelen tegen die kwaal. En zij hebben gewerkt! Alle partijen, door gelijken haat tegen Frankrijk bezield, wierpen bij de eerste gelegenheid, gelijk alle Europische Volken, het juk af; de Fransche heerschappij, gelijk een van alle kanten ondermijnd gebouw of lek schip, stortte in, en Nederland werd weder een Volk op zichzelf. De haat en de algemeene zamenwerking tegen den teruggekeerden Tiran en zijne benden toonden, hoe diepe wortelen de afkeer tegen Frankrijk zelf geschoten had. Maar de vereeniging met het verfranschte België knoopte vele der losgescheurde banden op nieuw aan. Wij werden daardoor veroordeeld, de Napoleontisch-Fransche Wetgeving te behouden; de Fransche taal deed zich zelfs in den Haag in onze Staatsvergaderingen hooren, zelfs door Hollanders; en reizen naar
Brussel, het kleine Parijs, door zoo vele Fransche Demagogen bewoond, en werwaarts zoo vele Hollandsche Ambtenaars en Volksvertegenwoordigers zich pligtshalve om het andere jaar moesten begeven, waren waarlijk geene middelen, om de pas herleefde Nationaliteit te doen wassen en tieren. Wij zijn hiervan thans wel weder bevrijd, en door Bel-
{==231==} {>>pagina-aanduiding<<}
gië aardrijkskundig, door afkeer van de Belgen en hunne vrienden staatkundig van Frankrijk gescheiden; maar, zijn wij het ook in andere opzigten? Wordt onze jeugd weder door kundige Nederlanders en Nederlandsche vrouwen, of nog altijd door Fransche Zwitsers, huisselijk opgevoed en onderwezen? Is onze af keer van de letterkundige school, die thans, in spijt van allen goeden smaak, zedelijkheid en welvoegelijkheid, Frankrijk beheerscht, hartelijk en opregt? Helaas! wij zien onkundige schoolmeesters dat draf der Fransche tooneelpoëzij, victor hugo's Lucretia Borgia, vertalen; wij zien het schuim der Parijsche zedelooze zangspelen, Robert le Diable, op Amstels Fransch tooneel twintigmaal voor een Hollandsch Publiek, dat zich in den schouwburg verdringt, ten tooneele voeren! In plaats der vele schorre treurspelen, die wij bezitten, in spijt van de schorre keel onzer tooneelzangers, moet de Muette de Portici negentienmaal achtereen op onzen Nationalen Stadsschouwburg opgedreund worden! En, bij zoo vele teekenen van ongeneeslijke zucht voor het nieuwere Fransche, zelfs wanneer dit in lijnregte tegenspraak is met de, onder ons vroeger wel eens te veel nagevolgde, oudere deftige school, mogen wij niet eens den armoedigen troost hebben van te
zeggen: Sero sapiunt Phryges!

C.W. Hufeland, als arts en akademieleeraar.

(Schets uit eene door hem nagelatene Levensbeschrijving. Medegedeeld door den Hoogleeraar Dr. e. osann.)

Inleiding.

In de letterkundige nalatenschap van den beroemden hufeland is eene door hemzelven geschrevene levensschets gevonden. Zij begint van zijne vroegste jeugd en werd tot het jaar 1831 voortgezet. De Hoogleeraar osann noemt haar getrouw. Hij geeft haar verder het getuigenis, dat zij met naauwgezetheid en zulk eene openhartigheid opgesteld is, dat zij als eene belangrijke bijdrage kan beschouwd wor-
{==232==} {>>pagina-aanduiding<<}
den tot de kennis van hufeland's leven, zoo wel uit het zedelijk oogpunt, als in opzigt tot zijne maatschappelijke betrekking. Zij behelst opmerkelijke herinneringen omtrent hetgeen op zijne eerste vorming gewerkt heeft, en waardoor vervolgens zijne ontwikkeling eene zoo hooge vlugt genomen heeft, dat osann hem vatbaar noemt voor alles, wat groot, edel en schoon mag heeten. Wetenschappelijk gevormd, streefde hij steeds met ijver naar de uitbreiding zijner wetenschap. Deze baande hem den weg ter verdere volmaking in zijne kunst, met welke hij onafgebroken werkzaam was ten nutte der lijdende menschheid; terwijl een vroom gemoed hem ter volharding opwekte. Geene opofferingen voor het groote doel, waaraan hij zich gewijd had, vielen hem te zwaar. Zijn godsdienstig gevoel verlichtte het verstand en verwarmde het hart: zoo kon hij ten einde toe volharden, zonder gevaar te loopen het spoor bijster te worden.
De Heer osann meent zich te mogen vleijen, dat deze levensgeschiedenis in haar geheel zal worden medegedeeld. Intusschen dacht hij velen geene ondienst te zullen doen met de voorloopige gemeenmaking van een gedeelte derzelve. Hij rekent zelfs op de erkentenis van velen dergenen, die hufeland vereerden en zijne vrienden waren. Tot die mededeeling scheen hem het Journal der practischen Heilkunde de geschiktste gelegenheid aan te bieden. - Hufeland was de stichter van dit tijdschrift. Gedurende eene reeks van jaren werd het zorgvuldig en belangstellend door hem gekweekt. Het was door hem als tot een middelpunt van wetenschappelijke vereeniging onder de Artsen geworden. Het tijdschrift, waardoor hij bij zijn leven zoo dikwijls tot het geneeskundig publiek gesproken had, was het meest gepaste middel, om hufeland ook na zijnen dood nog nuttig te doen zijn, door met zijn voorbeeld te toonen, wat de mensch kan worden, wanneer hij ernstig wil.
In afwachting, dat de levensgeschiedenis van hufeland in haar geheel het licht moge zien, heeft osann dat tijdperk gekozen, hetwelk voor hen, die dit tijdschrift lezen, het meest belangwekkende zal zijn. Het schetst de omstandigheden, welke invloed op de vorming van hufeland tot Arts, Schrijver en Leeraar uitgeoefend hebben. Het doet den tijd kennen, toen hij te Jena en Göttingen studeerde; zijne optreding als Geneesheer te Weimar; zijne eerste pogingen als Schrijver, en hoe de verkeering met groote

{==233==} {>>pagina-aanduiding<<}
mannen op zijne verdere vorming gewerkt heeft. Men zal hem in het midden zien van mannen, die Duitschland toen te Weimar, als in het Athene van zijnen tijd, vereenigde. Het zal zijne optreding als akademisch Leeraar te Jena doen zien, en hij zal zich schetsen in dat gedeelte van zijn leven, hetwelk hij zelf het toppunt van zijnen roem noemt. Dit alles doet hij zoo eenvoudig, zonder eenige aanmatiging, dikwijls met zulk een' kinderlijken zin, dat zijn beminnelijk karakter steeds meer en meer uitblinkt.
Ofschoon het tijdschrift van hufeland in ons vaderland in veler handen is en door velen gelezen wordt, dachten wij hun geene ondienst te zullen doen, hen, in onze taal, eenigzins nader met hufeland bekend te maken, door de vertaling van c.w. hufeland's Studien, praktische und akademische Wirksamkeit; ein Fragment aus hufeland's hinterlassener Selbstbiographie. Wij vooronderstellen, dat zulk eene mededeeling niet slechts den Geneeskundigen aangenaam zal wezen; zij zal mede niet ongevallig zijn aan vele beschaafde lezers uit andere kringen. De kunst, om het menschelijk leven te verlengen, vond onder ons vele lezers, en schijnt nog de aandacht van velen te trekken. Voor hen, die prijs op dit boek stellen, kan het dus niet geheel onbelangrijk wezen, eenigzins nader bekend te worden met den Schrijver van dit nuttige boek. In deze schets kunnen zij hooren, hoe hufeland er toe gekomen is, en tevens, wat er vooraf noodig is geweest, om als Schrijver met zulk een gevolg op te treden. Hufeland behoort niet meer alleen tot Duitschland; hij is een lid der groote maatschappij geworden, die overal zetelt, waar wetenschappen en kunsten bloeijen. Dezen in ons midden zij dan onze arbeid gewijd!

Hufeland's Akademietijd. 1780-83. Jena.

Mijn waarde vader had in alles wél voorzien. Mijne oudste zuster was gehuwd met den Hoogleeraar in de Godgeleerdheid weber te Jena. Hij was een voortreffelijk man. Ik kon bij hem niet inwonen, maar zij zouden een wakend oog over mij laten gaan. Loder en stark waren vrienden van ons huis; maar, wat helpen alle berekeningen en voorzieningen omtrent eenen jongeling van achttien jaren, die voor het eerst het genot zijner vrijheid verkregen heeft?
De geest onder de Studenten was toen ter tijd te Jena bo-
{==234==} {>>pagina-aanduiding<<}
venmate woest, ruw en onzedelijk. Het oude Komment was in vollen zwang. Het zamenhouden van land- en stadgenooten, speel- en drinkgelagen, vechtpartijen waren aan de orde van den dag. De zwager van den man, wien ik bijzonder aanbevolen was, werd onder de ergste voorvechters (Renomisten) gerekend. Daardoor geraakte ik somwijlen in zulk gezelschap. Maar mijn goede geleigeest en Gods genade hebben mij bewaard, dat ik niet van het pad der deugd afgedwaald en tot grove uitspattingen vervallen ben. Toen heb ik de kracht eener vrome, godsdienstige opvoeding ondervonden tegen de magt der verleiding en der kwade voorbeelden.
Intusschen was het met den ernstigen toeleg, met eene bestendige herinnering aan: dic cur hic? (waartoe zijt gij hier?) niet altijd zoo als het behoorde. De heerlijke natuur, die meer aantrekkingskracht bezat dan de kamer en naar buiten lokte, mag hiertoe ook wel iets bijgedragen hebben.
Wat ik te Jena wezenlijk geleerd heb, is de ontleedkunde. Steeds zal ik loder daarvoor dank schuldig blijven: wat ik van haar weet, ben ik aan hem verpligt. Hij was in deze moeijelijke wetenschap eenig te noemen. Hij bezat de voordragt en de gaaf, om alles levendig en duidelijk voor te stellen, zoo als ik die later nergens weder ontmoet heb. Deze leermeester kon tot een voorbeeld verstrekken, hoe het niet van de veelheid der lijken, maar van de wijze afhangt, om de ontleedkunde wél te onderwijzen. Op twee lijken - over niet meer kon hij, gedurende den winter, beschikken - heeft hij ons voortreffelijk en voldoende onderwezen. (*)
Behalve de reeds genoemden, telde ik onder mijne vrienden kotzebue, schulz en zekeren schweikert, een stil, vlijtig mensch, die met mij in hetzelfde huis woonde.

Göttingen.

Mijn dierbare vader overtuigde zich spoedig, dat ik te Jena de noodige vorderingen niet maakte, en dat de zucht naar vermaken bij mij te veel veld won. Ik ben ook over-
{==235==} {>>pagina-aanduiding<<}
tuigd, indien ik langer te Jena gebleven ware, dat ik het niet veel verder dan het middelmatige zoude gebragt hebben. Hij vond derhalve goed, mij omstreeks Paschen van het jaar 1781 naar Göttingen te zenden. Die Hoogeschool stond toen, wat de Geneeskunde betrof, in bijzonder aanzien. Ik vond daar mannen als richter, murray, baldinger, wrisberg, blumenbach en gmelin, sieraden der Geneeskunde. In de geleerde wereld waren, behalve dezen, nog beroemd schlözer, lichtenberg, kästner, gatterer, heyne, spittler.
Ik vertrok met den student grellman, die desgelijks zijne studiën te Göttingen wilde voltooijen. Wij gingen in hetzelfde huis wonen. Hij was eenige jaren ouder, bedaard, ernstig, zeer zedelijk, en een geleerd jongman. Ik meen mij later overtuigd te hebben, dat hij in stilte van mijnen vader in last had, mij gade te slaan en mijn raadsman te wezen, ofschoon hij dit zeer ongemerkt heeft weten te doen.
Ik moet belijden, dat door mijne verplaatsing naar Göttingen in mij een geheele omkeer plaats greep. Het zij dat dit het gevolg der verandering van lucht was, het zij van den geest onder de Studenten, (zij waren vlijtiger, beschaafder en meer tot werken gezind) het zij van mijne geheele verwijdering van het ouderlijke huis en mijn verkeer onder vreemden, - welligt het een zoo wel, als het ander; ik werd kalm; mijn grootste genoegen vond ik in het vlijtig bijwonen der lessen, en om mij verder op mijne kamer te oefenen. Het is aan Göttingen, dat ik mijne wetenschappelijke vorming verpligt ben.
Hierbij kwam eene zekere mate van zwaarmoedigheid, die steeds een grondtrek van mijn karakter is geweest. Zij werd door twee treurige gebeurtenissen zeer opgewekt, - den dood van mijnen waardigen zwager weber en het plotselijk afsterven mijner moeder, die in 1782 onder eene zenuwberoerte bezweek. Te sterven werd mij nu een geliefkoosd denkbeeld, en met wellust zong ik:

Ieder uur, dat mij ontsnelt, 
Voert het kille graf mij nader. 

Steeds zweefde voor mijnen geest het volgende vers:

Schijn ik ook van elk verlaten, 
Zoo moog vrome moed mij baten; 

{==236==} {>>pagina-aanduiding<<}

'k Wil vertrouwen op mijn' God. 
Is het mij ook niet gegeven 
Groot, gelukkig hier te leven, 
'k Zie de toekomst zonder beven, 
Stil berustende in mijn lot. 

De omgang met lichtenberg en osann was voor mij van veel belang. Gedurende de laatste jaren woonde ik bij den laatsten. Door zijn beminnelijk karakter, zijne grondige wetenschap en praktische vaardigheid werd hij mij, als vriend, voorbeeld en leermeester, onvergetelijk. Groschke en deneufville waren voorts de eenigste mijner meer bijzondere akademievrienden. Blumenbach en lichtenberg hebben den grootsten invloed op mijne vorming uitgeoefend. Aan den voortreffelijken richter ben ik die leiding verschuldigd, waardoor ik, bij de beoefening der wetenschap, de Natuur nimmer uit het oog verloren heb en haar later steeds getrouw gebleven ben.
In den heeten, droogen zomer van het jaar 1783, toen, na de aardbeving in Calabrië, een drooge nevel of rook in den dampkring waargenomen werd, verkreeg ik den 15 Julij den Doctoralen graad met eene Dissertatie: de usu vis electricae in asphyxia, (over de aanwending der electriciteit bij verstikking) opponentibus hufeland, girtanner, groschke. Den volgenden dag vertrok ik naar Weimar.

Geneesheer te Weimar. 1783-93.

Met het einde van Julij kwam ik te Weimar. Ik vond mijnen lieven vader nagenoeg blind, treurig en zeer ter nedergedrukt; hij kon bijna niet meer lezen en slechts groote voorwerpen onderscheiden; daarbij kwamen hartkloppingen, duizelingen en hypochondrie. Mijne zusters waren ongemeen verheugd, hunnen broeder weder te zien; zij zagen in hem den steun van hunnen vader en van het geheele huisgezin. Ik gevoelde nu mijne roeping in haren geheelen omvang. Ik vatte het voornemen op, mij geheel aan haar toe te wijden, de werkzaamheden van mijnen vader op mij te nemen, zijn zwaar lijden te verzachten. Het was geen gering vraagstuk voor den jeugdigen man, naauwelijks eenentwintig jaren oud, de geheele praktijk van zijnen vader op zich te nemen. Hij had de uitgebreidste, zoo wel in de stad, als op het land, tot aan de grenzen van den Hartz naar Thuringen. Ik heb

{==237==} {>>pagina-aanduiding<<}
dien zwaren last getorscht. De jaren, wanneer andere jongelieden reizen of het leven genieten, zijn door mij onder zwaren, dikwijls naauwelijks te boven te komen' arbeid, zorg en inspanning doorgebragt.

(Het vervolg hierna.)

Olivier Goldsmith, deszelfs leven en geschriften.

(Vervolg en slot van bl. 190.)

Alvorens naar Leyden te gaan, ontmoet hij te Edimburg vijf of zes dappere Schotten, die onder het Fransche leger dienst gaan zoeken. Goldsmith neemt hartstogtelijk aandeel in hun lot, drinkt met hen, gaat met hen scheep, en vergeet alwat oom contarine voor hem gedaan en alwat hij aan oom contarine beloofd heeft. Het schip wordt aangehouden, en goldsmith te Newcastle in de gevangenis geworpen, waar hij twee maanden blijven moet.
Dacht gij er wel aan, gij onvergeeflijk loshoofd, gij zorgeloos kind, dat gij u blootsteldet om zonder genade doodgeschoten te worden? Eene toekomst van drie dagen was te lang voor uw vooruitzigt; en de hoop, om de eene of andere fraaije Iersche ballade te hooren of te zingen, zou u zonder aarzelen het schavot hebben doen braveren. - Al weder was er vergiffenis voor den zondaar. In geene omstandigheid van zijn leven nam men het ernstig met hem op. Door bijna honend mededoogen van hen, die hem gevangen genomen hadden, weder losgelaten, keert hij naar Edimburg terug, put wederom uit de onuitputbare beurs van oom contarine, en gaat op weg naar Leyden. Hier vindt hij duchtige drinkebroers, onvermoeide tabaksrookers, geheel een hem nog onbekend ras van bon-vivans, daar hij zich met hart en ziel aan verbroedert: nieuwe dwaasheden, nieuwe schulden, nieuwe verlegenheden! Op zekeren dag is hem de fortuin gunstig, en schept behagen, hem drie- of viermaal meer dukaten in handen te spelen, dan vereischt worden, om zijne studiën in de medicijnen ten einde te brengen en zelfs die in de regtsgeleerdheid weder te beginnen. Hij springt op van vreugde, en herinnert zich den edelmoedigen oom contarine, die een groot bloemenminnaar is. Gold-
{==238==} {>>pagina-aanduiding<<}
smith is nu in het vaderland der bloemen; derhalve brengt hij met overhaasting de schoonste tulpen, de zeldzaamste bloemzaden bijeen, anemonen zoo duur als paleizen, (!) rozen kostbaarder dan parels; (!) kortom, hij koopt zich arm aan bloemen, en zendt alles aan zijnen oom: eene roekelooze daad voorzeker, en die hem ook door eenen deftigen Engelschen zedemeester als zoodanig verweten wordt, maar voor welke allen, die het hart op de regte plaats en die een' juist oordeelenden geest hebben, een' toegeeflijken glimlach zullen over hebben.
Na die kostbare daad van dankbaarheid blijft olivier met ledige zakken. Andermaal, maar zonder vrucht, lokt hij het geluk aan de speeltafel uit. Geene winsten meer; niets dan verliezen en schuldeischers! Om zijne collegiën te betalen en geneeskundige boeken te koopen, heeft hij nog slechts een guinje, een hemd en eene fluit over, die toch daartoe geenszins volstaan. Hij neemt dus guinje, fluit en hemd, en verlaat Leyden, zonder te weten waarheen. Zijn gang was, gelijk hij zelf zegt, langzaam, zijne houding peinzend, zijn voorhoofd omwolkt en vol treurige gedachten. Hij sloeg den weg in naar de Oostenrijksche Nederlanden, ontmoette eenige boeren, welke hij met zijne fluit aan het dansen bragt, ontving het stukje gelds, dat men op feestdagen gewoon is den rondreizenden muzikant te schenken, sliep op den harden grond, vergenoegde zich met het grove brood der armen, en trok voort tot in Zwitserland, waar zijne zonderlinge wijze, om op kosten van het publiek te reizen, hem bijzonder wel gelukte; hij besteeg de Alpen, trok de meren over, overklom de ijsvlakten, waaruit de Rijn zijn' oorsprong neemt, trad Italië binnen, bezocht het noordelijke gedeelte van dat land, wendde zich rugwaarts naar Frankrijk, vond daar overal landmeisjes, die gaarne dansten, kinderen, welke hij kon leeren spellen, en drinkers, welke hij kon doen lagchen; eindelijk, in 1756, na deze poëtische Odyssee, van alles ontbloot, in lompen gekleed, een volkomen bedelaar, verwierf hij, dat eene visschersschuit hem aan boord nam, en bereikte op deze wijs de Engelsche kust.
Ziedaar waarop een schoon dichtstuk een' bekwaam' man te staan gekomen is; tot dien prijs heeft hij de liefelijke verzen, de aandoenlijke beelden, waarvan zijn Reiziger vol is, durven koopen! Tweehonderd verzen, die zoo lang duren zullen als de Engelsche letterkunde in aanzijn blijft, zijn be-
{==239==} {>>pagina-aanduiding<<}
taald geworden door de ondragelijkste ellende, door een lijden, in laagheid, gebrek, zonder troost of hoop doorgestaan! Twee in armoedig zwerven doorgebragte jaren zijn geschetst geworden in een klein aantal dichtregels, die in elks herinnering leven! Overigens was dit ook alles, wat deze moeijelijke rondreis opbragt: goldsmith was de man niet, om zich met nutte, tot in de bijzonderheden dringende en wijsgeerige opmerkingen bezig te houden. Slechts voor snelle en geweldige aandoeningen vatbaar, van de hand in den tand levende, bezorgd noch voor het verledene noch voor de toekomst, zich niet bekreunende om de meening van anderen, overgelaten aan zijn instinct, dat hem zelden op den verstandigsten weg voert, schijnt hij minder het leven van een redelijk wezen te leiden, dan dat van een dier, met genie en met gevoel begaafd. Vraagt ge hem, wat hij op zijne reizen gezien heeft; hij zal u trouwhartig vertellen, dat hij in Piemont op het water drijvende bijenkorven, in Zwitserland uiterst makke koeijen gezien heeft, die de stem van haren hoeder onderkenden en zich door het spelen zijner fluit lieten besturen; in het Jura-gebergte kalkoenen van eene zeldzame kleur, en te Parijs een gerimpeld oud man, die voltaire heette. Overigens schijnt hij niet te vermoeden, dat men het geringste onderscheid kan maken tusschen voltaire, kalkoenen en den Jura!
Ik houd hem wel verdacht, dat hij in den loop zijner Odyssee nu en dan eens gebedeld zal hebben; zeker is het, dat hij aan zijnen broeder, aan zijne andere verwanten in Ierland geschreven, en dat niemand hem geantwoord heeft. Zijne arme moeder was dood; de overigen lieten zich niet veel aan hem gelegen liggen. Doch het aandenken dezer onvriendschappelijke behandeling liet op dit ligt vergetend hart, welks zonderlinge neigingen, feilen en goedheid wij hierboven geschetst hebben, geene diepe sporen na; hij vervolgde zijnen weg, schudde zijne lompen, en kwam naar Londen zoo als hij best kon. Waarom toch heeft hij de aandoeningen niet beschreven van den met geest en gevoel begiftigden behoeftige, die zich plotseling in eene rijke, gedruischvolle hoofdstad verplaatst vindt, zonder een menschelijk wezen, dat hem de hand reikt? Goldsmith had noch de diepte van ziel, noch de zelfzuchtige wijze van denken, die tot zulk een werk vereischt worden. Het hemd en de guinje waren verdwenen; de fluit was gebleven: hij poogde eenige leer-
{==240==} {>>pagina-aanduiding<<}
lingen op te doen tegen een of twee stuivers de les. Er zijn omstandigheden, waarin men, om geen dief te worden, zeer veel aangeborene eerlijkheid moet hebben; zoodanig was thans de toestand van goldsmith. Muzijkmeester tegen een dubbeltje per cachet; daarna loopknecht van eenen armen apotheker in eene der voorsteden, wiens drankfleschjes en pillendoosjes hij rondbragt; medehelper van eenen weinig bekenden doctor, die in eene der naauwste straten van de City woonde, zag hij zich eindelijk bevorderd tot den rang van proeven-corrector op eene drukkerij! Dit was eene groote schrede op de baan des aanziens; tot nu toe was hij ter naauwernood boven den stand van dienstbode verheven geweest.
De geheele kring der geneeskundige wetenschappen, welke onze held vastelijk geloofde in hare volle uitgestrektheid doorgrond te hebben, had hem bij lange na zoo veel voordeel niet aangebragt, als zijne smartelijke studie van het menschelijk leven. Deze liet op hem eenen indruk achter, die nimmer uitgewischt werd. Vandaar die deernis met menschenlijden, waarvan al zijne werken den stempel dragen; vandaar ook die tint van zwaarmoedigheid, welke men niet ligt weder afwischt, wanneer men langen tijd onder den angst der armoede en onder het gewigt der algemeene verachting gezucht heeft. Later kwam er een tijdstip, toen goldsmith's deel dat der rijken was, toen kleur en sneê zijner kleederen wedijverden met het kostbaarste en sierlijkste, hetwelk de eerste modevolgers droegen; alstoen, in een' kring van dames en van letterkundigen, begon goldsmith menigmaal, verstrooid en afgetrokken, eenig verhaal, waarvan de aanhef steeds dezelfde was: ‘Toen ik onder het bedelaarspak van het bijlsteegje woonde, herinner ik mij,’ enz. Meermalen zeide hij: ‘Gij gelooft, dat men van verdriet sterft, en gij zegt zulks in uwe romans! Van honger sterft men. Velen heb ik zoo zien sterven, en ik zou het gaarne voorkomen hebben, had ik het kunnen doen: een stukje brood was voldoende geweest; maar, helaas! ik had het zelf niet.’ - ‘Hoe vele aandoeningen en denkbeelden blijven ons volstrekt vreemd, wanneer men steeds van zijn dagelijksch brood verzekerd geweest is! Men moet, om al de smarten en ellenden der menschheid te begrijpen, de ondervinding gehad hebben van die andere soort van aanwezen, waarin elk uur, dat men leeft, een zegepraal is, op honger en dood

{==241==} {>>pagina-aanduiding<<}
bevochten!’ Goldsmith was langen tijd met het voltooijen dier moeijelijke zegepraal bezig. Nog menig jaar verliep er mede. Men moest zien, hoe hij, in zijn matrozenbuisje, nu eens naar de liedjes stond te luisteren, die op de straten gezongen werden, dan weder, met drankfleschjes in de handen, de onbestrate stegen der donkerste achterhoeken van Londen doorkruiste, en zich eindelijk door zijn apothekertje zag wegjagen, omdat hij hem, in plaats van geld, gebrokene flesschen naar huis bragt!
Het toeval, dat somtijds de wonderlijkste omstandigheden doet geboren worden, wilde, dat goldsmith de proeven der eerste romans van richardson corrigeerde; eene bezigheid, die eene naauwkeurigheid en eenen arbeid vereischt, welke de vlugtige geest des jongelings weldra moede werd. Hij had, volgens zijne gewoonte, de welberadenheid, om dezen toestand tegen eenen ergeren te verruilen, en maakte zich tot repetitor van eene Dissenters-school, misschien den geplaagdsten aller stervelingen, veroordeeld om alle grilligheden der in het collegie opgeslotene jonge lieden te verduren: zijn geduld moest hier eenen harden leertijd doorstaan. Aan de tafel van den schoolmeester deed het toeval hem zekeren griffiths ontmoeten, eigenaar van een tijdschrift, het Monthly Review geheeten; (*) een' man zonder bekwaamheid, wiens arbeidzame middelmatigheid eenen steun vond in den letterkundigen smaak zijner vrouw. Het Review werd op eene zeer huiselijke wijze behandeld; man en vrouw schreven het gezamenlijk; Mevrouw las de romans en Mijnheer stelde er de uittreksels en beoordeelingen van op. Daar de Heer griffiths verstand genoeg had, om te ontdekken, dat de jonge olivier geen gek was, en dat hetgeen hij voor zijne letterdienst verwachtte zich naar de geringheid van zijnen levenstand zou afmeten, zoo nam het maandwerk-schrijvende huishouden volgaarne die diensten aan, en men huurde hem, als medewerker, bijna op gelijke wijze, als men eenen bediende huurt, om alléén al het huiswerk te doen. Goldsmith was met weinig
tevreden.
Van dit oogenblik af scheen zijn fortuin gemaakt. Er was

{==242==} {>>pagina-aanduiding<<}
één ding ter wereld, een eenig ding, waarvoor hij berekend was, te weten het beroep van letterkundige. Deze weg was nu voor hem geopend; hij betreedt denzelven, nog altijd los en onberaden als gewoonlijk, flater op flater stapelende; maar evenwel hij bezit thans het eenige, hem door de natuur geschonkene middel, om in het leven roem te behalen. Wordt hij op deze wijs niet rijk en geacht, zoo zal het zijne eigene schuld wezen; of liever, hij zal op den ouden weg voortgaan, maar met eenen naam en een aanzien, welke zijne verkeerdheden niet zullen kunnen omverstooten. Wat betreft het verkrijgen eener verstandigheid van gedrag, die niet voor hem bestemd was, nimmer had hij de laatdunkendheid, daarop aanspraak te maken. Het zal dus met al zijne dwaasheden, al zijne ongerijmde gedragingen, al zijne kleine boersche ijdelheden, al zijne onachtzaamheid, al zijne trotsche onnoozelheid zijn, dat hij weldra zijne rol zal gaan spelen onder de schranderste geesten, de kunstenaars, de saletjonkers der hoofdstad. Men was echter voor zijnen roem minder toegeeflijk, dan men voor zijne armoede geweest was: het voorwerp geworden van bewondering en van spot, moest hij eenen tol betalen, geëvenredigd aan den luister, met welken hij zich omgaf.
Ziedaar het raadsel opgelost van dat geheimzinnige leven, dat zulk een mengsel van belagchelijkheid en van glorie heeft opgeleverd. Wij willen een oogenblik op zijne baan terugtreden, om te verhalen, hoe goldsmith, alvorens letterkundig adjudant te worden, beproefd had zijn fortuin als doctor te maken. Een aantal zijner vorige akademiekennissen van de Universiteit te Dublin komen te Londen aan, en verbazen zich, den armen goldsmith, hunnen goeden kameraad, hunnen vrolijken drinkgenoot, wiens schulden zij zoo menigmaal betaald hadden, in de diepste armoede en vernedering te vinden. Zij willen eene poging doen, om hem er uit op te heffen. Men huurt voor hem een vertrek op de kaai, te midden van de wijk der matrozen. Men koopt hem eenige kleedingstukken; en weldra bestaat zijne garderobe, waarvan zijne tijdgenooten den inventaris bewaard hebben, uit een' groenen, met goud gegalonneerden, maar overouden, kaalgesleten' rok, eenen zwarten, die van 1680 dagteekende, maar bovenal uit een prachtig zwart sluweelen kleed, almede evenwel een weinig versleten en met een ingezet stuk aan de linkerzijde. Telkenmale nu de doctor bij zijne zie-
{==243==} {>>pagina-aanduiding<<}
ken, wier beurs meestal nog kranker dan hun ligchaam was, een bezoek aflegde, poogde hij zijn fatsoen en achtbaarheid op te houden, door zijn' hoed voor dezen lap te plaatsen, en dien er voor te houden, zoo lang zijne visite duurde.
Wat hij op deze wijze won, was weinig, en verminderde nog door zijne kwalijkberadene liefdadigheid. Was het b.v. koud, en goldsmith's kamertje slechts even van de vereischte brandstof voorzien, om hem voor het bevriezen te behoeden, zoo zonden menigmaal zijne nog armere buren hunne dochtertjes naar den goeden doctor, om een pan-vol steenkolen van hem te gaan verzoeken. Goldsmith gaf ze zonder aarzelen, en kroop in zijn bed, om zich te verwarmen. Die zelfde kleederen, waarop hij zoo trotsch was, en waarin geheel zijn doctorschap bestond, werden meer dan eens naar het pandjeshuis gebragt, om de arme kraamvrouw te ondersteunen, die zijn vlieringbuur was. Arme goldsmith! bijna zou men u om uwe verkeerdheden nog meer beminnen. Waar is het, zij vertoonden zich somwijlen onder eene vrij originele gedaante, en niet altijd was de rok, dien hij tot zijne aalmoezen verpandde, zijn eigendom. Toen de Geschiedenis van Engeland met veel ophef geadverteerd werd, welke een Franschman ter eere van Engeland zou schrijven en op de prachtigste wijze doen drukken, vatte goldsmith's vaderlandsliefde vuur. Hij was op dat oogenblik in het bezit van zeven en een' halven guinje, welke een zijner akademievrienden hem geleend had. IJlings brengt hij dat geld naar het bureau van inteekening, en ziet zijnen naam op de lijst der gefopte deelnemers verschijnen; want het werk is nimmer in het licht gekomen.
De drie oude rokken, met welke goldsmith zich tooide, waren in lorren verkeerd, en hij stierf bijna van honger. Toen was het, dat een andere zijner makkers, de jonge milner, goldsmith bij zijnen vader plaatste, die eene school voor jonge Dissenters hield. De nieuwe opzigter der studiën was achteloozer, guller, minder op zijne belangen bedacht, kinderachtiger in één woord, dan al de kinderen, die rondom hem speelden. Zijn maandgeld was altijd verteerd, als hij het nog naauwelijks ontvangen had; en het dochtertje van den schoolhouder, dat met het zonderlinge wezen medelijden had, moest hem op zekeren dag zeggen: ‘Maar, geef mij dan toch uw geld te bewaren, even als die kinderen doen, die bang zijn het te verliezen!’

{==244==} {>>pagina-aanduiding<<}

Wij hebben gezien, hoe hij de kostschool, of het collegie, van milner verliet, om in dienst van griffiths te treden. Nu was goldsmith dan bladschrijver. Hij vat de pen op; hij heeft zijnen weg gevonden; hij slaat dien in; zijne verdiensten openbaren zich: hij heeft niets meer te vreezen. Zonder het handwerk van eenen slechten doctor geheel en al te laten varen, schrijft hij boekbeoordeelingen, maakt uittreksels, handhaaft de redacteursschaar, zwaait den staf der critiek, en zijne Iersche vrienden staan geheel verbaasd bij het vernemen, dat er van hun' ouden kennis, den losbol olivier goldsmith, nog iets wezenlijks geworden is. Een zijner tafelmakkers, de vrolijke bryanton, en een andere vriend zijner jeugd, hodson geheeten, vormen voor hem eene inteekeningslijst; men roept de ban en achterban van geheel het adellijke en onadelijke Ierland tot zijnen bijstand op.
‘Ik kan onmogelijk zwijgen,’ schrijft hun goldsmith. ‘Mijne fierheid moge onder zulk eene soort van dienstbetooning lijden, mijne dankbaarheid is er niet te minder om. Uw edel gedrag moet de erkentenis ontvangen, die het verdient, en uwe liefdadigheid jegens mij zal nimmer uit mijne gedachtenis verdwijnen. Voorzeker is mijn lot wel droevig, dat ik zulke schulden moet aangaan, zonder de hoop te hebben, dezelve immer te kunnen betalen. Ik zal hier geenen vloed van betuigingen uitstorten, omdat zij, in eenen toestand als de mijne, naar zijdelingsche beden om nieuwe gunstbewijzen gelijken. Het zij mij genoeg u te zeggen, hoe veel lijden mij bespaard geworden zou zijn, indien zulk eene hulp mij vroeger geworden ware. Verlaten, zoo als ik te Londen was, zonder vrienden, zonder aanbeveling, zonder geld, zonder die onbeschaamdheid, welke dit alles vervangen kan, had ik daarenboven het ongeluk, een Ier te zijn, dat is te zeggen lid eener natie, die hier niets te hopen heeft. Hoe menig ander zou, in mijne plaats, toevlugt gezocht hebben in zelfmoord of in oneerlijkheid. Voor beide heb ik mij weten te hoeden; ondanks al mijne dwaasheden heb ik zeer moeijelijke verzoekingen weêrstaan. Ongetwijseld wenscht gij mijne levenswijs te kennen; zij heeft niets, waarover ik behoef te blozen, en ik heb geene reden om haar geheim te houden. Ik ben half en half doctor, half en half poëet, en met hulp dier beide ambachten win ik den kost zoo goed ik kan.’
Eenige maanden suellen voorbij; alwat hij schrijft, vindt

{==245==} {>>pagina-aanduiding<<}
bijval; eene ongemeene juistheid en sierlijkheid onderscheiden de eerste vruchten zijner penne. ‘Ik zie, in het verschiet,’ schrijft hij aan zijnen vriend bryanton, ‘een' gezigteinder vol glans mij toegloren. Ik ben, in hoop en verwachting, rijk, geëerd, beroemd; waarlijk een hartverkwikkend vooruitzigt; en ik vind het kluchtig, eens voor een oogenblik mijn standpunt buiten mijzelven te nemen, om van daar gade te slaan, waar ik nu ben; omtrent op gelijke wijs als de kinderen doen, wanneer zij van het paard stijgen, om te kijken, hoe zij er uitzien, als zij te paard zitten. Waar ben ik en wat doe ik? Helaas! ik zit op een zolderkamertje en schrijf om een stuk broods te winnen, terwijl ik op mijne melkboerin wacht, die mij een standje maken zal, omdat de melk van de week niet betaald is.’
Doch, ondanks zijne vrees voor de melkboerin, was goldsmith dronken van verrukking over het onthaal, hetwelk de letterkundigen hem deden. De dochter van den goeden oom contarine was met zekeren lawder gehuwd, wien het noch aan geest noch aan bekwaamheid ontbrak. ‘Zeg uwen man,’ schreef haar goldsmith, ‘dat hij een boek moet schrijven en het bij inteekening uitgeven. Ik zal hem zoo veel inteekenaars verschaffen als hij zelf begeert; tweehonderd, zoo hij wil, in den tijd van acht dagen, en dat wel de uitstekendste koppen van Europa.’ Goldsmith had zijn zolderkamertje nog niet verlaten, toen reeds het prisma der hoop zijne werkelijke armoede met de bontste kleuren bestraalde. ‘Binnen kort misschien,’ schreef hij aan diezelfde Mistriss lawder, ‘zal de oude vriend van uwen vader den vrijen teugel kunnen vieren aan het levendig gevoel en de gemakkelijkheid van uitdrukking, welke hij van God ontvangen heeft. Alsdan zal hij de toonen zijner fluit aan de klanken uwer harp kunnen paren, en vergeten, dat er een tijd was, toen hij, gelijk butler en otway, als van honger stierf op de straten van Londen.’
De tooverstaf, zoo vruchtbaar in gedroomde wonderen, goldsmith's schrijfpen, zou dezelve inderdaad bewerkstelligd hebben, indien hij slechts in zijn werkdadig leven een weinig gezond verstand en zelfbeheersching had weten te brengen; maar, hij wist te hopen en te droomen, en van die droomen een boek te maken; daar bleef het bij. Hij schreef allerkostelijkste zinsneden over de middelen, om gelijktijdig een fatsoenlijk, een rijk en een kundig man te we-
{==246==} {>>pagina-aanduiding<<}
zen; met dat alles bleef hij een bedelaar. ‘Scarron,’ schreef hij, ‘nam den titel aan van Marquis van barbat (het was de naam van zijnen boekverkooper); waarom zou ik geen Marquizaat van dezelfde soort kunnen opdoen? Gijlieden verbeeldt u daar ginds in Ierland, dat een boekenschrijver een arme drommel moet wezen, wien de ellebogen door de mouwen kijken, en die geen' anderen omgang heeft dan met arme drommels gelijk hij; ik voor mij ben zeker, dat er geen Edelman in Ierland is, die zulk een goed leven heeft en zoo goed gezelschap ziet als de geringste onzer schrijvers, diegeen zelfs, wiens bekwaamheid niet hooger stijgt, dan tot het vertalen van den een' of anderen slechten roman vereischt wordt.’
Op deze wijs begoochelde de goede en onnoozele goldsmith zich met hersenschimmen. Men lachte hem toe; men erkende, dat hij vernuft had; griffiths betaalde hem een karig honorarium; en terwijl hij zich reeds verbeeldde op het toppunt van letterroem te staan, moest hij menigmaal met eene hongerige maag gaan slapen, en al de lastigheden van ongeduldige schuldeischers ondergaan. Eene nieuwe gril maakt zich van dit wonderlijke hersengestel meester: zoo hij eens heelmeester bij de armee wierd, hij, die het er niet toe had kunnen brengen, dominé, doctor of advocaat te worden?.... Zijn zwarte rok is al te kaal, dan dat hij wagen durft, met denzelven aan het lijf, de vereischte bezoeken af te leggen; hij vertrouwt zijne verlegenheid aan griffiths; de directeur leent hem alwat hij noodig heeft, rok, vest, broek, het volle pak. Maar goldsmith en griffiths hadden buiten den waard gerekend, dat is buiten het wonderlijk karakter, met hetwelk de natuur onzen held begaafd had. Zijn pakje onder den arm, vertrekt hij, met het vaste voornemen, regelregt naar huis te gaan, en geenen twijfel koesterende, of de medico-militaire expeditie, waartoe hij dit kleed geleend heeft, zal gebeuren en gelukken. Doch, helaas! voor den drempel zijner deur ontmoet hij een' zijner zolderburen, een' man nog tienmaal armer dan hij zelf. Die man doet hem een allerontzettendst verhaal, een dier verhalen, welke men gehoord moet hebben, om te kunnen begrijpen, tot welk eene hoogte de ellende in de groote steden stijgt! De huisheer is op het punt om hem op straat te zetten, hem, zijne vrouw, zijne kinderen; het is winter; geen dak; geen brood! Goldsmith ver-
{==247==} {>>pagina-aanduiding<<}
geet alles, zegt den armen man op hem te wachten, gaat het pakje, waarin de kleederen van zijnen vriend griffiths zijn, naar den lomberd brengen, en komt het daarvoor ontvangen geld aan zijnen buurman
ter hand stellen. Het was een ware diefstal, waarvan het einde eene liefdedaad was. Griffiths vraagt zijne kleederen terug, wordt vreeselijk toornig, toen hij verneemt, dat men, zonder zijne toestemming, over zijn' eigendom beschikt heeft, en jaagt goldsmith weg.
De breuk was volkomen; men wisselde beleedigende brieven, en goldsmith werd weder doctor zonder zieken, of liever zonder loon. Evenwel hij was verscheidene trappen hooger geklommen; hij droeg niet meer een' gelapten sluweelen rok; hij was nu een doctor, die er uitzag zoo als het behoort; zijn scharlaken vest à la Roquelaure is tot aan de kin toe digtgeknoopt; hij draagt den doctoralen rotting, de broek van purpere zijde. Ongelukkiglijk vermeerdert dit noch zijne praktijk, noch zijn inkomen. De geschiedenis heeft slechts den naam van eene eenige zijner zieken bewaard. Deze wilde niet naar zijnen raad luisteren, en verkoos liever, zich aan den geneeskundigen tact van haren apotheker te vertrouwen. Zij deed er wél aan; en, toen goldsmith zich daarover bij zijnen vriend topham beauclerc beklaagde, vroeg deze: ‘De dame behoorde, geloof ik, onder uwe vriendinnen?’ - ‘Ja zeker.’ - ‘Welnu, doctor, dan deedt gij immers zeer kwalijk. Men moet hoogstens zijne vijanden dooden!’
Het ging slecht met de nering; en goldsmith, de doctor, werd weldra vervangen door goldsmith, den schrijver. De boekverkoopers hadden den weg leeren vinden naar den zolder, waar een Genie zijne woonplaats had. Overladen met schulden, die door zijne dwaze uitgaven en dolle verteringen nog gedurig vermeerderden, vond hij het profijtelijker, alles te schrijven, wat de boekverkoopers verlangden, dat hij schrijven zou, dan de straten eener groote stad te slijpen in het opsporen van een' zieke. Men verlangde van hem eene Geschiedenis van Griekenland, en hij leverde ze; eene Natuurlijke Historie, en hij zette zich aan het werk.
Op zekeren dag, dat gibbon bij hem kwam, vroeg hij dezen, hoe toch die Indische Koning heette, die alexander, den Veroveraar, zoo veel spels gemaakt had. ‘Montezuma,’ zeî gibbon, en goldsmith nam het ant-
{==248==} {>>pagina-aanduiding<<}
woord voor goede munt op. Maar, die verregaande onkunde, die menigvuldige verkeerdheiden verhinderden goldsmith niet, eene bekoorlijkheid van stijl, eene onnavolgbare bevalligheid te bezitten, die hem, als schrijver, eenen onsterselijken naam verzekeren.




De zoölogische tuin te Londen.

(Vervolg en slot van bl. 179.)

Zonder een bezoek te geven aan de gnous en de overige antilopen in de diergaarde, gaan wij door den onderaardschen gang voort naar den noordelijken tuin, in onzen weg derwaarts het duivenkot voorbijgaande met deszelfs kirrende bewoners, de armadillo, die met eenen tred voortstapt, welke ons aan een automaat doet denken, den bever, de valken, de kleine vijvers, waarin vrolijke eenden ronddrijven, den trotschen Bramin-stier, die in zijn eigen land een betooverend leven leidt, en den grooten Amerikaanschen bison met zijn' vreeselijken kop en zware borst, gevormd om zijne vijanden te stooten en omver te werpen. Wij zijn nu in den noordelijken tuin, en, ons niet latende ophouden door eekhorentjes, struisvogels, wapitis of zebra's, haasten wij ons naar de verblijfplaats van de olifanten. Het zijn Aziatische. De twintig olifanten, die julius caesar in het strijdperk stelde tegen 500 mannen te voet, ter verlustiging der Romeinsche heeren en dames, waren naar alle waarschijnlijkheid Afrikaansche, zoowel als de twintig, die pompejus, bij de inwijding van den tempel van venus victrix, aan de werpspiesen van eene bende Getuliërs blootstelde; maar het volk was nog niet door bloeddorst verhard, en bij deze laatste gelegenheid werden de stugge Romeinen door de dapperheid der olifanten in het bevrijden van eenen gewonden makker, door hunne schranderheid, en door den doodsangst, die zich in hunne blikken en gebaren uitdrukte, zoo getroffen, dat het gansche amphitheater oprees, en, met verwenschingen tegen den Consul, vorderde, dat de strijd zoude eindigen.
Wenden wij ons van dat moordtooneel tot den welverzorgden bewoner van dit kleine gebied. Wij vermoeden, dat hij het meer op zijn gemak heeft, dan de kostbaar uitgedoste

{==249==} {>>pagina-aanduiding<<}
olisanten, die de eer van de prachtige openlijke triclinia genoten. Let maar eens op hem, hoe hij in den modder zijn toilet maakt en van daar naar het bad gaat. Nu komt hij er geheel onder. Met welk een welgevallen laat hij het water over zijn gansche ligchaam stroomen! Met welk een' wellust geniet hij het verkwikkende vocht! Ziet,

‘Hij rigt zich op en spuit 
Den regen uit zijn' snuit!’ 

Hoort dien kreet van genoegen, en erkent, dat men geslaagd is, om althans één dier gelukkig te maken. Maar hij verlaat het bad; hij gaat weder aan zijn moddertoilet; hoe doet hij zich in het slijk te goed! Zoo aanstonds zal hij met zijn' snuit stof en gras opzamelen en het over zijnen rug heenstrooijen, als ware hij bien poudré. Dat alles is voor zijne welvaart van groot belang. De dikhuidige dieren zoeken gewoonlijk modderachtige plaatsen op, en het slijk, dat aan hen blijft kleven, houdt hunne huid in gezonden staat. De opperhuid van den olifant is zeer gevoelig - gij ziet, hij wordt in bedwang gehouden door den schrik voor eene kleine zweep (*) - en wanneer zij al te droog wordt, barst zij spoedig open. Om deze reden wordt de huid van den gevangene geölied, om ze lenig te houden; en wij waarschuwen onze schoonen, om jack, dat is zijn naam, niet te streelen, vooral wanneer zijn vel er het meest glanzend en débonnaire uitziet; hare leliewitte handschoenen loopen anders gevaar met traan te worden bezoedeld. En ofschoon hij bijzonder vriendelijk is op zondag, in de hoop van aan zijne bewonderaars appelen en beschuit af te troonen, (want in de zoölogische tuinen wordt de zondag voor de vleeschvretende dieren, tot hunne groote stichting, een geheele vastendag, en voor de overigen, door de afwezigheid van fruitvrouwen en koekverkoopsters, althans een dag van meerdere onthouding) bidden wij u toch, schoone dames, om niet al te nabij te komen, opdat hij niet een weinig begeerd com-
{==250==} {>>pagina-aanduiding<<}
pliment make aan de bekwaamheid der kunstbloemenmaaksters, en de zoo natuurlijk
nagemaakte bouquet van korenaren en bloemen met stroohoed en al prijs verklaart. Wij zagen eene dame, zelve eene nog schoonere bloem, die met moeite het gevaar ontkwam van aldus haar hoofddeksel als entrée te betalen; en eene andere schoone, welriekende van het eau de Portugal, pakte hij werkelijk met zijn' snuit aan, blijkbaar haar voor eene gepersonifieerde oranjerie houdende. Neen, voedt hem op eenen eerbiedigen afstand, en past op, dat het vocht van zijn' snuit niet op uwe kleedjes valt; want de glans van zijde noch satijn zal er door verhoogd worden.
De schranderheid, gehoorzaamheid en leerzaamheid van den olifant zijn genoeg bekend. Zonder bij een onderwerp te blijven stilstaan, dat boekdeelen zou kunnen vullen, behoeven wij onze lezers slechts te herinneren, dat de Ouden hem zelfs tot eenen koorddanser hebben gemaakt. Plinius, aelianus, seneca, suetonius, dio, allen leggen hieromtrent getuigenis af. Om van galba's koorddansende olifanten te zwijgen, wat hebben wij te denken van de tooneelvertooning, door plinius beschreven, als hij verhaalt, dat vier van deze onhandzame koorddansers (blijkbaar op eene dubbele koord) voortstapten, eene draagbaar torschende, waarop een hunner makkers lag, die eene kraamvrouw voorstelde. Deze en dergelijke kunsten plaatsen het spel van Mademoiselle djeck, in onze dagen, geheel in de schaduw.
De sterke, bijna hadden wij gezegd, de sentimentele gehechtheid, waarvoor dit groote dier vatbaar is, heeft de aandacht van alle eeuwen getrokken. Wie herinnert zich niet den teêrgevoeligen olifant, waarvan aelianus spreekt, wiens bestaan als verknocht scheen aan dat van een kind, dat het voorwerp van zijne liefde was? Nooit at hij, indien het kind niet tegenwoordig was; en wanneer het wicht sliep, dan hield het dier zich bezig met de vliegen van deszelfs legerstede te verjagen. Wij zouden eene menigte van anecdoten kunnen verhalen, in onzen tijd gebeurd, en die de oude vertellingen van den beminnelijken, leerzamen en dankbaren aard van dit dier bevestigen, en tevens die bewijzen konden, hoe het eene beleediging weet op te kroppen, tot dat het geschikte oogenblik der wrake is gekomen. Maar wij moeten ons bekorten. Vóór dat wij echter van dit onderwerp afstappen, zal men het ons niet ten kwade duiden, ho-
{==251==} {>>pagina-aanduiding<<}
pen wij, dat wij een paar trekken mededeelen van chuny, zaliger gedachtenis, - van den armen chuny, die zelfs tot in den dood gehoorzaam was; want te midden van de hagelbui van kogels, die hem trof, knielde hij neder, zelfs in zijne vreeselijke doodssmarten knielde hij neder, op het welbekende bevel van zijnen oppasser, ten einde aan zijne moordenaars een meer wondbaar punt van zijn ligchaam aan te bieden! Wij kunnen ons voorstellen, welke soort van gebed uncle toby, hoe verre ook van profanéren verwijderd, zou hebben opgezonden voor de handelende personen in dit treurspel! De woede, welke de arme chuny met zijn leven moest boeten, was, wij twijfelen er niet aan, veroorzaakt door tandpijn; ja, tandpijn, lieve lezer, ontstaan uit eene plaatselijke ontsteking en verergerd door de gure vlagen van het voorjaar. Chuny, de levende berg, werd in bedwang gehouden door een' kleinen dashond, dien men
geleerd had, om, bij afwezigheid van den oppasser, over de rigchel heen en weder te loopen, waaraan de regtstandige palen van zijn hok waren vastgemaakt, opdat men op deze wijze den olisant zou beletten, om met geweld met zijn' snuit tegen het afschutsel te slooten en alles daardoor te doen schudden. Een klap met zijn' snuit, dat vreeselijk en wonderbaar werktuig, waarmede de olifant boomen omverrukt, geschut wegslingert en een cent opneemt, zou hem van het voorwerp zijner vrees hebben kunnen bevrijden; maar daar stond hij, zaamgekrompen in eenen hoek van zijn hok, met afgrijzen starende op den dwerg, die hem deed sidderen, en deed ons denken aan den koopman in het tooversprookje onder de bezoeking van de nachtmerrie; en toch was zijne schranderheid groot. De overleden Dr. wollaston bezocht hem eens, en had eene groote hoeveelheid noten bij zich, waarvan een goed deel, opzettelijk daartoe uitgekozen, niet deugde en van de overigen was afgezonderd. De Doctor gaf chuny de eene noot voor en de andere na, en van tijd tot tijd eene slechte; langzamerhand vermeerderde hij het aantal van slechten, en gaf hem eindelijk daarvan een geheele handvol. Het stof en het vuil, dat bij het kraken om hem heen vloog, maakte indruk op chuny; want toen de Doctor, na deze laatste gift, voortging hem weder iedere noot afzonderlijk aan te bieden, nam chuny ze met zijn' snuit aan, legde ze op den grond, plaatste zijnen ontzaggelijken voet er met juist zooveel zwaarte op, dat de schel brak, en zoo de noot goed

{==252==} {>>pagina-aanduiding<<}
was, pikte hij de kern er uit en bragt die naar zijnen mond. Dr. wollaston zag hem dit herhaalde malen doen, zonder eene enkele kern te verpletteren, en was verwonderd over de naauwkeurige aanwending van zulk een verbazend gewigt en het juiste gebruik van zulk eene onbehouwene kracht.
Maar wij moeten den olifant verlaten voor zijnen massiven broeder den rhinoceros, (rhinoceros unicornis, eene Aziatische soort) de personificatie van logge en domme kracht. Hij ziet er uit, hoorden wij eens niet onaardig aanmerken, alsof zijne kleederen hem niet pasten. De wederzijdsche haat tusschen den rhinoceros en den olifant is het onderwerp geweest van menig verhaal, van het fabeltje van Sindbad af tot op de minder twijfelachtige berigten van nieuwere reizigers. Toen deze rhinoceros hier pas was aangekomen, toonde de olifant hem zeker weinig toegenegenheid; maar daarvoor waren goede redenen. De menigte, die den olifant plagt te omringen en hem met koek en vruchten te beloonen, verliet hem voor den nieuwaangekomenen; en wij hebben bij zulke gelegenheden den armen jack al zijne kunsten zien doen, zonder een' enkelen toeschouwer, in de hoop van de populariteit te zullen herwinnen, die zijn mededinger hem voor zijn aangezigt ontroofde. Toen deze beide dieren naar hunne nieuwe woning werden gebragt, gebeurde er iets, dat misschien eenig licht kan werpen over hunnen genoemden wederzijdschen afkeer. Zij waren vlak naast elkander gehuisvest, maar zoo, dat de een den ander niet kon zien. Het vertrek van den rhinoceros was van dat van den olifant door twee deuren afgescheiden; die, welke het naast was aan den rhinoceros, was van eikenhout, de andere van dennenplanken. Op zekeren dag verbrijzelde de olifant de dennenplanken met zijne slagtanden, en deed vervolgens een' aanval op de eikendeur, waardoor deze uit hare hengsels werd geligt. Wat er gebeurde, vóór dat de oppassers er bij kwamen, was natuurlijk niet bekend; maar toen zij toeschoten, vonden zij den rhinoceros in het vertrek van den olifant, in een' regten hoek met hem staande en met zijn' kop onder den buik van den olifant; de laatste stond, volgens het verhaal der oppassers, te beven en te sidderen. De jonge vrouwelijke
olifant, die op dat oogenblik in hetzelfde vertrek met den grooten was opgesloten, was blijkbaar het tooneel van den strijd ontvlugt, door het hok van den rhinoceros binnen te treden, waar men haar

{==253==} {>>pagina-aanduiding<<}
rustig vond staan. De groote olifant en de rhinoceros werden toen door de oppassers gescheiden, zonder dat de ontmoeting eenige verwonding had ten gevolge gehad.
De betrekkelijke schranderheid der twee dieren openbaarde zich, kort nadat zij bezit hadden genomen van het gebouw, dat zij thans weder hebben verlaten. Men zag op zekeren dag den rhinoceros zijn stroo schuiven naar de zijde van zijn hok, dat binnen het bereik was van den snuit des olifants, die dit werktuig om het einde des afschutsels heenboog en den voorraad langzamerhand wegroofde. De eene snuit vol voor, de andere na verdween; maar de domme rhinoceros ging maar altijd voort, om het stroo daarheen te werken, vanwaar het werd weggenomen. De uitdrukking van het oog des olifants, terwijl hij zijn eigen bed ten koste van zijnen onnoozelen buurman verrijkte, was onbeschrijfelijk.
Weinige tegenstellingen zijn grooter, dan die tusschen deze zware klompen vleesch en been, en de tengere, bevallige giraffen met hare gladde, rijk geteekende en gevlekte huid, hoogen zwanehals, opgerigten kop en groote schitterende oogen, juno waardig, en vol van eene uitdrukking, die alleen edwin landsier zou kunnen wedergeven. De uitgestrektheid, die zij met haar gezigt omvatten, is zeer groot; want, zonder den kop te wenden, kunnen zij voor, beneden en achter zich zien. Welk een grootsch denkbeeld verkrijgen wij van de uitwerking eener verschillende vorming en wijziging, wanneer wij zien, dat het getal der halsbeenderen bij den olifant en bij de giraffe even groot is! Kunnen wij ons verwonderen over de vreugde, waarmede le vaillant de eerste sporen van de giraffe zag, of over de verrukking, die hem bezielde, toen de eerste uitgestrekt voor zijne voeten lag? Hij had voor zich een dier, welks bestaan zelfs te dien tijde werd betwijfeld en door velen als eene fabel beschouwd. Welk een prachtig tooneel moet het zijn, eene geheele kudde van deze fraaije dieren te zien; en wij kennen reizigers, die ze bij veertig en vijftig te gelijk hebben aanschouwd, met hunne lange buigzame tongen, die daarvoor zoo uitstekend gevormd zijn, de bladeren der mimosa's afetende! Wij kunnen ons niet onthouden, hier een uittreksel in te lasschen van het verslag van den Heer thibaut over de wijze, waarop de hier aanwezige giraffes zijn gevangen:
‘Na den Nijl te zijn opgevaren tot Wadi Halsa, nam ik

{==254==} {>>pagina-aanduiding<<}
kameelen en trok naar Debbat, eene provincie van Dongalah, vanwaar ik mij den 14 Julij 1834 naar de helling van Kordofan begaf. Volkomen met de plaatselijke gelegenheid bekend, en met de Arabieren van die streek op eenen vriendschappelijken voet, verbond ik hen nog naauwer aan mij door de hoop op voordeel. Allen waren begeerig, mij op de giraffe-jagt te vergezellen; tot dusverre hadden zij enkel om het vleesch en het vel op deze dieren jagt gemaakt. Ik maakte van dezen opgewekten ijver der Arabieren gebruik, en daar het saizoen ver gevorderd en gunstig was, trok ik terstond naar het zuidwesten van Kordofan. Op den 15 Augustus zag ik de eerste twee giraffes. Eene snelle jagt, op paarden, die aan de vermoeijenissen van de woestijn gewoon waren, maakte ons na drie uren meesters van de grootste; het was de moeder van een dergenen, die men thans bezit. Daar men haar niet levend kon magtig worden, doodden de Arabieren haar met sabelhouwen, en, het vleesch afsnijdende, bragten zij het naar het hoofdkwartier. De vervolging van de jonge giraffe werd tot den volgenden morgen uitgesteld, daar mijne geleiders mij verzekerden, dat wij deze gemakkelijk zouden ontdekken. De Arabieren zijn groote beminnaars van het vleesch van dit dier. Ik nam deel aan hunnen maaltijd en vond dien uitstekend.
Den volgenden morgen bij het aanbreken van den dag begonnen de Arabieren het opsporen van de jonge giraffe, die wij niet verre van ons legerkamp uit het gezigt hadden verloren. De zandgrond der woestijn toont gemakkelijk het spoor aan den jager, en weldra hadden wij het uitgevonden. Met snelheid en in stilte trokken wij voort, om het dier niet te verschrikken, terwijl wij nog op eenen afstand waren. Des morgens ten negen ure was ik in het bezit van de giraffe. Het was nu noodig, een dag of vier rust te houden, ten einde het dier eenigzins te temmen. Gedurende dien tijd hield een Arabier het altijd vast aan een lang touw. Langzamerhand werd het aldus gewoon aan het gezigt van menschen en nam een weinig voedsel. Ik had wijfjes-kameelen daartoe medegebragt, en weldra was het genoegzaam tevreden in deszelfs toestand, en in staat, om in kleine dagreizen den togt mede te maken.
Deze eerste giraffe stelt ons in staat, om eenigzins te oordeelen over haren waarschijnlijken ouderdom, daar ik haren groei en leeftrant opmerkzaam heb gadegeslagen. Toen

{==255==} {>>pagina-aanduiding<<}
zij eerst in mijne handen kwam, was het noodig, dat wij den vinger in haren mond staken, om haar te doen gelooven, dat zij den tepel der moeder had gevat; dan zoog het dier de melk gretig naar zich.
De eerste vlugt van de giraffe is verbazend snel. Het snelste paard, ongewoon aan de woestijn, zou haar niet zonder de uiterste moeite kunnen inhalen. Indien de giraffe een' berg bereikt, gaat zij met vlugheid daarover henen. Hare pooten, gelijk aan die van de geit, geven haar ook de gemakkelijkheid van dit dier. Zij springt met eene verbazende kracht over afgronden, en geene paarden kunnen in bergachtige streken zich met haar meten.
Zij zoekt bij voorkeur woudstreken op. De bladeren der boomen maken haar voornaamste voedsel uit. Haar bijzondere vorm laat toe, dat zij de hoogste toppen bereikt. Diegene, welke door de Arabieren werd gedood, was 21 Fransche voeten hoog van de ooren tot aan de hoeven. Groene kruiden zijn ook zeer geliefd bij dit dier; maar deszelfs bouw maakt, dat het zich met deze niet op de gewone wijze kan voeden, gelijk koeijen en paarden. Het moet daartoe de pooten wijd uitstrekken; de twee voorpooten worden dan langzamerhand uitgestrekt en van elkander gescheiden; de nek buigt zich in een' halven cirkel, en het dier kan aldus het gras afplukken. Maar zoodra eenig gedruisch den maaltijd stoort, rigt het zich met snelheid op, en begeeft zich op de vlugt. De giraffe eet zeer keurig en neemt blad voor blad. Doornen en distels gebruikt zij niet, en verschilt daarin van den kameel. Het gras, hetwelk zij nu eet, wordt voor haar afgesneden; maar zij eet er slechts het bovenste gedeelte van, en laat het andere, als te hard, liggen. Groote zindelijkheid is een vereischte voor haar welzijn. Zij is zeer gesteld op gezelschap en is zeer gevoelig. Ik heb er eene tranen zien storten, toen zij hare makkers of oppassers niet meer zag.
Later zijn nog drie giraffes in mijn bezit gekomen. Met dezelve ben ik den 21 November 1835 op Malta gekomen, waar deze kostbare dieren met de noodige zorg worden opgepast. Om ze voor te bereiden voor het klimaat des lands, waarheen zij zullen worden vervoerd, heb ik beter geacht ze niet met kleeden te dekken, en tot nu toe hebben zij van de koude geen last.’
De brief, waarvan dit een uittreksel is, werd op Malta geschreven; later zijn de giraffes met hare Nubische oppassers

{==256==} {>>pagina-aanduiding<<}
in welstand aangekomen. Ons bestek gedoogt niet, in antiquarische onderzoekingen over den kameelpardel te treden. Gedurende het dictatoriaat van caesar schijnt de eerste te Rome te zijn vertoond. In latere eeuwen is het dier uit Europa verdwenen. Belon, in zijne Portraits de quelques animaux etc., geeft geene kwade afbeelding van de giraffe, met het volgende opschrift: portrait de la Giraffe, nommée en Latin Camelopardalis; les Arabes l'appellent Zurnapa. Onder de afbeelding staat het volgende vers:

Belles de corps les giraffes et doulces 
Ont en maintien du chameau la manière. 
Leurs pieds sont haults devant et bas derrière; 
Poil blanc et roux; cornes courtes et mousses. 

Pas si bête voor dien vroegen tijd; maar de beenen, gelijk te regt is opgemerkt door le vaillant, staan over het geheel in dezelfde verhouding als die van andere dieren, terwijl het verschil in de voor- en achterpooten uit de hoogte der schouderbladen ontstaat.
De tapirs hun koel bad latende nemen, terwijl alles van hitte smelt, treden wij den limbus van macauco's, eekhorens, muizen en dergelijk klein gedierte binnen, en mogen ook de chinchilla niet voorbijzien, wier huid onze schoonen versiert en verwarmt. De deur tegenover den ingang leidt naar de plaats, waar de bevallige chimpanzee leefde - helaas! dat wij moeten zeggen, leefde! Wij hebben een bezoek bij de fazanten, paauwen en overige levende bewoners van de vogelvlugt aan de noordzijde noodig, om onze spijt deswege te overwinnen. Welk een rijkdom van gevogelte; beide de Indiën hebben daartoe bijgedragen, en de veldhoenders uit de Indische struiken, waarvan al de verschillende soorten, naar het oordeel der beste Zoölogen, oorspronkelijk afstammen, schitteren daaronder met name. Het verschil tusschen deze, en vooral tusschen den Gallus Bankwa en zijne afstammelingen, is groot, en heeft velen doen aarzelen, om de meening van temminck en anderen aan te nemen; maar zij, die weten, wat een lang tijdsverloop onder de verbeterende hand van den mensch kan uitwerken, zullen zich minder verwonderen. De welbekende zanger, dien men in ieder huis vindt, waar men van zangvogels houdt, levert, door het veranderen in een huisdier, zoo vele verscheidenheden

{==257==} {>>pagina-aanduiding<<}
op, en verschilt dikwijls zoozeer van zijnen oorsprong, dat men hem ter naauwernood zou erkennen voor een' afstammeling van de vrije woudbewoners der gelukkige dalen op de Canarische eilanden.
Het gebrul van den vorst des wouds herinnert ons, dat wij de groote verzamelplaats en de honden nog niet hebben bezocht; maar wij moeten door den onderaardschen gang terugkeeren, en de schoonste verzameling van papegaaijen bewonderen, die er ooit geweest is. Opent uwe oogen, maar sluit uwe ooren! Zaagt gij ooit zulk eene pracht van alle kleuren des regenboogs? Hoordet gij ooit zulk een verschrikkelijk gekrijsch? Wij zouden het onbeschrijselijk geacht hebben, indien aristophanes het niet in een koor van zijne Vogelen juist had uitgedrukt:

Τοροτοροτοροτοροτοροτίγξ 
Κικκαβαῦ κικκαβαῦ 
Τοροτοροτοροτολιλιλίγξ 

hetgeen in het Hollandsch beteekent:

Torotorotorotorotorotinx 
Kikkabauw kikkabauw 
Torotorotorotolililinx! 

Let op dien fraaijen parakiet met zijne gouden vederen. Het is eene verscheidenheid van de palaeornis torquatus, die naast hem staat. Zie, hoe hij op de hand van den oppasser zijne teederheid op honderd innemende wijzen toont. Hij is gevormd, om de wellust van deze of gene schoone te zijn. Zijn fijne vorm en heerlijke kleuren zouden bij hare schoone hand voegen, en de kirrende lieskozingen van zijn' koralen bek waren beter gespild op hare lieve lippen, dan op de borstelige kin van onzen waardigen oppasser.
Het papegaaijenhuis verlatende, komen wij bij de vijvers voor de broeieenden, ganzen enz. Daar ziet gij naast elkander twee bevallige watervogels, de een uit de Oost, de ander uit de West. De prachtige mandarijn-waard (anas galericulata) - maar hij verdient op dit oogenblik naauwelijks eenen blik; in het vroege voorjaar vertoont hij zich geheel getooid in zijn plumage de nôces, zoodat hij alle andere eenden of liever waarden in de schaduw plaatst, de schoone

{==258==} {>>pagina-aanduiding<<}
Amerikaansche, de zomereend, (dendronessa sponda) zelfs niet uitgezonderd, die daar naast hem zwemt.
En nu naar het apenpaleis, naar het heirleger van vlugge, nieuwsgierige, kwaadaardige apen; ziet hen daar, die van gelijke grootte vechtende om eene noot, de grootere over de kleinere den dwingeland spelende, sommige aan hunne staarten slingerende, andere aan hunne handen, alle druk bezig, alle schreeuwende, behalve die kleine zwijgende groep in gindschen hoek, die met wijsgeerige droefheid toeziet, maar toch een' zucht niet kan onderdrukken over eigenen noteloozen toestand. Zoo dikwijls hebben zij hunne noten, als het toeval ze op hunnen weg voerde, door de sterkeren zien wegnemen, en zich met een' stoot en een' beet moeten vergenoegen, dat zij eindelijk wanhopend en gelaten zich aan het gewoel hebben onttrokken. Indien de eene of andere bezoeker hunne levensgeesten wil verfrisschen, dat hij hun dan zijne snuifdoos voorhoude, en de sterkere knapen met zijn' rotting aswere!
Maar wie kan naar apen zien, wanneer hunne woning is opgevuld met Engelands schoonste schoonen? Hier is iedere nuance van kleur en tint; ce beau sang, gelijk wij eens een' hartstogtelijken Franschman hoorden uitroepen in zijne bewondering van dit tooneel, met zulk eene emphase op het woord beau, als alleen een Franschman kan geven; iedere kleur van golvend haar, van den gouden zonneschijn der teedere blonde met ‘een vel als papier, vóór dat de monnik het met zijn zwart vocht heeft bezoedeld,’ tot de donkerheid van de ravenzwarte lokken, die het heldere voorhoosd omgeven en de doordringende blikken van het groote zwarte oog nog vuriger maken. Maar wij, bedaarde en destige heeren, moeten ons van deze ‘levende rozen’ losrukken en den bloemtuin binnentreden. En wel is het een schoone bloemtuin! Zij, die weten, dat hij eerst in 1835 is aangelegd, en zich de pracht der dahlia's van dien zelsden herfst en de star van crocussen in de volgende lente herinneren, benevens de geregelde afwisseling van bloeijende planten, zullen genegen zijn om te denken, dat Mr. sabine de tooverlamp van aladin bezit. Wij betuigen hem onzen hartelijken dank voor het ons geschonken genot, en wenschten, dat hij den lof gehoord had, door menige schoone, candidior cycnis, aan zijn werk toegezwaaid.
Maar wij moeten eindigen. Het onderwerp is onuitputte-
{==259==} {>>pagina-aanduiding<<}
lijk, en wij vreezen, goedgunstige lezer, dat wij, in onze liefde voor ons stokpaardje, reeds al te lang ten uwen koste op hetzelve hebben rondgereden, en toch zijn wij zoo vele zeldzaamheden geheel onopgemerkt voorbijgegaan. Door de zuidelijke deur, die ons brengt in eene laan, welke, als de boomen groot genoeg zullen zijn om een' Christenmensch schaduw te geven in plaats van schaduw te ontvangen, een der fraaiste in Engeland zal worden, verlaten wij den tuin, maar niet zonder een' begeerigen en langen blik terug te slaan. Floreat!




Hoe en hoe goedkoop men te Parijs kan middagmalen.

(Uit het Morgenblatt.)

Aan de barrière van Belleville woont een gaarkok, waar men voor twintig (Fransche) stuivers zoo veel eet als men wil; of liever, zoo veel als men binnen 25 minuten kan binnenslokken. (*) Men eet daar, namelijk, op de klok af. De man, die zulks bedacht heest, mag wel een huurkoetsier geweest zijn. Voerlieden, metselaars-, kuipersknechts en soortgelijke ambachtslieden zijn de gewone kalanten. Op een gegeven teeken geraken messen, vorken en kinnebakken in beweging. De tijd is afgemeten en derhalve kostbaar. Men verspilt geen sekonde, om de geregten te prijzen of te gispen: elk woord rooft een' beet! Zoodra echter de eerste honger gestild is, roept elk om water; maar de waard is doof aan dat oor, en ziedaar de keerzijde van dit in zijne soort éénige middagmaal. De waardin toont zich geenszins karig in het toedeelen der spijzen, en haast zich, de geledigde schotels van nieuws met sterk gepeperde lamssoep te voorzien; maar met het vullen der waterflesschen is zij uiterst langzaam: want, zoo elk naar welgevallen konde drinken, wierd er te veel gegeten en te weinig voordeel behaald. Een herhaald luiden der etensklok verkondigt het einde van den maaltijd, en in een' oogwenk zijn schotels, borden en tafellaken verdwenen.
In eene der enge, morsige straten van de wijk St. Mar-
{==260==} {>>pagina-aanduiding<<}
ceau is eene gaarkeuken van één' (Franschen) stuiver gevestigd. Dit is eene soort van keukenloterij, zoo als het schilderachtige opschrift boven de deur: Au hazard de la sourchette, (Op vorksgeluk as) reeds aanwijst. Regts van den ingang is een groote koperen ketel vastgemetseld, die om 2 ure des namiddags met een vocht gevuld wordt, dat men bouillon genoemd heeft, dewijl het toch een' naam moest hebben. Op den bodem des ketels zwemmen eenige brokken vleesch rond, welke men, naar denzelfden grondregel, met de welluidende namen van beefsteaks, coteletten, fricandeaux enz. gedoopt heeft. Wanneer een toereikend aantal deelnemers daar is, begint de trekking. Elk heeft intusschen voor zijn' stuiver een eigen nommer ontvangen. Zoodra de beurt aan hem komt, wordt hem eene lange vork ter hand gesteld, met welke hij in den ketel steekt, en het stuk vleesch, dat hij daarmede prikt en ophaalt, is de prijs des winners, wien vrouw Fortuin begunstigt. Wanneer de loterijspeler er niets uittrekt, dat zeer dikwijls het geval is, stelt men hem schadeloos met eene portie van het zoogenaamde bouillon. Herhaalt hij den inzet, zoo mag hij ook de vork-operatie herhalen.
Wie lust heeft nog dieper af te dalen, die wone een' maaltijd bij in het Hôtel d'Angleterre, de verzamelplaats aller dieven en zakkenrollers der hoofdstad. Lepels en vorken zijn hier met ijzeren kettingjes aan de tafel vastgeklonken, dewijl de gasten, die daar komen eten, zich zoo zeer de kwade gewoonte hebben aangewend, om het tafelgereedschap in den zak te steken, dat zij zelfs lepels en vorken, die niets waard zijn, medenemen. Maar deze Heeren zijn bang voor spions (moutons, in hunne spraak); en, om in hun gezelschap veilig te worden toegelaten, dient men wel in handen der Justitie geweest te zijn. - Honger, zegt het spreekwoord, is een scherp zwaard; doch, wien hier de eetlust niet vergaat, die is het hongerlijden waard!

Vogels, die deel aan staatsgeschillen nemen.

Dezer dagen kwam een zonderlinge regtstwist voor den Lord Mayor van London. Zeker vogelkooper klaagde eenen man aan, dat hij hem gescholden en geslagen had. ‘Mylord,’ dus begon hij, ‘ik bezit eene bijzondere kunstvaar-
{==261==} {>>pagina-aanduiding<<}
digheid, om spreeuwen, eksters en andere conversatievogels te leeren spreken. Daar ik een ijverig voorstander der behoudende partij ben, heb ik bij de jongste verkiezingen de kooijen mijner welsprekende vogels met de kleuren van den Heer palmer, den kandidaat der Tories, versierd, en ook aan mijne kweekelingen allerlei gezegden ter eere der Conservativen geleerd. Daar komt nu deze jongman, drijft den spot met mij, en wil mijne vogels leelijke woorden tegen mijne staatkundige vrienden doen aanleeren. Ik wil het hem beletten; hij geeft mij een' stomp; ik giet hem een' pot met water over het hoosd, en stel hem in handen der constables.’ De beschuldigde, john edwards, van zijnen kant, droeg zijne verdediging in dezer voege voor: ‘De oude vogelhandelaar, hier, wilde in den beginne de radikale partij vleijen, tot welke ik de eer heb te behooren. Hij hoopte ook eens kiezer te zullen worden, zonder in de belastingen te dragen. Destijds pronkte hij zijne vogelkooijen met de kleuren der radikalen op, en leerde ook zijne vogels: “Haal de Duivel de Tories!” roepen; doch wij versmaadden deze kunstgreepen. toen keerde hij den rok om, heesch de Tory-kleuren op, en onderwees zijne vogels in het roepen van: “Haal' de Duivel de Radikalen!” De arme vogels raakten hierdoor in de war, en begroeteden de voorbijgangers nu eens met den eenen kreet, dan weder met den anderen, hetwelk mij hartelijk deed lagchen. Dit nu nam de vogelvanger kwalijk, en alstoen schoof ik hem eenigzins onzacht ter zijde.’ - De uitspraak van den Lord
Mayor luidde aldus: ‘Of uwe partij Tory, Radikaal of Whig is, of ook al deze meeningen te gelijk heeft, doet hier niets ter zake. Gij moet borgtogt stellen voor uw volgend gedrag. Overigens waren de vogels niets minder dan inconsequent: door beide, de Tories en de Radikalen, naar den drommel te wenschen, toonen zij, vijanden van de twee uitersten en goede Whigs te zijn.’





Vernuftige Oostindische mieren.

Batavia, 1 Nov. 1837.

Mijnheer de Redacteur der Vaderl. Letteroeff.

Onlangs las ik in uwe Vaderlandsche Letteroefeningen voor Junij dezes jaars, No. VII, bl. 342 van het Mengelwerk,

{==262==} {>>pagina-aanduiding<<}
eenige opmerkingen van den Heer sykes over de Mieren, medegedeeld door den Heer kirby. Ik herinnerde mij daarbij eene bijzonderheid, welke ik zelf bij deze diertjes had waargenomen, en waarvan ik de vrijheid neme UEd. melding te maken.
Het was in de maand Februarij 1836, dat ik des avonds, te Batavia, in mijne studeerkamer zittende, een' half-dooden zoogenoemden kakkerlak naast mij in het vensterraam ontdekte. Weldra waren de mieren, die haar nest in hetzelfde vensterraam, niet ver van de plaats des zieltogenden kakkerlaks, hadden, door eene harer afgezondenen, welke gewoonlijk rondom het nest, als op verkenning, rondzwerven, gewaarschuwd, en in een oogenblik was de buit door een aantal van dat ijverig volkje besprongen. Ik leide mijne pen neder, en zettede mij er toe, om dit schouwspel aandachtig gade te slaan. Eenige minuten lang verdedigde zich de kakkerlak, die op den rug lag, met zijne pooten, en weerde zijne vijanden af. Maar eindelijk, door vermoeijenis uitgeput, den geest gevende, was hun eerste werk, hem naar hunne magazijnen te slepen. Zij trokken hem dus langs den muur opwaarts tot voor de opening of ingang van het nest, doch konden hem, in weerwil van herhaalde pogingen, er niet binnen brengen: het doode beestje was te groot, en, hetzij regt voor den ingang, of dwars er voor, alles was vruchteloos. Nu schenen de mieren raad te beleggen: zij lieten den buit naar beneden zakken, schoolden digt opeen, liepen door elkander met eene onbeschrijfelijke drukte; een ieder scheen de andere iets in te fluisteren, en ten laatste begaven zich eenigen in het nest. Spoedig echter keerden zij terug, gevolgd van vijf of zes groote mieren, welke ik met den naam van opzieners of hoofden zou bestempelen. Deze bezagen den buit van alle zijden met veel naauwkeurigheid, liepen af en toe, heen en weder, gingen weg en keerden terug, als waren zij onzeker, wat hun te doen stond. Op eens vielen zij aan, en kapten of knipten hem, met hunne, voor het bloote oog duidelijk zigtbare, schaarbekken, digt bij den romp, de pooten af. En toen deze amputatie, tot mijne groote verbazing, verrigt was, werd de kakkerlak door de kleine mieren weder opgesleept, en, zonder verdere
verhindering, in de voorraadkamer neêrgelegd.
Wanneer UEd. deze kleine bijdrage tot de Natuurlijke Geschiedenis der Mieren waardig keurt onder de oogen van het

{==263==} {>>pagina-aanduiding<<}
letterlievend Publiek gebragt te worden, verzoek ik UEd. beleefdelijk, dezelve in uw Tijdschrift een plaatsje te vergunnen. (*)
Ik heb de eer met hoogachting te zijn
UEd. Gehoorz. Dienaar s.a. buddingh, Th. Dr. en Predikant te Batavia.

Eerlijke wijs om een valsch bankroet te maken.

Een elegante, jonge en rijke Franschman woonde eenigen tijd te Londen, en nam er een' Engelschen kleêrmaker aan, den eersten der stad, een' kunstenaar, door wien geheel de Adel en al de aanzienlijken gekleed werden. Natuurlijk is deze snijder zeer rijk; hij bezit eene villa, met park, oranjeriën en alwat er toe behoort; zijne uitgebreide werkplaatsen zijn in afdeelingen gesplitst, als een ministerie; zijne gezellen noemt hij zijne beambten, en moet hij iemand de maat komen nemen, zoo verschijnt hij steeds in een zeer sierlijk eigen rijtuig. De jonge Franschman werd goed door hem bediend, en, daar hij niet gewoon was schulden te maken, verzocht hij om de rekening. ‘Mijnheer wil zeker schertsen,’ gaf de snijder ten antwoord. ‘Is Mijnheer niet met mij tevreden? De rekening? Nooit van mijn leven!’ Met deze woorden ging de kleêrmaker heen. De jonge Franschman vroeg hem naderhand nog herhaalde malen, maar altijd te vergeefs, om zijne rekening. Eindelijk, na langen tijd, verscheen, in zwart gewaad, een man van de wet, verklaarde, dat de beroemde snijder frank bankroet gemaakt had, en dat nu de schuldeischers deszelfs uitstaande pretensiën poogden te incasséren. De jonge Franschman verwonderde zich zeer, en betaalde. Een kwartier uurs daarna verscheen Mijnheer frank, even opgeruimd als altijd, en met dezelfde weelde omgeven. ‘Heer frank,’ sprak de Franschman hem aan, ‘zoo even heb ik vernomen.... het doet mij van harte leed....’ - ‘Wat dan?.... O, ik begrijp.... Daar heb ik de nieuwste vestenstoffen; zal Mijnheer er ook iets van verkiezen?’ De Franschman kon van zijne verbazing niet terugkomen, tot dat de snijder zelf hem

{==264==} {>>pagina-aanduiding<<}
het raadsel oploste. ‘De Engelsche Aristocratie,’ zeide hij, ‘heeft een' bijzonderen trots en eene geheel eigene wijs van de dingen te beschouwen; zoo houdt zij het voor eene erge zonde tegen het betamelijke, wanneer men haar om betaling van het een of ander aanspreekt. Een kleedermaker, die eene rekening inlevert, verliest een' klant. Men betaalt hem, en laat niets meer bij hem maken. Zijn geld te krijgen, wordt dus een netelig ding. Wat doet nu de man, zoo hij slim genoeg is? Hij speelt bankroet, laat zijne schuldeischers komen, en draagt hun op, zijne uitstaande vorderingen te innen. De fashionable, die zijnen kleedermaker niet betaald zou hebben, betaalt zonder weêrzin eenen man, dien hij niet kent.’ Om deze reden maakt dan ook de Heer frank regelmatig om de twee jaren bankroet, blijft echter natuurlijk, dien onverminderd, schatrijk, en geniet het onwankelbaarste crediet.

Diepdoordachte uitspraak.

Voor de Engelsche Assises verscheen onlangs eene oude vrouw, wegens een' onbeduidenden diefstal. Zij bekende haar vergrijp; maar het bleek, dat zij tot denzelven door bittere armoede gekomen was. De uitspraak der Gezworenen luidde: ‘Wij vinden de aangeklaagde niet schuldig; maar wij hopen, dat zij 't niet weêr zal doen.’

Eeuwige vrede.

Toen napoleon, na een' gewonnen strijd, over het met Fransche lijken bedekte slagveld reed, sprak hij tot zijn gevolg: ‘Deze dooden hebben heden der Natie een' eeuwigen vrede bevochten.’ - Een der zijnen, den krijg moede, zeide half luid: ‘Dien zullen zij wel uitsluitend voor zich behouden!’ - De Keizer zweeg en - nam een snuifje.

De verkooping.


Men zou, in zeker dorp, een' boeren-boêl verkoopen; 
De tijd was daar; men zag de dorpelingen loopen; 
't Geregt verscheen nog niet; tot korting van den tijd 
Nam men zijn toevlugt tot de slesch; een woordenstrijd 
Werd dra, gelijk het gaat, gevolgd door bakkelijen; 
De slagen vielen digt; een Jood hield zich ter zijên, 
En sprak: ‘Wat vreemde zaak is dat! 
Geen raarder auctie zag ik nog in al mijn dagen; 
(Ik mag geen Jood zijn, zoo ik 't vat!) 
Hier wordt, nog eer een bod gedaan is, toegeslagen.’ 






{==265==} {>>pagina-aanduiding<<}

Mengelwerk.

Iets, over het uiterlijk aanzien van oude handschriften, voor zoo verre hetzelve dienstbaar is, om derzelver ouderdom en echtheid te bepalen.

Door Mr. L.A.J.W. Sloet, te Zutphen.


Il y a moins d'inconvéniens à ne faire qu'effleurer 
certaines matières, qu'à prétendre les épuiser. 
 
Nouvelle diplomatique. 

Daar is eene wetenschap, welke weinig beoefenaren telt, en wier beminnaars niet zelden door het algemeen met een medelijdend oog worden aangezien. De naam, welken de onderzoeker in die wetenschap draagt, wordt dikwerf spottenderwijze genoemd. Het valt ook niet te ontkennen, dat, na jaren in het stof der eeuwen te hebben gewroet, zijne pogingen zelden met schitterende uitkomsten worden bekroond. En toch is de wetenschap, welke hij beoesent, van het hoogste gewigt. Zij overtuigt ons, dat hetgeen men ons verhaalt van de volken der oudheid, van hunne daden en zeden, van hunne kunst en wetenschap, geen verzinsel van latere dagen is. Zij is de groote fakkel, die in de duisternis des voortijds licht verschaft. Zij heeft, boven zoo vele andere wetenschappen, het schoone voorregt van ook dienstbaar te zijn tot de bevestiging van ons geloof, dat de Godsdienst, welke wij belijden, op waarheid is gegrond. Met één woord: zij verzekert ons, dat de Geschiedenis geene logen is.
Die wetenschap is de kennis van oude handschriften, le zoogenaamde diplomatiek.

{==266==} {>>pagina-aanduiding<<}

Over die wetenschap wenschte ik eenige oogenblikken te spreken. Ik zal echter niet treden in eene dorre beschouwing of opsomming van de kenteekenen, waaraan men de echtheid of onechtheid van eenig stuk kan toetsen. Ik zal uwe aandacht niet vermoeijen met eene opgave van de verschillende wijzen, op welke men de dagteekening van een Charter ontdekt; ook niet in eene verklaring treden van de verschillende verkorte wijzen van schrijven, of uitweiden over den zin van Middeleeuwsche woorden of uitdrukkingen. Ik zal niet spreken over monogramma, monocondilia, chrismata, hypogrammoi of laminae interrasiles enz. enz. Ik zal mij alleen bepalen bij eene korte beschouwing van het uiterlijk aanzien van oude handschriften, voor zoo verre hetzelve dienstbaar is, om derzelver ouderdom en echtheid te bepalen. (*)
Daar is waarschijnlijk geene uitvinding, welke het menschdom zoo veel heils heeft aangebragt, als die, waardoor men in staat is, door het teekenen of stellen van eenige kleine figuren, het gedenken aan gebeurtenissen te bewaren, of gedachten en denkbeelden aan anderen mede te deelen. Wij allen, van onze prille jeugd af aan met die uitvinding bekend, maken van dezelve dagelijks gebruik, zonder veel aan derzelver hoog gewigt te denken. Doch ik vraag het u, wat zoude er van het menschdom geworden zijn, wanneer niet deszelfs algoede Schepper aan hetzelve het vernuft hadde gegeven, om de schrijfkunst, vooral zoo als wij die door letters uitoefenen, uit te vinden? Vruchteloos is steeds het onderzoek van velen geweest naar den uitvinder dezer onschatbare kunst, vooral naar hem, die dezelve tot die volkomenheid heeft gebragt, om, door eenige weinige teekenen, alle klanken, welke de mensch kan uiten, aanschouwelijk voor oogen te stellen.

{==267==} {>>pagina-aanduiding<<}

Ik zal mij met geene gissingen daaromtrent inlaten, maar slechts aanvoeren, dat mij het gevoelen van hen het aannemelijkst voorkomt, welke leeren, dat men heeft geteekend vóór dat men schreef. Toen de Mexicanen aan montezuma kennis van de landing der Spanjaarden wilden geven, zonden zij aan dien Vorst een stuk doek, waarop alles, wat er was voorgevallen, naauwkeurig stond afgebeeld. Het nimmer rustend menschelijk vernuft verkortte deze wijze van gebeurtenissen mede te deelen. Om een' lakenvolder aan te duiden, teekenden de Egyptenaren twee menschenvoeten in het water staande. Men verzon teekenen, om ook gewaarwordingen en hartstogten te kunnen uitdrukken. Vervolgens gebruikte men een teeken voor iederen klank of lettergreep van eenig woord, tot dat eindelijk niet meer ieder woord in klanken, maar iedere klank in onderscheidene teekenen werd verdeeld; zoodat men, door middel van steeds herhaalde en afwisselende zamenvoeging van weinige letteren, thans in staat is, met even veel naauwkeurigheid als gemak, alle gedachten af te beelden en uit te drukken. Rotsen zullen wel het eerst dienstbaar zijn geweest tot het ontvangen van eenig schrift of teekening, die dienen moest, om eene merkwaardige gebeurtenis aan de nakomelingschap over te brengen. De steenklompen in den Indostan, de holen van Scandinavië leveren, met hunne Runen en Sanscritische teekenen, daarvan het bewijs. Het gebruik van zuilen en kolommen, bij de Ouden zoo veelvuldig, heeft welligt vandaar zijnen oorsprong.
Draagbare schriften waren oudtijds ook van steen. Wanneer de last, aan mozes gegeven, om de wet op steenen tafelen te griffelen, door voltaire wordt bespot, maakt deze zich, door zijne onervarenheid in de geschiedenis der oudheid, zelf bespottelijk.
De Romeinen bezigden houten plankjes, eerst onbereid, doch naderhand met eene laag was overtogen. Plautus laat iemand, welke eenen brief wilde schrijven, vragen om eene stift, was, plankjes en een' draad;

{==268==} {>>pagina-aanduiding<<}
deze laatste zal hebben gediend om den brief toe te maken. In de Middeleeuwen bezigde men ook nog met was bedekte plankjes, om aanteekeningen te maken. Sommige derzelven zijn nog tot onze tijden bewaard gebleven. Zij hadden ook dunne ivoren plaatjes, waarop met lood werd geschreven. De schors van boomen, vooral van de linde, hetzij in haren natuurlijken staat, hetzij tot eene soort van papier bereid, was hun ook dienstbaar om op te schrijven. Het woord liber is daarvan afkomstig. Suetonius spreekt van loodpapier (charta plombea), waarmede nero achteroverliggende zijne borst bezwaarde, ten einde zijne stem te versterken. Uit deze omstandigheid zoude men kunnen twijfelen, of die charta plombea wel om op te schrijven moest dienen. Montfaucon heeft echter een boekje, zamengesteld uit looden plaatjes, gezien (*).
Deze stoffen waren zeer gebrekkig, en het was een groote stap tot volmaking, toen men uitdacht, om met eenig gekleurd vocht op zachte, buigzame stoffen de letters te stellen. Het eerst gebruikte men hiertoe geitenof kalfsvellen. Van deze, gewoonlijk rood of geel geverwd, maakte men eene rol, die somtijds, door verschillende aaneengehechte vellen, 100 voeten lang was.
In het Dominikaner-klooster te Bologna bevond zich eene lederen rol, waarop de beide boeken van esdra geschreven waren. Dit stuk werd met veel zorg bewaard, wijl men meende, dat het door esdra zelven zoude geschreven zijn. Te Cambridge bevindt zich mede eene dusdanige rol, welke buchanan van de Joodsche Negers van Molabar ontving. Deze rol, de 5 boeken van mozes bevattende, was in haar geheel 90 Eng. voeten lang. Het boek Leviticus en een gedeelte van Deuteronomium echter ontbreekt, en

{==269==} {>>pagina-aanduiding<<}
toch bestaat de rol nog uit 37 rood geverwde geitenvellen, is 48 voeten lang en 22 duimen breed. Dit handschrift is een der belangrijkste, welke er bestaan, en kan slechts vergeleken worden met die op geitenvellen geschrevene rol, welke ferdinand cortes aan karel V uit Mexico zond, en die thans te Weenen bewaard wordt.
De Joden wisten de verschillende vellen hunner rollen met zoo veel kunst te verbinden, dat men de aaneenhechting niet konde bespeuren, hetgeen tot groote verwondering van ptolemeus philadelphus verstrekte, toen de 70 ouden, door eleazar aan hem afgezonden, de rollen, waarop de wet met gouden letteren geschreven stond, voor hem openden. (*)
De wijze, om het geschrevene, niet tot boeken te vouwen of in te naaijen, maar, door aaneenhechting van verschillende stukken, tot eene rol, volumen, te maken, was in de Middeleeuwen hier te lande zeer gebruikelijk. Vandaar, dat wij nog spreken van tiend- en thinsrollen, welke nog wel eens enkel in haren oorspronkelijken staat voorkomen. Ik heb zoodanige thinsrol, welke eene lengte van 2,10 Ned. ellen heeft.
Door eene bijzondere wijze van bereiding van schapenof kalfsvellen vervaardigt men het parkement (†), eene stof, bij uitstek geschikt om beschreven te worden met stukken, welke langdurig bewaard moeten blijven, zoodat ook oudtijds zeer veel gebruik van hetzelve is gemaakt. Voor kostbare handschriften kleurde men hetzelve purper, donkerblaauw of violet. In Engeland bevindt zich een gedeelte des Nieuwen Verbonds, dat geacht wordt uit de 4de eeuw te zijn. Het is met zilveren letters op purper parkement geschreven.
De kennis van parkement is dienstbaar, om over den

{==270==} {>>pagina-aanduiding<<}
ouderdom van eenig stuk te oordeelen. Stukken op hard, hoornachtig parkement zijn meestal van jongere dagteekening; maar zijn dezelve geschreven op zacht, soms eenigzins mollig francijn, dan is men bijna zeker, dat men een handschrift uit den ouden tijd in handen heeft.
Van stukken, op parkement geschreven, verdienen diegene, welke men dubbele noemt, eene bijzondere opmerking. Deze, ook palimpsesten, codices erasi of rescripti genoemd, zijn eigenlijk handschriften, waarvan men het oude schrift uitgemaakt en waarop men op nieuw geschreven heeft, in eenen tijd, waarin het parkement en het Egyptische papier duur en het katoen-papier nog niet uitgevonden was. Ongelukkigerwijze achtte men in dien tijd de Legenden van Heiligen meer, dan de meesterstukken der klassieke Schrijvers; en de monniken, in het bezit van die stukken, deden, door koken in water, weken in kalkwater of wrijven met puimsteen, het schrift van het parkement, waarop die schatten der oudheid stonden, verdwijnen, of bedekten dezelve met eene zekere korst, waarna zij hunne beuzelingen op het uitgewischte parkement schreven. Met een taai geduld is het gelukt, ook dat oudere schrift te lezen. Het is bekend, welke belangrijke stukken de beroemde angelo majo door het ontcijferen van palimpsesten aan het licht heeft gebragt.
In de stilstaande wateren, welke de Nijl na zijne jaarlijksche overstrooming achterlaat, groeit eene plant, welke bij uitstek vatbaar is, om uit dezelve eene zelfstandigheid, geschikt om op te schrijven, daar te stellen. Plinius geeft ons eene beschrijving, hoedanig men uit die plant, het papierriet genaamd, papier (charta) vervaardigde. Deze bewerking schijnt hierop neder te komen: Men verdeelde met eene naald den stengel in zeer dunne bladen, welke men kruiselings over elkander op eene tafel legde, zoodat dezelve als 't ware een weefsel vormden, doch waaraan de zamenhechting nog ontbrak. Om hierin te voorzien, bevochtigde men het met water uit den Nijl, dat, troebel en met kleiachtige deeltjes bezwangerd zijnde,

{==271==} {>>pagina-aanduiding<<}
de uitwerking van lijm deed en de holligheden vulde. De papyrus-strooken, alzoo over elkander gelegd en bevochtigd, stelden spoedig eene zamenhangende gelijmde massa daar, aan welke men, na in de zonnehitte gedroogd te zijn, door eene sterke persing, de noodige gladheid gaf. De Egyptenaren dreven een' grooten handel in het papyrus, daar het zich, door ligtheid, goede hoedanigheid en gemakkelijke vervaardiging, voordeelig van andere stoffen onderscheidde. Tot in de 7de eeuw onzer jaartelling was deze stof zeer algemeen in gebruik, zoodanig zelfs, dat het woord papier en charter in vele hedendaagsche talen nog gebezigd wordt, om de zelfstandigheid, waarop men schrijft, aan te duiden. Later werd het door het katoen-papier en het parkement verdrongen, zoodat het na de 12de eeuw niet meer gebezigd werd, en de kunst, om het te vervaardigen, hoe eenvoudig ook door plinius opgegeven, verloren ging.
De opdelvingen, in het wedergevondene Herculanum gedaan, hebben vele papyrus-rollen opgeleverd, welke men tot nog toe niet dan met groote moeite gebrekkig heeft kunnen ontrollen en lezen. De beroemde natuuronderzoeker davy heeft daartoe vele en herhaalde proeven in het werk gesteld. Hij ontdekte, dat die rollen niet, zoo als men op derzelver uiterlijk aanzien zoude meenen, door de lava verbrand zijn, maar dat dezelve verkeeren in eenen staat, welke veel overeenkomst met steenkolen heeft. De te voren losse bladen vormen thans ééne massa, aaneengehecht door eene zelfstandigheid, welke het gevolg schijnt te zijn van eene scheikundige werking op de plantaardige deelen, gedurende de vele eeuwen, die er verloopen zijn, sedert zij onder de lava bedolven werden. Van deze ontdekking uitgaande, heeft davy alles, wat de scheikunde vermogt, in het werk gesteld, om deze massa te ontbinden; doch zijn onvermoeid pogen is met geen zeer gelukkig gevolg bekroond geworden. Van meer dan 2000 rollen is het hem gelukt, ruim 300 minder verkoolde weder te ontrollen, waarvan slechts een honderdtal leesbaar is. De midde-
{==272==} {>>pagina-aanduiding<<}
len, namelijk, welke men kan aanwenden om het ontrollen daar te stellen, doen het schrift meestal geheel verdwijnen.
Het papier uit katoen vervaardigd, waarvan men de uitvinding aan het Oosten toekent, kan geacht worden het Egyptische vervangen te hebben. Dit papier, ter onderscheiding van dat, uit den papyrus gemaakt, charta bombacina, cuthunea genaamd, werd het meest door de Grieken van de 9de tot de 13de eeuw gebruikt. De Arabieren bragten het in de 11de eeuw naar Spanje, waar zij de eerste papiermolens stichteden. Men vervaardigde dit papier uit het ruwe katoen. Men verbeterde de hoedanigheid, en verminderde tevens den prijs, toen men het uit linnen lompen zamenstelde, welke wijze van papiermaken nog heden ten dage overal in Europa en Amerika wordt gevolgd. In 1762 loofde onze beroemde meerman een' prijs van 25 dukaten uit aan dengenen, die het oudste stuk, op lompen of linnen papier geschreven, zoude aanwijzen. Hetgeen verschillende Geleerden hem daaromtrent mededeelden, maakte hij in 1767 bekend. De uitkomst was toen, dat het vóór het jaar 1500 reeds bestond. Latere nasporingen hebben doen zien, dat men in het noorden van Spanje het eerst dit papier bezigde. In Frankrijk werd het vóór 1270 en in Duitschland in 1319 gebruikt. Zeer moeijelijk zal het steeds blijven, om uit de omstandigheid, dat eenig stuk op katoen- of linnen papier geschreven is, tot deszelfs ouderdom of echtheid te besluiten. Aannemende, dat men in het zuidelijke Europa meer katoen-, in het noordelijke meer linnen papier gebruikte, kan dit eenigzins tot leiddraad strekken. De ontdekking van dutrochet, dat de draden van vlas cylindrisch, die van boomwol platgedrukt en schroefvormig zijn, en dat zij deze kenteekenen niet alleen in alle weefsels, maar zelfs in het papier behouden, is gewigtig, om met juistheid te
kunnen bepalen, uit welke van beide stoffen eenig papier vervaardigd is. De Chinezen vervaardigen hun papier uit jong en dun bamboes-
{==273==} {>>pagina-aanduiding<<}
riet, uit de schors van den papier-moerbeziënboom en uit andere zelfstandigheden. Proefnemingen, om weder op nieuw uit den papyrus, gewoon riet, stroo, slib uit slooren, de Syrische zijdeplant papier te maken, zijn wel in het klein gelukt, maar zullen, om de kostbaarheid der bewerking, denkelijk vooreerst in het groot niet herhaald worden.
Zoo lang men op steenen, metalen, hout of met was overtogene plankjes schreef, bediende men zich van een puntig werktuig, ten einde de letters, om mij zoo eens uit te drukken, te krabben. Ons hedendaagsch woord stijl is van den Latijnschen naam van dat werktuig, stilus, afkomstig. De Romeinen maakten voor hunne dagelijksche behoesten veel gebruik van de reeds vermelde, met was overstrekene plankjes, die zij bij zich droegen. De stilus werd dan ook soms een moorddadig werktuig. Caesar verdedigde er zich mede, toen hij werd vermoord. Daar de advocaten, om aan hunne redenen de noodige klem bij te zetten, niet zelden elkander met hunne schrijfwerktuigen wonden toebragten, zoo werd het aan Romes pleitbezorgers verboden, hun' stijl in de regtzaal mede te brengen.
Om gekleurde vochten tot schrijven te bezigen, gebruikte men eerst, zoo als de Chinezen thans nog doen, een kwastje of penseel; naderhand een riet, tot dat men zich in de 7de eeuw van vogelvederen begon te bedienen, welke, na twaalf eeuwen goed bevonden te zijn, thans door metalen pennen staan vervangen te worden. Mogt zulks wezenlijk gebeuren, dan hopen wij, dat geene Perryaansche, Mordansche of hoe ook genaamde stalen pen immer, als in ouden tijd de stijlen, tot bloedige einden mag aangewend worden, en dat men steeds in eenen overdragtelijken zin zal moeten opvatten het zeggen van Vader cats:

Het felste wapen, dat ik ken, 
Is 't puntje van een radde pen. 

De inkt is een groot hulpmiddel, om den ouderdom of de echtheid van eenig stuk te ontwaren, en

{==274==} {>>pagina-aanduiding<<}
ervarene kenners van oude handschriften weten met vrij groote naauwkeurigheid gevolgen uit denzelven te trekken. Men moet echter niet uit het oog verliezen, dat de gesteldheid van het parkement eenen grooten invloed op de kleur van den inkt uitoefent. Het is niet met zekerheid bekend, waaruit de inkt der Ouden bestond. Men gist uit gom, met roet of gebrand ivoor. Zeker is het, dat dezelve zwarter en duurzamer dan de hedendaagsche is, vooral die, waarvan men zich tot de 13de eeuw bediende. Na dit tijdvak verliest dezelve van zijne zwarte kleur, zijnde de meeste stukken uit de 14de met geel geworden inkt geschreven. In de volgende eeuw wordt de inkt weder zwarter, waarschijnlijk doordien men toen eene nieuwe uitvinding volgde, en den inkt vervaardigde op dezelfde wijze als thans; want dat men zulks deed, blijkt uit het volgende recept: ‘Neempt 5 pinte waeters, better regenwaeter dan ander, en doet daerin 10 loet gallen en 10 loet koepperroets, elk all kleyne gestoeten, en 8 loet gummen, off oeck 10 loet, ende doet dit te saemen in enen pot off kannen, en roert et 3 off 4 daegen lanck wal umme, des daeges 5 of 6 werve, wo meer wo better. En nae den 3 daegen laetet stille staen claeren enen dagh enn ene nacht lanck, dan mocht dii medde schriven. Neemdii wiin dat is better dan waeter en better is roeden wiin dan de witte, off half wiin en half waeter is oeck guet.’ Dit recept werd stellig of voor zeer goed of voor nieuw gehouden, daar het de eer heeft in een ‘boek der kentenissen der stad Zutphen,’ loopende over de jaren 1454 tot 1461, midden tusschen regterlijke akten van het jaar 1460, geprotocolleerd te zijn.
Hoezeer de inkt gewoonlijk zwart is, zoo had men hem ook rood, blaauw, groen of geel. De Grieksche Keizers teekenden hunnen naam met den purperen of heiligen inkt. Enkele voorbeelden bestaan er van witten inkt. Zoo vonden de Russen, vóór meer dan eene eeuw, bij de Kalmukken, boeken, niet alleen opmerkelijk door derzelver vorm, als zijnde zeer lang en zeer

{==275==} {>>pagina-aanduiding<<}
smal, maar ook daardoor, dat het schrift wit was op eenen zwarten grond.
Oudtijds schreef men ook met gouden en zilveren letteren. Wij zagen er een voorbeeld van bij de Joden. Gajus leert het ons van de Romeinen. (*) De handschriften, waarin ze voorkomen, zijn meest uit de 8ste, 9de en 10de eeuw. De Bijbel en een Getijdenboek van karel den Grooten, berustende in de Koninklijke Bibliotheek te Parijs, en het reeds vermelde handschrift van het Nieuwe Verbond, munten door dat goudschrift bijzonder uit. Deze kunst der goudschrijvers (χρυσόγραϕοι) is lang verloren geweest, maar teruggevonden door dienzelfden onderzoekenden, doch al te nederigen Gelderschman, welke de Glasschilderkunst zoo heerlijk heeft doen herleven.
Het lijdt geen' twijfel, of oudtijds schreven de menschen, even als thans, zeer verschillend. Het is daardoor zeer moeijelijk, vaste regels voor de kennis van het schrift in de verschillende tijdperken te bepalen. Eigene opmerking en gedurig lezen van stukken geven den oudheidminnaar eene hebbelijkheid tot het bepalen van den ouderdom van stukken, welke hem zelden zal bedriegen, doch waarvan de regels niet gemakkelijk zijn op te geven. Het volgende kan hem echter eenigermate tot gids verstrekken.
Men heeft opgemerkt, dat alle dertig jaren of daaromstreeks de vorm der letters, zoo wel in schrift als in druk, verandert. Deze opmerking is voor het bepalen van den ouderdom der stukken van belang; terwijl muntstukken en opschriften tot aan de 15de eeuw eene goede handleiding geven, om den vorm der letters voor de verschillende tijdperken te bepalen. Zeer oude handschriften zijn alle met zoogenaamde kapitale letters geschreven, en de woorden zijn niet van elkander gescheiden. Vóór het midden der 4de eeuw bezigde men zelden klein schrift, hetgeen eerst in de 8ste en 9de eeuw algemeen

{==276==} {>>pagina-aanduiding<<}
in zwang kwam; blijvende de groote letters slechts in gebruik voor stukken van belang, als privilegiën, titels enz. Vierkante letters bezigde men meestal tot de 12de eeuw, toen de letters ronder werden, makende men echter ook gebruik van puntige en zeer onregelmatige, rustieke, letters. In de kloosters schreef men van de 5de tot de 11de eeuw veel met eene soort van ronde letters, oncialen, welke naam volgens sommigen eene verbastering is van initiales, volgens anderen, en misschien met meer grond, van uncia, een duim; want deze letters zijn soms verbazend groot. In de 9de eeuw kwam eene soort van cursief schrift, de halve oncialen, in gebruik, waarvan men zich voor het dagelijksch schrift bediende, en hetwelk weldra, hoezeer met vele afwijkingen, door geheel Europa in zwang kwam. De monniken bedienden zich echter meestal van een schrift, dat meer rond dan het gewone was. Vandaar de verdeeling in klooster- en hofschrift, bezigende men het eerste meer voor eigenlijk gezegde boeken, het andere voor oorkonden.
De afstand, waarop men de regels van elkander schreef, kan den oudheidkundigen ook behulpzaam zijn in de kennis van manuscripten. In de oorkonden, ten tijde van karel den Grooten gegeven, bedraagt die afstand gewoonlijk ¾ duim; vervolgens werd dezelve nog grooter, tot dat hij in de 13de eeuw weder minder werd. Om regt te schrijven, trok men gewoonlijk lijnen over het parkement. Zijn deze rood, dan duiden zij eenen hoogen ouderdom van het stuk aan. In de 12de, 13de en 14de eeuw trok men dezelve met lood. Zijn dezelve met een puntig werktuig daargesteld, dan duiden zij eenen nog hoogeren ouderdom der stukken aan.
De aanvangletters waren in de vroegste tijden niet grooter dan de gewone; hoezeer het eene zeer oude gewoonte is, welke reeds op de papyrus-rollen gevonden wordt, de eerste letters, of zelfs sommige woorden, met rooden inkt te schrijven. Het werd naderhand een vast aangenomen gebruik, de opschriften der verschillende afdeelingen of titels van een werk met roode letters te schrijven. Vandaar de uitdrukking: ‘het be-
{==277==} {>>pagina-aanduiding<<}
hoort onder deze of gene rubriek,’ en, daar men deze gewoonte vooral in regtsboeken volgde, de regtsregel: ‘plus est in nigro quam in rubro.’ Daar men tot de roode kleur minium bezigde, noemde men diegenen, welke die letters teekenden, miniatores. Uit de omstandigheid, dat in vele handschriften de hoofdletters oningevuld zijn gebleven, mag men besluiten, dat het teekenen dezer letters geschiedde door andere personen, dan die het stuk geschreven hadden. De eersten bleven den naam miniatores behouden, toen zij door teekeningen, uitmuntende door juistheid en schitterende kleuren, de manuscripten versierden of illumineerden (verlichteden); en het is eene waardige hulde, aan hunne kunst gebragt, dat men hunnen naam in het miniatuurschilderen heeft bewaard. In handschriften uit de 8ste tot de 11de eeuw vindt men de aanvangletters der boeken en hoofdstukken tamelijk groot. De miniatores stelden dezelve, op eene zonderlinge wijze, uit figuren van menschen, dieren en bloemen te zamen. Om b.v. de letter T aan te duiden, teekenden zij eenen vos, staande op zijne achterste pooten, en houdende eenen stok in den bek, aan wiens beide einden eene kip hangt. Daar deze letters dikwerf betrekking hadden op hetgeen verder volgde, noemde men dezelve geschiedkundige letters. Van dit tijdperk munt vooral uit die Bijbel van karel
den Grooten, welke in de Paulus-kerk te Rome wordt bewaard.
Het volgende tijdperk van de 11de en 12de eeuw kenmerkt zich voornamelijk door schoone versierselen, welke uit de letters op- en nederwaarts langs den rand gingen. Dit had ook nog in de 13de en 14de eeuw plaats; doch de sierlijkheid en juistheid der teekening maakte plaats voor bonte, smakelooze, niets aanduidende figuren, welke echter om derzelver schitterende kleuren bewondering verdienen. De illumineerkunst verhief zich echter weder, en bereikte in de twee volgende eeuwen hare grootste hoogte. De Grooten der aarde wedijverden met elkander, om hunne geestelijke boeken door de eerste

{==278==} {>>pagina-aanduiding<<}
kunstenaars te doen versieren. De weelde werkte hier, zoo als dikwerf, gunstig op de kunst, en menig misen getijboek strekt nog tot getuige van hetgeen een julio clovio, een leonard da vinci, een raphaël in de miniatuur-schilderkunst vermogten. Ik zal niet behoeven aan te merken, dat deze versierselen zeer geschikt zijn, om de kennis van manuscripten bevorderlijk te wezen. Zij doen ons ook een' blik werpen op de zeden en gewoonten der tijden, waarin zij zijn vervaardigd, en waarschuwen ons te gelijk voor een al te streng oordeel over de dikwerf te veel miskende Middeleeuwen.
Hetgeen ik de eer had voor te dragen, heeft betrekking op handschriften in het algemeen; stukken echter, uitgegeven op openbaar gezag, of welke bestemd waren om regts- of andere handelingen te bewaren, bekend onder de namen van diploma, charter, oorkonde, hebben afzonderlijke kenteekenen, waaraan men derzelver echtheid toetsen, derzelver dagteekening bepalen kan. Behalve innerlijke kenteekenen, als daar zijn de plaats, waar dezelve zijn opgemaakt; de getuigen, welke bij het verlijden derzelven zijn tegenwoordig geweest; de wijze, waarop de dagteekening is gesteld, - behalve deze kenteekenen, hebben deze stukken meestal een uiterlijk teeken, bestaande in een opgedrukt of afhangend zegel.
Het gebruik van zegels, om aan een stuk kracht bij te zetten, of wel om de naamteekening der Grooten, die dezelve dikwerf niet konden schrijven, te vervangen, is zeer oud, en men vindt er reeds gewag van gemaakt in de gewijde Schriften des Ouden Verbonds. In de Middeleeuwen was het gebruik derzelven, zoo wel voor openbare als bijzondere akten, zoo algemeen, dat men aan de echtheid van eenig stuk mag twijfelen, wanneer het niet gezegeld is, of geene sporen van het geweest te zijn draagt, ten ware men kan aannemen, dat dusdanig stuk een gelijktijdig afschrift van een oorspronkelijk is. Men hechtte zoo veel aan deze zegels, dat men

{==279==} {>>pagina-aanduiding<<}
dikwerf verschillende personen verzocht, hunne zegels aan eenen brief te hangen. Vanhier dan ook nog de spreekwijze: ‘hij hecht er zijn zegel aan.’
Met de kennis der zegels is de wapenkunde, eene zeer moeijelijke wetenschap, ten naauwste verbonden. Beide zijn van het uiterste belang, zoo wel tot het beoordeelen van Charters, als tot het ophelderen van afstamming en maagschap van geslachten en personen.
Wat het uiterlijk aanzien der zegels, waarover ik alleen kan spreken, aangaat, zoo komt in de eerste plaats in aanmerking de stof, waarin men het zegel afdrukte. Keizers, Koningen en de Paus bedienden zich van goud; de laatste echter veelal van lood. Aan of op oorkonden vóór het midden der 13de eeuw is het zegel meestal gedrukt op eene grijze, schilferachtige stof, door velen voor wit was aangezien, dat het echter niet schijnt te zijn. In latere eeuwen gebruikte men wit, thans geel geworden, groen of rood was. In nieuweren tijd had men ook papieren zegels, aan welke men echter in regten geene kracht toekende. En daar men in middeleeuwsch Latijn een zegel bulla noemde, zoo noemde men een papieren zegel charta bulla; vandaar dat men, om een nietsbeduidend geschrift aan te duiden, nog zegt: ‘het is maar een charta bul, of, bij verbastering, kattebel.’ De vorm der zegels is meestal ovaal voor geestelijke, rond voor wereldlijke personen. Denkelijk om het was op de staarten (zoo noemt men de strooken, waaraan de zegels hangen) beter te doen hechten, bezigde men het tegenzegel, dat naderhand het geheimzegel werd genoemd. Dit was meestal verschillend van het groote zegel.
Het tijdstip, waarin wij leven, kenmerkt zich door eene steeds meer en meer ontluikende zucht, om de echte bronnen der Geschiedenis op te sporen en openbaar te maken. De bewaarplaatsen van oorkonden zijn niet meer ontoegankelijk, maar staan, door de verordeningen onzer hooge Regering, voor iederen onderzoeker open. Veel is de geschiedenis van ons Vaderland, vooral van

{==280==} {>>pagina-aanduiding<<}
dit Gewest, aan die zucht verpligt. Verschillende verzamelingen staan open, om onbekende en belangrijke mededeelingen te ontvangen. Doch het zijn niet alleen Rijks-, Provinciale of Stedelijke Archiven, waaruit men putten moet: veel is er nog, zoo wel voor de geschiedenis in het bijzonder, als voor de wetenschappen in het algemeen, in onbekende schuilhoeken verborgen.
Mogt hetgeen ik sprak of u voor oogen stelde diegenen, welke in het bezit van oude stukken zijn, of kennis dragen, waar zich dezelve bevinden, opwekken, om dezelve eens te voorschijn te halen of aan te wijzen; en mogt daardoor iets belangrijks voor wetenschap of kunst aan den dag worden gebragt, - dan zal mijn werk, hoe gebrekkig ook, nuttige vruchten dragen.

C.W. Hufeland, als arts en akademieleeraar.

(Vervolg van bl. 237.)

Maar ook voor deze wijze beschikking der Voorzienigheid ben ik dankbaar. (*) Ik heb daardoor de zoo wel vertroostende als voldoening schenkende overtuiging gekregen, welke mij door mijn geheele leven is bijgebleven, dat ik mijnen vader de laatste jaren van zijn leven verligt en verzacht heb; - daardoor heb ik ten minste een gedeelte van mijne erkentenis en verpligting voor zoo groote weldaden, van hem ontvangen, mogen aflossen. Ik geloof, dat het zegen over mijn geheele leven gebragt heeft; want de Schrift zegt: des vaders zegen bouwt den kinderen huizen. Ook ging ik, langs dezen weg, in de beste school; - onder zijne echt Hippocratische leiding, met zijne ondervinding, begon ik de praktijk uit te oefenen. Ik ben op deze wijze beter tot de praktijk gevormd en heb meer geleerd, dan wanneer ik alle landen van Europa doorreisd had.

{==281==} {>>pagina-aanduiding<<}

Mijne eerste schreden op de geneeskundige loopbaan waren echter niet gelukkig.
In de nabijheid der poort, door welke ik Weimar was binnengekomen, werden een smid en zijne vrouw ziek; zij kregen eene rotkoorts, zochten mijne hulp, en - stierven beide. Dit trof mij, en had als een kwaad voorteeken kunnen gelden. Ik vermeld zulks, omdat het tegenovergestelde gebeurde; want ik ben tien jaren zeer gelukkig te Weimar werkzaam geweest.
In huis leefde ik stil, gezellig, geheel huiselijk, met mijnen vader, vier zusters (de oudste, reeds weduwe, was ook in het ouderlijke huis teruggekeerd) en mijnen broeder frederik, die twaalf jaren jonger was. Buitenshuis was mijn leven woeliger en vol van onrust; hieraan was het grootste gedeelte van den dag gewijd. Ik regelde mijnen tijd, en die regeling heeft door mijn geheele verdere leven blijven gelden. De uren in den vroegen ochtend werden voor den geest afgezonderd, tot nadenken en scheppenden arbeid besteed. Ik stond in den zomer ten half zes, in den winter ten zes ure op. De geest is vroeg het best voor den arbeid geschikt; hij ziet dan helderder en wordt minder door het aardsche afgetrokken; hij is vatbaarder voor verhevene indrukken. Deze uren zijn ook nagenoeg de eenigste, wanneer de Arts ongestoord kan arbeiden. Des zomers en des winters van 6-8 ure zijn door mijn geheele leven de eenigste uren geweest, welke ik aan letterkundigen arbeid heb kunnen wijden. Alwat ik geschreven heb, en dit is niet weinig, is de vrucht van deze uren. Van 9 tot des avonds 7, 8 ure leefde ik voor de wereld; ik hield mij met de praktijk en later met mijne akademische werkzaamheden bezig. De avond was voor het hart, en aan het huiselijk verkeer gewijd.
Mijn praktische werkkring te Weimar was moeijelijker, dan menig Arts zich dien kan voorstellen. Ik moest niet slechts in Weimar mijne lijders te voet bezoeken, maar ook nog buitenpraktijk waarnemen. Weimar behoort onder die steden, te klein van omtrek om

{==282==} {>>pagina-aanduiding<<}
er een rijtuig op na te houden, en toch groot genoeg om iemand af te matten. Nu eens zond een pachter of een rijke boer, dan een Predikant of een grondbezitter een rijtuig, somwijlen slechts een paard, en nog wel geen der beste, en ik moest vier, vijf uren verre rijden om hen te bezoeken, wanneer ik, op de toen ter tijd slechte wegen, vooral in den winter of het voorjaar, dikwijls in levensgevaar verkeerde. Het moeijelijkste van alles was, dat ik zelf, volgens het toen heerschende gebruik, de geneesmiddelen bezorgen moest, en derhalve mijne apotheek er op nahouden. Had ik mijne lijders bezorgd, dan moest ik nog dranken koken, poeders en pillen gereedmaken, enz. Schier niet minder moeijelijk viel het mij, des avonds na 9 ure, wanneer ik naar ziel en ligchaam uitgeput was, de uitgereikte geneesmiddelen te moeten boeken, ten einde bij de herstelling van eenen lijder of met het einde des jaars mijne rekening te kunnen opmaken. Deze arbeid was mij echter ook nuttig; ik werd er door gedrongen, dagelijks aanteekening van mijne lijders te houden. Het zelf bereiden der geneesmiddelen had ook zijne nuttige zijde; ik leerde de geneesmiddelen beter kennen, kon mijzelven van derzelver deugdzaamheid en goede hoedanigheid overtuigen, was verzekerd, dat bij de bereiding niets verzuimd werd, en, wat inzonderheid bij het eigen bereiden der geneesmiddelen een groot nut aanbrengt, onder het gereedmaken schoot mij soms nog het een of ander te binnen, waardoor het geneesmiddel nog werkzamer werd gemaakt. Het ging mij ook wel eens als den kok, die, door het bijvoegen van de eene of andere specerij, het geregt smakelijker tracht te maken. Ik mag er nog bijvoegen, dat de lijder met meer vertrouwen de geneesmiddelen gebruikte, die de Arts zelf had gereedgemaakt; en ieder weet, wat het vertrouwen afdoet. Kortom, het was voor mij eene leerschool, in welke ik tien jaren doorbragt. In dezelve werd ik, mijzelven onbewust, gevormd voor mijne volgende praktische loopbaan, welke toen
nog voor mij verborgen was. Ik was des avonds

{==283==} {>>pagina-aanduiding<<}
dikwerf zoo uitgeput en door zorgen ter neder gedrukt, dat ik wenschte het mogt de laatste avond van mijn leven zijn. Perfer et obdura, dolor hic tibi producet otia, (verdraag en houd vol; uit deze onrust zal voor u de rust ontkiemen) zeide ik dan tot mijzelven.
Het is een groot bezwaar van ons beroep, dat de Arts over geen oogenblik van zijn leven met zekerheid beschikken kan. De armste daglooner is te dezen opzigte verre boven hem bevoorregt; des avonds, na verrigten arbeid, kan hij zijne deur sluiten, en niemand stoort hem in zijne rust: maar voor den Arts ontspruiten hieruit twee gewigtige en leerrijke zaken. In zijne ziel wordt de grootsche gedachte, de grondslag van het geheele Christendom, steeds levendig gehouden: ‘Niet voor zich, maar voor anderen te leven.’ Dit gebod moet hij dagelijks beoefenen. Hij wordt verder gewoon, nooit met zekerheid op iets, hetzij vreugde of genot, te rekenen; eene oefening, welke voor dit leven de grootste nuttigheid heeft. Ik herinner mij uit dien tijd, hoe ik verlangde, in den, toen zoo voortreffelijken, schouwburg, eene nieuwe Opera, Zemire en Azor, te gaan hooren. Driemalen had ik reeds plaatsen besproken, en telkens werd ik door onvoorziene bezigheden in mijne verwachting teleurgesteld. Wat men doorgaans genot van het leven noemt, viel mij slechts zelden te beurt. Mijne eenigste uit- en ontspanning zocht ik in het huiselijk verkeer met mijnen vader en mijne zusters, in den omgang met eenige vrienden en beschaafde mannen, en in de beoefening der wetenschappen.
Van Göttingen had ik eene groote vooringenomenheid voor de Natuurkunde (Physica), en inzonderheid voor de Electriciteit, herwaarts overgebragt. Ik nam bij voortduring proeven met de Electriciteit, en deed waarnemingen omtrent de Hedysarum gyrans. Mijn vriend groschke had mij het zaad uit Engeland medegebragt. Verder maakte ik een vlijtig gebruik van de uitgezochte boekerij van mijnen vader voor het praktische gedeelte van mijn vak.

{==284==} {>>pagina-aanduiding<<}

Ik had verder het geluk, te mogen verkeeren met mannen als wieland, herder, goethe en schiller, die toen sieraden van Weimar waren. Ik werd hun Arts, en leerde hen nog beter kennen. Met vier anderen werd ik nog gemeenzamer bekend; met bode, bertuch (*), den Geneesheer buchholz, en musaeus (†), vooral met de twee eerstgenoemden. Ofschoon ouder in jaren, werden zij mijne opregte vrienden, en hadden den grootsten invloed op mij.
Bode, die, gelijk bekend is, sterne allervoortreffelijkst vertaald heeft, was een merkwaardig mensch. Hij was als pijper begonnen, en werd vervolgens boekdrukker en boekhandelaar te Hamburg; door eigene oefening vormde hij zich tot schrijver, werd de vriend van claudius en klopstock, en eindelijk van den Minister bernstorf. Na diens dood werd hij zaakwaarnemer zijner weduwe, en woonde met haar te Weimar. Hij was een sterk, stevig, welgemaakt man, eerlijk en waarheidlievend, open en regt door zee, vrijzinnig in elk opzigt. Hij vloeide over van vernuft en luim, en was geheel in den geest van sterne doorgedrongen. Hij had te Weimar veel invloed, vooral op jongelieden, die hij gaarne om zich heen zag. Hij trok mij, als jong mensch, zeer tot zich, en heeft mij steeds met veel onderscheiding en hartelijkheid bejegend. Zijn hoofddoel was toen ter tijd, te strijden tegen het Katholicismus en Jezuitismus. Het laatste won veel veld in Duitschland en vooral te Berlijn; daar werd het echter door nicolai en biester (§) bestreden. Hij wenschte ook de Vrijmetselarij te hervormen. Hiermede ging gepaard eene vooringenomenheid met de

{==285==} {>>pagina-aanduiding<<}
denkbeelden van vrijheid en strijd tegen de dwingelandij, die in Frankrijk voorbereid werd. Ik leerde mirabeau bij hem kennen. Hij wist ook mijne belangstelling op te wekken. Hij wilde door de Vrijmetselarij het Jezuitismus en Despotismus bestrijden, en tot dat einde stichtte hij, als een der hoogere graden, dien der Illuminaten; hij was hiertoe bijzonder werkzaam met weishaupt en knigge.
De verkeering met bode was voor mij van veel belang, in zoo verre ik door hem opgewekt werd tot meerdere kennis van mijzelven, verlichting, reinheid van hart en zeden; ik ben aan dit streven veel voor mijne verdere vorming verschuldigd. Ook heb ik veel nut getrokken van het zorgvuldig aanhouden van een dagboek, waarin ik mijne eigene gewaarwordingen opteekende, en wat ik bij anderen had gelezen, hetwelk eenigen indruk op mij gemaakt had.
Een ander man, wien ik dank en eervolle vermelding verschuldigd ben, was bertuch.

(Het vervolg hierna.)




Turksche zeden.

Er is misschien geen land ter wereld, waar de menschheid meer een voorwerp is van baatberekening, dan Turkije. In het Westen speculeert of liever wedt men op effekten, op koloniale waren, op regen en mooi weêr. In het Oosten moge de handel meer beperkt zijn, dezelve is daarom niet minder levendig. Heeft een arm gezin vele kinderen, mooi of leelijk, misvormd of welgemaakt, geen zwarigheid! twintig speculanten doen zich weldra op, om daarvan partij te trekken. ‘Hebt ge jongens?’ zegt een dezer, ‘ik zal die plaatsen in het Serail des Grooten Heers; verkoop ze mij; zij zullen binnen kort pijpdragers of Iclogans zijn; welk eene eer, welk een goed geluk voor u! Is uwe dochter jong en schoon? ik heb voor haar eene besprokene plaats in den Harem van een' rijken Effendi. Vielen u gebrekkige kinderen ten deel, waarmede ge verlegen zijt, of voor welke u misschien het noodige tot onderhoud ontbreekt? vertrouw ze mij

{==286==} {>>pagina-aanduiding<<}
toe: de Moutzelim der Moskee van Akra verlangt een' uitroeper, om de geloovigen ten gebede te verzamelen; uw zoon heeft een slecht gezigt, met geringe moeite maakt men hem blind, en dan is hij op een' goeden weg. Die daar, die zich in een' hoek verbergt, en die naauwelijks een menschelijk voorkomen heeft, geef hem mij; door middel van eene kleine operatie, maak ik van hem een' gesnedene, en ik blijf u borg, dat alle onze Pachas, alle onze Bimbachis hem elkander zullen betwisten. Heeft de Profeet u begunstigd met een' doofstomme? uwe fortuin is gemaakt - ziehier duizend piasters.’ Terstond is de koop gesloten, de kinderen worden weggevoerd, de ellendige hut verkeert in een fraai paleis, en de vader dier kinderen, aan slavernij en verworpenheid gewijd, laat weltevreden zijn' rozekrans tusschen zijne vingeren doorgaan, en, zijne lange pijp rookende, zegt hij met veel deftigheids: ‘Allah zij geloofd!’
Men zou denken, dat dit eene der duizend-en-een vertellingen is, door niet zeer gemoedelijke reizigers verhaald, wegens de zeden en gewoonten van vreemde landen. Dit is echter niet alzoo; tenzij men alle geloof weigere aan het verslag van een' natuurkundige en wijsgeer, die, in 1825 en 1826, de gewesten van Azië doorkruiste in het belang der wetenschap. ‘Staande den loop mijner nasporingen in onderscheidene provinciën van Turkije,’ zegt Doctor fronsi, ‘was ik getuige van de stuitendste tooneelen, en zag ouders zich aan daden der wreedste barbaarschheid omtrent hunne kinderen overgeven. Ondertusschen was ik er ver af van deze schandelijke tooneelen op te zoeken. Geheel overgegeven aan de studie mijner kunst, hield ik mij bestendig onledig met het onderzoek der planten en zeldzame dieren, die in deze den geleerden in vele opzigten nog onbekende streken worden gevonden; maar des avonds, wanneer ik, vermoeid van mijn ommezwerven, beladen met mijn kruidboek, aan de deur klopte van dezen of genen dorpsbestuurder, kon ik niet altijd, terwijl ik de gastvrijheid genoot, mij onttrekken aan het aanschouwen van daden van wreedheid, welke als onder mijne oogen voorvielen. In 1825, mij bevindende in een klein dorp in Caramanië, was ik, mijns ondanks, getuige van een tooneel, dat diepe sporen in mijn gemoed heeft achtergelaten. Een der Moutzelims van Alaya, door ouderdom verzwakt, door het vermaak uitgeput, door opium verstompt, kon zijn beroep niet meer waarnemen, om vijf ma-
{==287==} {>>pagina-aanduiding<<}
len per dag de Minaret der Moskee te beklimmen, en den geloovigen het uur des gebeds aan te kondigen; hij zocht dus een' plaatsvervanger, die niet gemakkelijk te vinden was, want de Minaret was zeer hoog en het inkomen der Moskee zeer klein. Bovendien moet men blind zijn, om dit beroep uit te oefenen; dit eischt de kuischheid
der Oostersche dames, welke een goed deel van den dag op hare terrassen slijten: van zijne hooge Minaret zou de Moutzelim deze schuwe schoonheden kunnen bespieden - welk eene ergernis! Mijn gids had mij gebragt in het huis van den Cadi of Regter van het dorp, vader van een talrijk gezin, die sinds lang den post van Moutzelim had bestemd voor een' zijner zonen, die gebogcheld was. Met veel omslags had hij mij herbergzaamheid verleend, en vroeg mij nu, of ik Arts was, en of ik mij, hem ten gevalle, wel met zekere operatie wilde belasten. ‘Ik heb vernomen,’ dus sprak hij, ‘dat bij eene der Moskéën van Alaya een Moutzelim wordt verlangd. Ziedaar mijn zoon, die door een ongemak gebogcheld is geworden, en die zeer geschikt zou zijn, om dien post te vervullen. Hij kent meer dan vijftig spreuken uit den Koran; hij heeft vele verzen van den Dichter hafiz van buiten geleerd, en bezwaarlijk zou men in de nabuurschap een meer geschikt voorwerp vinden. Één beletsel verzet zich, ongelukkig, tegen het verwezenlijken mijner wenschen - één enkel slechts: hij is alleen gebogcheld, en hij behoort blind te zijn. Gij, Doctor, hebt zeker wel een recept, dat, zonder hem veel te doen lijden, hem tot den vereischten staat kan brengen; geef mij zulk een recept!’ Met verontwaardiging verwierp ik zulk een' schandelijken voorslag; maar des avonds, (mijne pen weigert bijkans den gruwel te vermelden!) mij ter ruste begevende, hoorde ik een geweldig leven, gepaard met een naar gekerm, in het huis..... De vader volbragt aan zijn' eigen' zoon, op eene gewelddadige wijze, hetgeen hij onbeschaamdelijk van mij had gevergd!
‘Te Chogre, in het Pachalik van Aleppo, zag ik twee kinderen van twaalf à veertien jaren, die men opzettelijk, door middel van sterke giften opium, van het verstand beroofd had, en wier ouders zich bezig hielden, om hunne teedere ledematen te verwringen, ten einde hen, mismaakt en onnoozel geworden, met voordeel te kunnen verkoopen aan den Pacha van Aleppo, die, geleid door een' even ver-
{==288==} {>>pagina-aanduiding<<}
minkten smaak, een groot beminnaar was van dusdanige verminkingen.
Te Killis, in hetzelfde Pachalik, was ik verscheidene dagen in het gezelschap van eene bende Kastrateurs, die dezelfde caravansera met mij hadden betrokken. Zij kwamen van Zawied-el-Deyr, een dorp, vermaard in het Ottomansche Rijk, van wege het opleveren van de beste Operateurs van dat slag. Deze ellendelingen gaan van dorp tot dorp, hunne diensten aanbiedende. Men ziet hen bij voorkeur de hutten der armen binnentreden. Voor tien of twintig para's wordt de kunstbewerking verrigt. Twee of drie scheermessen, een klein pakje brandpoeder, om de toeschroeijing daar te stellen, ziedaar hun gansche wetenschappelijke toestel! Ik deed hun eenige vragen over de gevolgen hunner kunstbewerkingen, en over het gevaar, waaraan zij, die men daaraan onderwierp, blootstonden. “Men verkeert te dezen in dwaling,” was het antwoord: “Wij zijn ongeveer zestig Operateurs uit hetzelfde dorp, en ik kan u verzekeren, dat, wanneer het voorwerp tijdig aan die bewerking wordt onderworpen, dat wil zeggen in den leeftijd van zes of zeven jaren, er niet één van de twintig aan sterft. Maar daarentegen, dank onzer kunst! hoeveel welvaart verspreiden wij in het land! Ik vraag u alleen, wat is de zoon van een' armen Arabier waard? Op de markt doorgaans geen honderd piasters; terwijl hij, tot den staat van gesnedene gebragt, aan de ouders van vijftien- tot twintigduizend opbrengt.” 't Was mij niet mogelijk, meer aan te hooren, en ik brak het gesprek af.’
‘De bergketen van den Caucasus doortrekkende, en Circassië en Georgië doorkruisende, alsmede later Anatolië, werd ik’ ('t is altijd Dr. fronsi, die spreekt) ‘getuige van onderscheidene tooneelen, misschien niet zóó barbaarsch als de reeds medegedeelde, maar even stuitend voor het menschelijk gevoel. Hier vond ik moeders, die hare dochters kwamen aanbieden aan opkoopers voor de Harems; daar jonge lieden, die hunnen doofstommen broeder, gebonden, ter markt bragten, enz. enz. In het algemeen is er, in de lagere klassen, geen wezen, hoe begunstigd of verwaarloosd door de Natuur, dat niet het voorwerp wordt van den afschuwelijksten handel of het laagste winstbejag.’





{==289==} {>>pagina-aanduiding<<}

Authentiek berigt omtrent het treurig uiteinde van den vermaarden zeevaarder James Cook en diens vergoding op de Sandwich-eilanden.

Cook's loopbaan, tot op het oogenblik, dat hij naar den in 1778 door hem ontdekten Sandwich-Archipel terugkeerde, was roemrijk en gelukkig geweest. Toen hij, bij die terugkomst, den majestueuzen berg Mauna Roa, wiens gezigt hem de eerste maal zulk een zuiver genoegen veroorzaakt had, wederzag, vermoedde hij wel niet, dat hij de plaats aanschouwde, waar hij zijn leven zou eindigen; dat hij hier, door de inwoners, die hem met zulk eene ongeveinsde geestdrift verwelkomd en zoo buitengewoon vereerd hadden, op de schrikkelijkste wijs vermoord zou worden!
Tot eene meer juiste beoordeeling der voornaamste omstandigheden van eene zoo ontzettende gebeurtenis, moet men weten, dat, volgens eene bij de bewoners van het eiland Owaihi bewaard geblevene overlevering, een voormalig volkshoofd, rono akua geheeten, dien zijne landslieden onder hunne Goden geplaatst hebben, toen hij, vóór lange jaren, vrijwillig de Sandwich-eilanden verliet, verkondigd had, ‘dat hij te eeniger tijd op een drijvend eiland weder verschijnen zou, op hetwelk kokosboomen, zwijnen en honden gezien zouden worden.’
Sedert lang reeds verwachtte men, als van dag tot dag, de terugkomst van rono. Te zijner eer werd jaarlijks een feest gevierd, waarop men zijner belofte gedachtig was. Bij deze gelegenheid hield men kampspelen, welke met die van het oude Griekenland eene zekere gelijkvormigheid hadden. Zij bestonden in slingerkampen, wedloopen, spieswerpen, worstelen, vuistvechten enz., en waren, gelijk de spelen te Pisa en te Olympia, openbare ligchaamsoefeningen, waarbij, onder velerlei plegtigheden, prijzen aan de overwinnaars werden toegewezen.
Op zulk eene wijs werd ieder jaar het feest van rono gevierd, wiens eindelijke terugkomst men aanhoudend bleef te gemoet zien. Hieruit verklaart zich ook de opvatting der inboorlingen, die in cook den terugkeerenden God waanden te begroeten. Zij hielden zijne beide schepen, de Ontdekking en de Resolutie, toen dezelve in de baai van Wai-
{==290==} {>>pagina-aanduiding<<}
mea het anker lieten vallen, voor drijvende eilanden, welke rono tot hun vermaak had medegebragt.
Op het eerste gezigt dezer zeekasteelen wierpen de eilanders, door bewondering getroffen, zich neder, roerden den grond met hunne voorhoofden aan, en naderden de nimmer te voren aanschouwde voorwerpen met groote behoedzaamheid. Slechts weinigen lieten zich overhalen om aan boord te komen, en alles, wat deze op het dek en in het binnenste der schepen zagen, vervulde hen met eene verbazing, die aan ontzetting grensde. De vriendschappelijke behandeling, welke zij van den Kapitein en van de manschap ondervonden, stelde hen allengskens gerust. Van wederzijden vatte men vertrouwen jegens elkander op, en spoedig kwam het tusschen de inboorlingen en de Britten tot ruilhandel.
Toen cook, om de eilandgroep naauwkeurig te leeren kennen, den 17 Januarij 1779 voor de tweede maal bij dezelve aankwam, en ditmaal, aan den westkant van Owaihi, in de Keara-Kekua-baai het anker liet vallen, toonden de inwoners zich niet minder verbaasd en verheugd bij het gezigt der twee groote schepen; en naauwelijks had hij voet aan land gezet, of al de vergaderde eilanders vielen hem te voet, om hem te aanbidden.
De opperpriester kahu en deszelfs zoon one ea, priester van den God rono, kwamen hem te gemoet, herinnerden het volk de oude orakelspreuken, en aarzelden niet te verklaren, dat cook de lang verbeide Godheid was, die, tot vervulling van zijne eertijds gedane belofte, thans onder de Owaihiërs verscheen. Terstond knielden al de aanwezigen, onder eenstemmig vreugdegeroep, voor den Engelschen Scheepskapitein neder, dien zij den grooten, den magtigen rono noemden.
Van nu af aan werden, in alle tempels op het geheele eiland, te zijner eere offers gebragt. Hij zelf had hiervan natuurlijk niet het minste vermoeden, omdat de legende van den God rono hem onbekend was, en hij ook, in het algemeen, de spraak der inboorlingen niet verstond. Des te meer verwonderden hem dus ook de tot overdrijving opgevoerde eerbewijzen, of liever de aanbidding, met welke hij van alle kanten vervolgd en lastig gevallen werd. Evenwel, om de wilden niet voor het hoofd te stooten, liet hij zich ongestoord aanbidden. Hij gaf zich aan al de zonderlinge en bevreemdende plegtigheden, welke men met hem bewerk-
{==291==} {>>pagina-aanduiding<<}
stelligde, geduldig prijs, hoezeer hij de beteekenis daarvan meestal vruchteloos poogde te ontcijferen. Zoo bragt men hem, onder anderen, in den tempel, hare noo rono (rono's huis), waar men hem plaats deed nemen onder het reusachtige, wanstaltige beeld des Afgods, wiens aanblik zoo afschuwelijk als belagchelijk was. Hier omwikkelden de priesters hem den regterarm met eene smalle roode stoffe, en begeerden van eenige officieren uit zijn gevolg, dat zij dien arm zouden ondersteunen. Vervolgens naderde hem een priester, omringd van twaalf andere tempeldienaars, die, eenen gordel uitgezonderd, geheel naakt waren, en nam een speenvarken, over hetwelk hij, met plegtige en luide stem, een lang gebed aan rono uitsprak, en daarna het dier doodde, hetwelk oogenblikkelijk hierop gekookt werd. Het daarvan toebereide geregt zette men den Kapitein voor, tevens met verscheidene kokosnoten en schalen vol van een' verzuurden drank, dien de Polynesiërs zeer gaarne drinken, en waaraan zij den naam van kawa geven (*). Te gelijker tijd vernieuwden en verdubbelden zich de teekenen hunner aanbidding. Hoezeer nu de
hoogepriester zelf de moeite nam, om spijs en drank tot aan de lippen van den vermeenden God op te heffen, trok cook een gezigt, hetwelk genoeg aanduidde, hoe weinig behagen hij in dat alles vond. Het hem aangebodene wees hij minzaam, maar onverzettelijk van de hand, omdat men hem, bij eene vroegere plegtigheid, gedwongen had, van een half bedorven varken te eten, hetwelk hem toen geweldig gewalgd had. Van zijnen kant deed de opperpriester alwat hij vermogt, om den tegenstand van den grooten rono te overwinnen, daartoe in eigen persoon hem de beste beten voorkaauwende, en hem die vervolgens aanbiedende. Hoe ware het mogelijk geweest, dat de Brit zich door eene zoo vriendschappelijke dienstvaardigheid niet ten laatste had laten vermurwen? Hij sneed een stuk van het biggetje af, en wrong het zich, zoo goed het gaan wilde, door de keel.
De welwillende denkwijs der priesters en der overige inboorlingen liet het ondertusschen niet bij bloote eerbewijzen berusten. De geheele bemanning der schepen werd met levensmiddelen van allerlei soort begiftigd, hetgeen haar veel

{==292==} {>>pagina-aanduiding<<}
welgevalliger was, dan de aan haren bevelhebber toegebragte vereering. De eilanders voerden geheele booten vol varkens, kokosnoten en andere vruchten, moesgroenten enz. naar de schepen, en achtten zich overgelukkig, wanneer men dezelve wilde aannemen. Van tegengeschenken was er in den beginne geene kwestie.
Toen cook op Owaihi aankwam, was de Arii Rahi, of beheerscher van het eiland, met zijne krijgslieden tegen een naburig eiland uitgetrokken. Van die komst onderrigt, haastte hij zich terug te keeren, om hem hulde en geschenken te komen brengen. Met dit oogmerk werd, tegen den voor het feest bestemden dag, vooraf een taboe, of plegtig onthoudingsgebod, op de reede van Keara-Kekua aangezegd.
De Monarch, tarii opu geheeten, ging tegen den middag in eene groote pirogue scheep, gevolgd door twee andere, die met levensmiddelen gevuld waren. Alle drie roeiden naar de Britsche schepen. De voornaamste krijgslieden, met helmen op het hoofd en met kostbare mantels omkleed, dolk en spies in de handen houdende, waren bij den Koning in deszelfs vaartuig, tevens met de twee jongste zonen van dien Vorst en deszelfs neef, die sedert onder den naam van tameamea zoo bekend geworden is. Hij werd namelijk de peter de groote, de grondlegger der beschaving op Owaihi.
In eene andere schuit waren de priesters, hunne Afgodsbeelden dragende, welke zij, gelijk bij groote plegtigheden gebruikelijk was, met roode stoffen getooid hadden. Deze Afgoden waren uit wilgenhout gesnedene schrikbeelden, van menschelijke, maar reusachtige gedaante, en van alle kanten met bonten verderdos bedekt. Derzelver oogen bestonden uit kokosnoten, in paarlemoer gevat. Derzelver kinnebakken waren met twee rijen fraaije hondstanden bezet. Hun geheele voorkomen was te gelijker tijd schrikbarend en potsierlijk.
Aan het hoofd dezer Afgodendienaars stond de eerwaardige kahu. Varkens, moesgroenten en andere voortbrengselen van het eiland werden in eene boot nevens de pirogue der priesters aangebragt. Deze laatsten deden onophoudelijk godsdienstige gezangen en volksliederen hooren, van den oever af tot bij de Europesche schepen. Toen zij deze bereikt hadden, hieven zij eenen lofzang aan, ter eere van rono en ter viering van deszelss ramp en terugkomst. Naar eene zoo

{==293==} {>>pagina-aanduiding<<}
getrouw mogelijk vervaardigde overzetting, luidde dit lied als volgt:

1.Rono akua van Honai woonde in vroeger tijd, met zijne gemalin, te Keara-Kekua.

2.Kaiki rani ari oponna was de naam van de vrouw zijner liefde; eene steile rots was hunne woonstede.

3.Een man beklom den top der rots, en sprak tot rono's gemalin aldus:

4.O kaiki rani ari oponna, uw geliefde groet u! Gedoog, dat hij in uwe nabijheid vertoeve! Verwijder den anderen, en uw geliefde zal u steeds bijblijven.

5.Rono hoorde deze listige taal. In eenen aanval van woede doodde hij zijne vrouw.

6.Wanhopig over zijne wreedheid, droeg hij het lijk zijner gade in een moray (een praalgraf) en weende lang.

7.Hierna, van razende geestverbijstering bevangen, doorkruiste hij Owaihi, strijdende met ieder, dien hij ontmoette.

8.En het verbaasde volk zeide: Is rono dan krankzinnig geworden? En rono antwoordde: Ja, ik ben krankzinnig, wegens oponna en mijne groote liefde tot haar.

9.Hij stelde spelen in, tot een gedachtenisfeest van den dood zijner welbeminde, besteeg daarna eene driehoekige pirogue, en zeilde naar afgelegene eilanden.

10.Doch alvorens rono vertrok, profeteerde hij aldus: In volgende tijden zal ik wederkeeren, op een drijvend eiland, dat kokosboomen, zwijnen en honden dragen zal.

Gedurende dit gezang roeiden de Owaihische piroguen rondom de Britsche schepen. De Koning nogtans ging niet bij cook aan boord, maar noodigde hem daarentegen, door ligt verstaanbare teekens, met hem naar den oever te komen. De Kapitein volgde de uitnoodiging, en liet vervolgens met allen spoed eene groote tent opslaan, waarin hij zich nederzette, door zijne medegenomene manschap omgeven.
Onder diep stilzwijgen naderde de Koning, hing cook zijnen eigen' mantel om de schouders, dekte hem met zijn uit kostbare vederen zaamgesteld hoofdsieraad, gaf hem eenen waaijer in de hand, en breidde verscheidene mantels van groote waarde voor zijne voeten uit. Na hem traden de voornaamsten uit het gevolg des Konings den nieuwen God nader, en bragten hem hunne offeranden, die uit varkens, suikerriet, kokosnoten en ooft bestonden.

{==294==} {>>pagina-aanduiding<<}

De zamenkomst werd daarmede besloten, dat cook en tarii opu hunne namen met elkander verwisselden, een op de eilanden van Polynesië algemeen gebruikelijk, maar plegtig en veelbeteekenend vriendschapsblijk. De priesters boden insgelijks vele varkens en manden vol bananen, patatoes, moesgroenten en vruchten aan. Cook deed hiervoor aan ieder hunner tegengeschenken, geëvenredigd aan de waarde aan hetgeen men hem had doen aannemen.
De goede verstandhouding tusschen de inboorlingen en de Europeërs werd, gedurende den tijd dat deze laatsten op het eiland vertoefden, niet een enkel oogenblik gestoord; ofschoon de zeer aanmerkelijke hoeveelheid levensmiddelen, welke God rono en deszelfs medgezellen verbruikten, al de eilanders verbaasde, en zij begonnen te vreezen, dat daardoor in het einde op hun eiland een hongersnood zou kunnen ontstaan.
‘Onze gasten komen uit een land, waar zij ongetwijfeld langen tijd honger hebben moeten lijden,’ zeide Koning tarii opu tot zijne vertrouwelingen: ‘Blijven zij nog eenige manen bij ons, zoo zal het ook ons waarschijnlijk even zoo gaan; want hun eetlust overstijgt alle denkbeeld. Een hunner verzwelgt meer dan tien der onzen.’
Men kan zich dus ligt verbeelden, hoe blijde de Koning was, toen hij vernam, dat de vreemdelingen den 4 Februarij weder vertrekken wilden. Na dit berigt werden zijne vriendschapsbetuigingen gedurig hartelijker. Hij zond hun de eene boot na de andere vol levensmiddelen, opdat zij zich toch nog eens regt zat mogten eten, alvorens naar hun hongerland terug te keeren.
Doch nu deed zich een hinderpaal op, welken noch hij, noch de Engelschen voorzien hadden. De priesters wilden met alle geweld hunnen God rono in het land houden; en toen men hun verklaarde, dat hij niet blijven kon, verlangden zij, dat hij hun dan ten minste den Luitenant king zou achterlaten, dien zij voor zijnen zoon hielden. Toen ook dit verzoek hun afgeslagen werd, zagen zij met diepe smart hunne nieuwe Goden vertrekken, en voorspelden, dat hun zoo wel, als het land, weldra een groot ongeluk zoude overkomen, daar noch rono noch zijn zoon bij hen hadden willen blijven.
Zonderling genoeg, hunne profetie werd, in zekeren zin, maar al te spoedig vervuld. Eene hevige windvlaag teisterde een der Britsche schepen zoodanig, dat de reizigers,

{==295==} {>>pagina-aanduiding<<}
om het te herstellen, genoodzaakt waren, onverwijld naar Owaihi terug te keeren. Den 11 Februarij 1779 (dus eene week na hun vertrek) verschenen zij wederom ter reede van Keara-Kekua, en sloegen hunne tenten op niet verre van den moray, de begraafplaats, van oponna.
De gevoelens der inboorlingen schenen in geenen deele veranderd, en de Koning gedroeg zich jegens cook even vriendschappelijk als te voren. Doch naauwelijks waren twee dagen verloopen, of reeds had mistrouwen en koelheid de plaats der vroegere hartelijkheid en eerbied ingenomen. Men had de vreemdelingen van te nabij leeren kennen, en gezien, dat zij althans niet beter of vereerenswaardiger waren dan de eilanders.
Deze ontdekking wekte bij laatstgemelden de tot nog toe slechts door bijgeloovige vrees bedwongene neiging tot diefstal. Elk voorwerp van ijzer (hama i-i) kwam hun zoo begeerlijk voor, dat zij niets verzuimden om het zich toe te eigenen. Hierdoor ontstond reeds den 13den een vuistgevecht. De inboorlingen verweerden zich, en slechts cook's persoonlijke verschijning was in staat hen te bewegen om toe te geven. Niettemin hadden zij gelegenheid gehad te bemerken, dat hunne ligchaamskracht tegen die hunner gasten volkomen opgewassen was.
Ongelukkiglijk schoten kort daarna de matrozen van de Ontdekking op eenige dieven en kwetsten dezelve. Daags daarna werd een opperhoofd, paria geheeten, die de Britten met geschenken van allerlei aard overhoopt had, door hen mishandeld, omdat hij zich eenen spijker had willen toeëigenen. Zulk een gedrag wekte algemeen misnoegen. Woedend vielen de inboorlingen de Engelschen op het lijf, en dezen zouden hunne ondankbaarheid met hun leven hebben moeten boeten, zoo paria zelf niet voor hen gesproken en zijne vrienden weêrhouden had.
Het gebeurde, in plaats van de Britten voorzigtig te maken, had hen slechts nog meer vertoornd. Van hunnen kant werden de eilanders stouter, en namen alles weg, waarvan zij meester konden worden. Eindelijk bemerkte men, op zekeren morgen, dat er eene sloep gestolen was. Cook, van aard barsch, hard en opvliegend, daarenboven uiterst stijfhoofdig in een eenmaal genomen besluit, was onverstandig, men mag wel zeggen onregtvaardig genoeg, om met kanonskogels op twee vreedzaam over de reede varende piroguen

{==296==} {>>pagina-aanduiding<<}
te doen schieten. Hij wilde zich ook meester maken van den persoon des Konings en van de voornaamste Ariis (opperhoofden) en dezelve zoo lang in gijzeling houden, tot dat de sloep teruggegeven zou zijn.
De gevolgen van zulk een gedrag, waarvan het onberadene in het oog springt, waren gemakkelijk vooruit te zien. Hoe ligtgeloovig de Owaihiërs ook waren, moesten hun wel de oogen opengaan omtrent eenen God, die zoo weinig regtvaardig en liefderijk handelde. Rono cook was den meesten van nu af aan niets meer dan een ondankbaar en vermetel sterveling, die het voornemen scheen te koesteren om hen uit te roeijen of ongelukkig te maken.
Den 24 Februarij, ten 8 ure des morgens, stapte cook, na zijne bevelen gegeven te hebben, met negen soldaten en matrozen en een' officier, in eene boot, en landde te Kuawa Roa. Van hier begaf hij zich onverwijld naar de woning van den Vorst, die nog sliep, en wien hij beval hem te volgen. De zwakke Monarch bood geen' wederstand hoegenaamd. Integendeel deed hij zelfs zijne zonen halen, en leverde zich, met dezelve, aan den Kapitein over. Ook van de, in grooten getale toegesnelde, inwoners werd deze alsnog overal, uitwendig, met zekeren eerbied bejegend.
Reeds waren tarii opu's zonen ingescheept, toen deszelfs meestgeliefde gemalin kanona, radeloos en als buiten haarzelve, aan den oever verscheen, en hem bezwoer, de vreemdelingen niet te volgen. De toestroomende menigte werd intusschen gedurig grooter, en aanschouwde zwijgend dit voor haar onbegrijpelijk tooneel. Bleek en verslagen zat de oude Monarch op het strand, zonder dat hij durfde wagen eene beslissende partij te kiezen. Op eenmaal riep een der eilanders: ‘Oorlog! oorlog! De vreemde monsters hebben den strijd begonnen. Gisteren hebben zij een' onzer hoofden, die hun nimmer iets misdeed, in zijne pirogue gedood.’
Van alle kanten werden nu de wapens opgeheven. Men slingerde steenen tegen de Engelschen. Cook deed zijn volk zich in gelid scharen. Een wilde drong met zijne speer op hem in. De Kapitein kwam hem voor, en velde hem met een schot ter neder. Op het oogenblik gaf ook zijne manschap vuur. Dit had cook niet bevolen; hij wilde het integendeel beletten, maar zijn roepen werd niet gehoord, en even zoo min bereikte zijne stem de inboorlingen, welke hij tot bedaren poogde te brengen.

{==297==} {>>pagina-aanduiding<<}

Een pohoba of werppijl trof hem in den rug, eene speer boorde hem in het lijf; hij viel dood in het water. Aldus stierf de groote zeevaarder, die voor de wetenschappen reeds zoo veel gedaan en haar nog zulke gewigtige diensten had kunnen bewijzen.
Het bloedbad werd nu algemeen. De eilanders drongen op het schietgeweer der Europeanen in, met eene onversaagdheid en verbittering, welke men vroeger bij hen niet vermoed had. Vier soldaten sneuvelden; de overigen, benevens den officier, allen meer of minder zwaar gekwetst, bereikten niet dan met moeite hun schip. Cook's lijk en de lijken der vier soldaten moesten achtergelaten worden.
Een tweede gevecht werd bij den moray geleverd, waar de Britten hunne tent opgeslagen hadden; het eindigde niet vóór dat de dapperste krijgslieden der inlanders en eene menigte anderen gevallen waren. De vreemdelingen zagen zich genoodzaakt, het eiland te ontruimen, en naar hunne schepen de wijk te nemen.
Des anderen daags knoopten zij onderhandelingen aan, en vorderden, vóór alles, de uitlevering van het lijk huns bevelhebbers. Na eenigen tijd bragten twee priesters een stuk menschenvleesch, dat ongeveer acht pond mogt wegen, en zorgvuldig in een stuk doek gewikkeld was. Naar hunne verzekering was dit het eenige nog voorhanden zijnde overblijfsel van het ligchaam des Goddelijken rono's, wiens vleesch, naar landsgebruik, verbrand, en wiens beenderen onder de verschillende opperhoofden verdeeld waren.
Naar alle waarschijnlijkheid hadden de priesters meer eerbieds voor den door henzelven verhevenen God rono cook, dan de overige inwoners. Zelfs blijft het, in elk opzigt, iets, waarover men zich verwonderen moet, dat deze laatsten gewaagd hebben, het bloed des beroemden Europeërs, door hunne priesters tot een' God verheven, te vergieten, en aan wien, nog heden ten dage, onder den meermalen vermelden naam, op Owaihi eene bijzondere eerdienst gewijd is.





Den Heere Redacteur der Vaderlandsche Letteroefeningen.

Wel Ed. Heer!

Vroeger reeds, gelijk bekend is, was borger's klaag-
{==298==} {>>pagina-aanduiding<<}
zang aan den Rijn in vijf verschillende talen overgebragt, en mij althans was het wel nimmer in den zin gekomen, die vertalingen met nog eene andere te vermeerderen; doch dezer dagen las ik in een der nommers van UEds. geacht Tijdschrift nog weder eene Latijnsche, zeer kunstige en getrouwe vertaling van genoemden klaagzang in Alcaïsche voetmaat, door den Weleerw. zeer gel. Heer reudler, Predikant te Woerden; en nu kwam de gedachte bij mij op, om dit heerlijke gedicht ook eens in de schoonste en dichterlijkste aller talen over te brengen: en zie hier dan de aanleiding tot deze Grieksche vertolking, voor welke ik insgelijks eene plaats in UEds. Tijdschrift verzoek.
Waarom ik, even als de Hoogleeraar p. hofman peerlkamp, in deszelfs schoone Latijnsche navolging van dezen zang, het metrum elegiacum verkoos, zal ik wel niet behoeven te zeggen; en of ik getrouwheid van vertaling met de welluidendheid der Grieksche Muze heb weten te vereenigen, mogen deskundigen beslissen.
Ik noem mij,
Wel Ed. Heer!
UEds. dienstw. Dienaar, m. van den brandeler, Med. Doctor.
Dordrecht, 5 Feb. 1838.

	Πρὸς τὸν Ρῆνον.
Λαίλαπος οὖν Βορέης ἀναπαύεται ἠδὲ χαλὰζης, 
Ρῆνόν τ᾽ἐν δέσμοις οὐκ ἔτι ρῖγος ἔχει. 
Ὄχθας δ᾽ἀρχαίας τὰ μὲν ὕδατα καλὰ ποτίζει, 
ψὰμμοις ἐν δ᾽ἔθασιν κύματα μακρὰ ῥέει. 
Πὰρ δ᾽ὄχθαις παίζουσιν ὁμῶς νέοι ἠδὲ σέβουσιν 
Εὐρώπης ποταμῶν αὐτὸν ἄνακτα μέγαν, 
Ἄλπεων ὃς κορυϕῆς καταβὰς ποτε χείλεα λείχει, 
Ἄλλοτε δ᾽ὀργισθεὶς καρτερὰ χώματ᾽ ἄγει, 
Καὶ γαίης βασιλεῦσιν ἐχέϕροσι δὰσματα ποιῶν, 
Πείρατα κοιρανίης ἡγεμονεῦσι τιθεῖ. - 
Ἔῤῥεε καί ποτ᾽ ἐμοῦ γ᾽αὐτῷ πὰρα νήνεμος αἰών, 
Πὰλλε δ᾽ἐμοί κραδίη τῶν ἀπόλαυον ἐγώ. 
Ο᾽ίκησις μικρὴ, πολυκάρπου πλέθρον ἀρούρης, 
Οἷς ἔνι πιστὸς ἔρως, ἦν παράδεισος ἐμοί. 
Δένδρων ἐν σκιαροῖς ἤτ᾽ ἄστρων ἤτε σελήνης 
Ἥμην ἐν σέλαϊ καὶ σὺν ἐμοί γαμέτις. 

{==299==} {>>pagina-aanduiding<<}

Ἀΐδιός ῥα βίος τότ᾽ ἔην, Θεὸς ἦν ὀαριστὺς, 
Εἴχομεν ἠδὲ χάριν τῶν ἀγαθῶν Γενέτῃ. - 
Ῥηϊδίως κομέων κεϕαλῆς ϕρὰζοιμ᾽ ἂν ἄριθμον, 
Δάκρυα καὶ κλαυθμῶν πλῆθος ἐρεῖ τίς ἐμοῦ; 
Ῥῆνος πρὸς πηγὰς ἀναβήσεται οἴδμασι θύων, 
Πρὶν γ᾽ἐπιλήσεσθαι δεινοτάτης με τύχης᾽ 
Εἵλετο γὰρ θάνατος δὶς ἀϕείλετό μου παράκοιτιν, 
Ἤριπε δ᾽ὲκ κεϕαλῆς δὶς τότ᾽ ἐμοί στέϕανος. 
Εἶχέ με πάντα βίον Θείου σέβας, ἔν τε κακοῖσιν, 
Ὄϕρ᾽ ἃν ἐγὼ πνείω, κάρτος ἔτ᾽ ἐστι Θεός. 
Οὐ γὰρ ἕκων οὗτος τείρει βροτὸν, ἀλλά τοι ἔμπης 
Διπλοῦν τοῦτο κακὸν δυσμαρές ἐστι ϕέρειν. - 
Ἔστιν ἐνὶ προχοαῖς Ρήνου πόντῳ ἔπι κώμη, 
Μίσγεται ᾗ ποτάμου καὶ πελάγους ὁ ῥόος· 
Ἔνθα πολύκλαυστος ψάμμοις ἔνι θάπτετο λείη, 
Τὴν ἀπαραιτήτως ἥρπασέ μου θάνατος. 
Δάκρυα Ρῆνε τεοῖς ποθέω σὺν κύμασι μίσγειν, 
Ἁλμυρὰ γοῦν κόλποις ρεῖθρα τεοῖσι δέχου. 
Δάκρυα γὰρ λείβειν οὔπως ἔτλησεν ἀοιδὸς 
Μνήματα τῆς ἐρατῆς εἰς στονόεντ᾽ ἀλόχου. 
Ἄγγελος ἔρχεό μοι, πύματον τ᾽ἐς δῶμα καμούσης 
Ἔννεπε τοὺς κλαυθμοὺς καὶ πόθον ἔννεπ᾽ ἐμοῦ. - 
Καὶ βρέϕος ἀσπάζου, τοῦ λείψανα σύλλαβε γαῖα, 
Πρὶν θανέειν ταύτην, ἥ τέκε, καί με λιπεῖν. 
Τύμβου δ᾽ἐξελόμην, μήτηρ ὅτε κάτθανε, κούρην, 
Ἄμϕω τ᾽ἐν μεγάλῳ σώματ᾽ ἔκλεισα σόρῳ. 
Καὶ κούρην μαζοῖς πρόσαγον τῶν οὐ χατέουσαν, 
Δῶμα μόνον τ᾽ἐδίδων οἷς ἀνέδησε Θεός. - 
Εἴποι τις γαῖαν μακάρων ἕδος ἢ παράδεισον, 
Ὠ διὰ πάντα βίον προσγελάσειε τύχη· 
οὐκ ἄψοῤῥον ἐγὼ ταύτην κ᾽ἐθέλοιμι νέεσθαι, 
Τὴν καμάτοισι δαμεὶς ποῦς ἐτέλεσσεν, ὁδόν. 
Πλείονας ἢ τριάκοντ᾽ ἐβίων καὶ πέντ᾽ ἐνιαύτους· 
Ἠμαρ ἀπερχόμενον κέρδος ἕκαστον ἐμοί. 
Ῥεῖ χρόνος αἰὲν ἄγων ὀρεσιδρόμον ἠΰτε ῥεῖθρον, 
Φρόντισι καὶ κλαυθμοῖς, εὖγε, τὸ τέρμα ϕέρων. 
Λείψανα τῶν ἐρατῶν κούϕως ἐμὰ μνῆμα πίεζε, 
Ὄστεά μου καὶ ὁμῶς ἔγγυθι κεῦθε ϕίλων. 






{==300==} {>>pagina-aanduiding<<}

Oogen, ooren, mond en neus.

Door F.C.D. Bauer (*).

Dat de zaken, welke zich aan ons voordoen, bij eene oppervlakkige beschouwing, meestal anders ingezien en beoordeeld worden, dan zij wezenlijk zijn, is eene waarheid, welke door de dagelijksche ondervinding gestaafd wordt. Dit is dan ook het geval met de aan ons min of meer vreemde beroepen of werkzaamheden, welke wij zien uitoefenen. Zoo lang wij het hier bij eene oppervlakkige beschouwing laten berusten en tot geene ondervinding komen, beoordeelen wij ze meest altijd onjuist, en stellen ze ons niet zelden gemakkelijker of ligter te volbrengen voor, dan zij wezenlijk zijn. Bij eigene ondervinding kan ik daarvan een tweetal voorbeelden bijbrengen; het eene betrekkelijk tot ligchamelijken, het andere tot verstandelijken arbeid. Het eerste dagteekent van eenige jaren herwaarts; het andere van weinig tijds vóór dezen dag. Het zij mij vergund, ze beiden te vermelden.
Eenige jaren geleden was er in mijn oog geen beroep, dat mindere moeijelijkheid of bezwaar inhad, dan dat van den krijgsman zonder rang, in steden gehuisvest, waar rondom alles in rust is. Hem op zijnen wachtpost daar heen en weder ziende wandelen, scheen hij mij toe, naauwelijks eenige bijzondere aandacht te verdienen, en eene werkzaamheid uit te oefenen, die wel tot de minst bezwaarlijke in de maatschappij kon gerekend worden. Bij eigene ervaring leerde ik het anders. - Burgerpligt roept mij, om mij onder de gewapende burgerschaar dezer stad te rangschikken. Ik voldoe aan die roeping, en kom daardoor in het geval van de zoo even gemelde werkzaamheid van soldaat uit te oefenen. De wacht wordt betrokken, en ik behoor tot de wachthebbende manschap. Het wordt nacht, - een stormachtige, gure Decembernacht. Het uur slaat, dat ik een' wachtpost moet

{==301==} {>>pagina-aanduiding<<}
gaan vervullen. Ik verlaat den gezelligen kring van het warme wachtvertrek, en begeef mij naar mijnen post op weg. Reeds bij de eerste schreden in de opene lucht wordt alle mij omringende warmtestof van mij weggevaagd, en het gaan door den woesten, guren storm mij belemmerd; doch mijne krachten overwinnen evenwel zijn geweld. Het is pikdonker. Mijn weg gaat langs een naauw en onverlicht gedeelte van dezer stads wallen. Ik kan niets rondom mij onderscheiden. De grond is van slagregens doorweekt, en, terwijl de storm met verdubbeld geweld zijne aanvallen op mij vernieuwt, missen mijne voeten dikwijls een vast steunpunt, en dreig ik meer dan eens het evenwigt te verliezen. Ik zegepraal nogtans steeds over al die moeijelijkheden en al dat woest geweld. Ik kom eindelijk langs een glibberig, afhellend vlak op mijnen post. Ik neem mijn' intrek in het enge en toch voor de buitenlucht toegankelijke houten huisje, voor den schildwacht bestemd. De storm loeit, de regen klettert; ik sta beweegloos op mijn' post, blootgesteld aan dezen woesten, kouden nacht. De tijd begint al langzamer en langzamer voort te kruipen. Ter zijde van mij, maar geheel in het duister gehuld, ligt de stad. Daar trotséren honderden bij honderden op warme legersteden al de onguurheid van dezen nacht, en genieten een' verkwikkenden slaap. Ik kan en mag geen oog luiken. De storm jaagt de afgemetene torenklokstoonen naar mij toe; maar hunne tusschenpoozen worden voor mij hoe langer hoe grooter, en zij schijnen gedurig van zwaarder en zwaarder ketens te moeten worden losgemaakt, alvorens tot mij overgezweept te worden. Een uur is dan toch eindelijk verloopen; het is langer dan een dag, en nu moet er nog meer dan zulk een uur pal gestaan worden. De beenen beginnen het gevolg der inspanning te gevoelen en neigen tot rust. Een vriendelijke voorganger heeft mij een' lederen draagband overhandigd, als een middel, om hun die rust te gunnen. Ik bevestig dien, buig mijne vermoeide beenen; maar
naauwelijks heeft de zwevende zetel den last des ligchaams ontvangen, of hij bezwijkt onder denzelven, en - het gevolg is gemakkelijk te berekenen! - Ik zal den lezer de beschrijving van mijnen toestand gedurende het mij schier eindeloos toeschijnende tweede wachtuur besparen, en alleen nog aanmerken, dat ik, sedert, de dienst van den schildwacht op zijnen post geenszins meer

{==302==} {>>pagina-aanduiding<<}
beschouw als te behooren tot die, welke zoo gemakkelijk te vervullen zijn.
Ik heb het tweede voorbeeld mede te deelen. Het is van een' geheel anderen aard. Zoo geringe gedachten, als ik vroeger had, van de boven bedoelde werkzaamheid van den soldaat, zoo hooge gedachten had ik steeds, en heb ik nog, van die des redenaars. Ik voel mij niet in staat, om te schetsen, hoe ik menigmalen, nedergezeten te midden eener aandachtige schaar van toehoorders eens bekwamen en begaafden redenaars, niets zag en hoorde dan hem, als aan hem geboeid was, ieder woord, van hem uitgaande, als een' kostbaren schat opving, steeds beangst, dat er een eenig voor mij zou verloren gaan; hoe menigmalen dan mijn geest als van de aarde en van mijn ligchaam losgemaakt werd en een verhevener standpunt scheen aan te nemen; hoe menige lichtstraal er in mij opging; hoe sterk ik menigmalen geroerd werd, en mijne diep getroffene ziel mijnen adem als terughield en tranen in mijne oogen drong. Als dan evenwel het uur, door den redenaar ingenomen, voor mij als geen tijdsverloop, was voorbijgesneld, en ik, nadat hij geëindigd had, nog geheel vervuld was van hetgeen ik hoorde, - dan, hoe meer hetgeen hij voordroeg als uit mijne ziel geput, en mijn verstand met het zijne als vereenzelvigd scheen, was het mij toch altijd, alsof ik, mijne vermogens inspannende, ook wel iets zou kunnen voortbrengen, wat eene redevoering mogt genoemd worden. Doch de proefneming heeft mij ook hier getoond, dat het inderdaad geheel anders is, dan bij eene oppervlakkige beschouwing. Door deze vervoerd, zet ik mij onlangs neder, om dusdanig opstel te vervaardigen. De pen is behoorlijk in mijne hand, om de gedachten, welke zich in mijn hoofd zullen verzamelen, snel in letterschrift over te brengen. Zij is met hare punt naar het papier gekeerd, en wacht slechts op den noodigen aandrang, om los en vlug over hetzelve heen te glijden en mijne gedachten voor het oog zigtbaar te maken. Maar - die aandrang komt niet. Het duurt en duurt als voort; de hand blijft onbewegelijk, en mijne
oogen beginnen, door het aanstaren van het helder wit des papiers, vermoeid te worden. Ik verander van rigting. De pen wordt achter het oor gestoken. Ik plaats mijne beide armen halverwege overeind op tafel, en laat zachtkens het hoofd op mijne beide handen zakken. Maar, niettegenstaande die aangename rust, blijft

{==303==} {>>pagina-aanduiding<<}
dit toch geheel ledig van gedachten. Wat nu gedaan? Ik verhef het hoofd weder, geef mijnen oogen, door wrijving, nieuwe veerkracht, leg den vinger aan den neus, breng den regter arm weder halverwege op tafel, overdek met de hand mijnen mond, of ook de gedachten daaruit ontsnappen mogten... Maar alles te vergeefs; de gedachten zijn en blijven weg. Moedeloos laat ik nu het hoofd achterover zakken, en het duurt niet lang, of ik ben in een' diepen slaap gezonken. Hoe lang die slaap geduurd heeft, weet ik zelf niet; maar dit weet ik, dat ik, uit denzelven ontwakende, en mij bezinnende, wat ik onmiddellijk vóór denzelven had voorgenomen, hoogst verdrietig werd, en geheel afzag van het plan, om eene redevoering te maken. Evenwel, hetgeen ik gedaan had, was mij van achteren toch niet geheel onnut. Het bragt wel, zoo min na mijn ontwaken als te voren, eene redevoering te weeg, maar toch hetgeen men niet ongewoon is, in letterkundige kringen, met den naam van bijdrage te bestempelen. Herdenkende namelijk, hoe, bij mijne pogingen om gedachten te verzamelen, oogen, ooren, mond en neus beurtelings waren aangeraakt, kwam het mij voor, dat de opmerkingen, welke omtrent deze deelen van ons aangezigt te maken zijn, wel stof zouden kunnen opleveren tot een opstelletje; en op deze wijze werd dan de volgende bijdrage geboren.
Om de opmerkingen, welke ik bedoel, in eene min of meer geregelde orde voor te dragen, zullen wij eerst voorstellen die, welke tot de oogen, dan die, welke tot de zintuigen des gehoors, vervolgens die, welke tot den mond betrekking hebben, om eindelijk met die betrekkelijk den neus, als eenigzins het middelpunt van de drie, te besluiten.
Wij beginnen dan, in onze opmerkingen, met de oogen. Hetzij wij ze omhoog heffen, en ze over het uitspansel boven onze hoofden laten weiden, - des daags, om het prachtig azuur, waarin de heerlijke zon haren majestueuzen togt volbrengt, en de wolken, in trotsche gestalten of zachte, liefelijke gedaanten, zich vertoonen, - des nachts, om de tallooze luisterrijke hemelbollen, die in het onmetelijk ruim zweven, te aanschouwen; hetzij wij ze over het aardrijk rondom ons laten gaan, om deszelfs onuitsprekelijken rijkdom van voorwerpen, in een algezigt of in bijzonderheden, waar te nemen; hetzij ze ons eenige andere, door ons gewilde of ook onwillekeurige, dienst bewijzen: altijd zullen

{==304==} {>>pagina-aanduiding<<}
en moeten wij ze houden voor een onwaardeerbaar bezit. Doch letten wij eens, hoe ze ook tot schade kunnen zijn, in hunne begeerten en in hunnen onwil.
Hunne begeerten: deze zijn inderdaad oneindig. Ik zal niet ondernemen, aan eene opsomming daarvan te beginnen. Doch ze zijn onder den naam van goede en kwade begeerten zamen te trekken. Van de kwade, die tot schade zijn, wil ik thans spreken. - Is het niet, alsof de oogen al het goede en heerlijke, dat rondom hen verspreid ligt en zich als 't ware aan hen opdringt, soms voorbijzien, en alleen lust hebben in hetgeen min of meer vreemd of onbekend is; in hetgeen verre of in de toekomst ligt? Plaatst het stille huiselijk geluk in de nabijheid. Schetst de eerwaardigheid van den huisvader of de huismoeder, die hunnen pligt getrouw volbrengen. Stelt in het aangenaamste licht de ouders, die al hunne vermogens inspannen, om het geluk van hun kroost, door leer en voorbeeld, te bevorderen. Hangt het bekoorlijkste tafereel op van de weldaden, de voorregten, de zegeningen, die dag aan dag genoten worden. Laat de natuur zich in al haren luister, in al hare heerlijkheid ten toon spreiden. Alles te vergeefs. De oogen verkiezen het voorbij te zien. Hunne begeerlijkheid strekt zich naar iets anders uit. Zij willen zien, wat niet in de nabijheid is, wat buiten den kring ligt, waarin de mensch zich beweegt, wat buiten het gezigt is; ja, geen acht slaande op het tegenwoordige, dat alleen gezien kan worden, willen zij aanhoudend alleen in de toekomst doordringen, die niet gezien kan worden. In plaats van eenen liefelijken huiselijken kring, verkiezen de oogen soms gedurig het gewoel der wereld en het wanstaltige in dezelve te aanschouwen, en dag aan dag drijven zij den mensch daartoe uit zijne woning en van de plaats, waar hij zich, volgens pligt en bestemming, zou behooren te bevinden. Een voorbeeld. Die huisvader daar, welken het gegeven werd om eene gelukkige gade en een gelukkig kroost rondom zich verzameld te zien, wordt zoo verleid, om gestadig woeste, luidruchtige gezelschapskringen, de plaatsen, waar de kansen van een heilloos spel gewaagd worden, ja de
holen der ontucht zelfs te gaan opzoeken. Men zou zoo geheele rijen voor de verbeelding kunnen plaatsen, van huismoeders zoo wel als huisvaders, van ouderdom zoo wel als jeugd, die, op deze of op eene andere wijze, door de kwade begeerlijkheid der oogen gedreven

{==305==} {>>pagina-aanduiding<<}
worden, om zich van het nabijzijnd geluk te verwijderen en het ongeluk te gemoet te gaan.
Iets anders, den onwil der oogen betreffende. Plaatst de onschatbare waarde van zelfkennis, van zelfverbetering, van zelfvolmaking voor het gezigt. Laat de welsprekendste zedemeester al zijne krachten inspannen, om den mensch te overtuigen, dat hij, het beeld daarvan vertoonende, uitermate gelukkig zal worden geroemd; laat hij het hart tot smeltens toe roeren. Alles te vergeefs. Terwijl het beeld van verkeerdheden en gebreken daar voor het gezigt verschijnt, willen de oogen het niet zien, maar wenden er zich met verwonderlijke vaardigheid van af, vestigen zich op de wezenlijke of denkbeeldige gebreken van anderen; en waarom, meent ge? Omdat zij door menschenliefde bezield worden, en eigen geluk aan dat van anderen opofferen? Neen, waarlijk, niets minder dan dit; maar uit louteren onwil, omdat zij het nu eenmaal zoo verkiezen. Dit niet alleen. Somwijlen wordt het hun lust, om eigene gebreken, die zich toch tegen wil en dank aan hen vertoonen, zoo veel mogelijk te verkleinen of zelfs in een fraai licht te plaatsen, en in allen gevalle zoo spoedig mogelijk achterwaarts te zenden; en daarentegen die van anderen vurig na te sporen, zoo veel maar mogelijk te vergrooten, in het allerongunstigste licht te stellen, zorgvuldig in den zin der gedachten te bewaren, om ze, waar en wanneer het maar kan, voor het gezigt der geheele wereld te plaatsen. Ja het gebeurt, dat het oog geheel en al verkeerd wordt. Het sluit zich wanneer het moest geopend zijn, en opent zich wanneer het moest gesloten zijn. In den aanvang schaamt het zich nog wel eens over zijne verkeerdheid; maar eindelijk wordt het oog geheel en al schaamteloos. En wanneer dan aan de oogen gedurende een geheel leven geworden is, wat zij begeeren, is het einde dikwijls, dat zij het verwenschen en anders zouden willen zien, als de tijd daar is om zich voor altijd te sluiten.
Wij komen tot onze opmerkingen omtrent de zintuigen des gehoors. Zullen wij de groote diensten, welke zij ons bewijzen, schetsen? Waar zouden wij beginnen, waar eindigen? Zullen wij de aandacht vestigen op de maatschappijen der menschen in hare orde en zamenhang; op de genietingen, de genoegens der gezellige verkeering? Zullen wij stilstaan daar, waar zang- en toonkunst haar heerlijk vermogen uitoefenen? Of zullen wij ons de plaatsen vertegenwoordigen, waar de

{==306==} {>>pagina-aanduiding<<}
wetenschappen hare stem laten hooren, of waar de geregtigheid bepleit wordt, of waar de hemelsche wijsheid wordt verkondigd? Overal zal zich zulk een rijkdom van dienstbetoon aan ons voordoen, dat wij de zintuigen des gehoors mede onder het onschatbaarste bezit zullen rangschikken. Maar ook hier is een schadelijk bestaan op te merken. Hebben de oogen hunne kwade begeerlijkheid en hunnen onwil, de ooren hebben mede hunne verkeerdheden en ook hunnen onwil. Het kan zijn, dat zij lust hebben, niet om hetgeen goed is en wél luidt, wat het verstand verlicht en het hart veredelt, te hooren; maar hetgeen kwaad is, wanklank is, het hoofd verwart en het hart verpest. Het kan zijn, dat hunne neiging uitgaat naar de plaatsen, waar het onverstand zich laat hooren, waar de ongeregtigheid, waar de zedeloosheid hare stem verheffen. Het kan zijn, dat zij geheel afkeerig worden van het goede te hooren, en alleen lust hebben om het kwade te vernemen. Het kan zijn, dat het hun ondragelijk wordt, het goede ook van anderen te vernemen, en alleen het kwade van dezelve hun behaagt. Ja het kan zijn, dat het kwade van en voor den evennaasten hun zoo uitermate behagelijk wordt, dat zij het, eigenwillig, meer en meer vergroot opvangen. En, alsof dit nog niet genoeg ware, het kan zijn, dat zij zich door oorblazers laten dienen, om kwaad, dat niet aanwezig is, of het goede zelfs als kwaad over te brengen. En het lust hun dan daarbij, om eene zamenzwering met den mond aan te gaan, om het goede zorgvuldig te verzwijgen, het kwade daarentegen vaardig bekend te maken; terwijl de oogen zich in zoodanige gesteldheid mede niet laten wachten om bijstand te verleenen, maar het kwade gretig opzoeken, en, het vindende, zich verheugen, als over de ontdekking van eenen kostbaren schat.
De onwil der ooren is niet minder opmerkelijk. Als de mensch, door hunne verkeerdheid beheerscht, ook al gebragt wordt, waar het goede en heilaanbrengende zijne stem verheft, weigeren de ooren halsstarrig hunne dienst. Laat dan de wijsheid zich in hare schoonste en krachtigste taal doen hooren; laat zij verkondigen, wat het geluk, het heil van den mensch bevordert, wat zijne rampzaligheid bewerkt, - de ooren hooren het alsof zij het niet hooren; zij verkiezen het niet in den zin der gedachten over te brengen. Laat de stem des gewetens zich op de verschrikkelijkste wijze ver-
{==307==} {>>pagina-aanduiding<<}
heffen en den boezem prangen, zoodat het dezen in Gods wijduitgestrekte schepping zelfs te benaauwd wordt, - de ooren laten zich niet bewegen, maar willen onverzettelijk naar de stem der dwaasheid blijven luisteren.
Wij gaan over tot den mond. Wij behoeven er slechts aan te denken, hoe wij door dezen ademen, de onvermijdelijke behoeften voor hetgeen ons het dierbaarste is, ons leven, ontvangen, en het heerlijkste onzer vermogens, ons spraakvermogen, uitoefenen, om terstond al het gewigt en volstrekt onmisbare van deszelfs bezit te beseffen. Wij zullen er dan ook niet bij stilstaan, maar opmerken, hoe het kan wezen, alsof de mond, wegens deze zijne volstrekte onmisbaarheid, er behagen in schept, om daarentegen ook als een ergerlijk despoot te heerschen. Weten wij het niet, 1. dat hij den ganschen mensch kan beheerschen, zoodat deze dag aan dag, in den letterlijken zin, niets anders doet dan om en voor den mond, en er gezondheid, ja leven zelfs aan opoffert? - 2. dat hij een onverzadelijke gulzigaard kan zijn, en dit met wreede onverzettelijkheid blijft, schoon maag, oogen en neus gestadig jammerklagten tegen hem aanheffen, en hem verkondigen, dat hij, dus voortgaande met hen te kwellen en te pijnigen, zichzelven in het verderf stort? - 3. dat hij een ontembare kwaadspreker en lasteraar kan zijn? dat hij..... Doch laat er ons van afzien, om zijne tirannij in de bijzonderheden na te gaan, en alleen opmerken, wat hij doet, als hij zoo, het gansche leven lang, geregeerd heeft, en er niets meer overschiet, om aan zijne heerschappij te onderwerpen. Prijst hij dan zijn geluk? Verre vandaar! Hij beweegt zich; maar het is de loomste en alleronbehagelijkste zijner bewegingen, en, terwijl de uitgeputte, krachtelooze mensch nog met moeite door hem ademt, haakt deze niet zeiden naar het ontzettende, maar toch nog verdragelijker schijnende oogenblik, dat hij zich voor altijd sluit.
Dan, wij zouden, dus voortgaande, ligtelijk in eenen, door mij niet bedoelden, hoog ernstigen toon vervallen. Het wordt daarom tijd, dat wij ons tot den neus wenden, en onze opmerkingen daaromtrent mededeelen. Het genot, dat hij ons verschaft, behoeft bijna niet vermeld te worden. Hij is de medehelper van den mond in de, den mensch tot het leven onontbeerlijke, ademhaling; hij is de waarschuwer in hetgeen den mensch onaangenaam en schadelijk kan zijn, en hij schenkt den mensch velerlei genietingen op menigerlei

{==308==} {>>pagina-aanduiding<<}
wijze. Hebben wij bij de zintuigen des gezigts, bij die des gehoors en bij den mond schadelijke, ja verderfelijke zijden waargenomen, aan den neus zijn schier geene verwijten te doen; hij heeft nog goede eigenschappen, die wij niet opnoemden; en nogtans kan de mensch goedvinden, om juist den neus te miskennen en te mishandelen, en hem te doen lijden voor hetgeen andere zintuigen of vermogens misdoen.
Let eens, bid ik u, op de miskenning en verongelijking! Wat heeft toch wel minder schuld aan de hinderlijke en dikwijls ergerlijke vertooning van ingebeeld verstand en doorzigt, dan de neus? En evenwel, hoe noemt men ze? Neuswijsheid. Wat doet er minder toe, dan de neus, als iemand de onaangename of ongelukkige gevolgen van onvoorzigtigheid of verkeerde nieuwsgierigheid ondervindt? En evenwel, wat zegt men tot hem? Wat doet ge er met den neus bij? Iemand zal op het punt staan van een verwacht geluk deelachtig te worden. Een ander komt en ontrukt het hem. Wat kan minder de hebzucht van den geweldenaar stuiten, dan de neus van den lijder? En evenwel, wat zegt hij? Ik heb het hem voor den neus weggenomen. - Men krijgt bij den neus; men boort door den neus; men geeft een' langen neus; men steekt den neus overal in; men..... Doch laat er ons van afzien, om op te sommen, in hoe vele andere gevallen de weldadige neus miskend en verongelijkt wordt.
Dan, hij wordt ook mishandeld. Er zijn er, die er vermaak in scheppen, om den goeden neus dag aan dag inwendig onmatig op te vullen. En ofschoon hij in den beginne getrouwelijk zijne terugstootende kracht uitoefent, het baat niet; men houdt niet op met hem te beoorlogen; zijne krachten begeven hem, en het komt zoo ver, dat hij zijne dienst als hulp-ademschepper niet meer of niet dan hoogst gebrekkig verrigten kan, en zelfs het edel spraakvermogen er onaangenaam door belemmerd wordt. Er zijn er, en dezen zou men wreedaards kunnen noemen, die er vermaak in scheppen, om den armen neus, van uit de maag, dagelijks, ja soms dag en nacht te bestoken, zóó te bestoken, dat hij vuurrood, ja geheel gloeijend en dus erg gepijnigd wordt. De mond is hier de misdadiger, en de neus moet de schande dragen; want, door het aangehaald en andersoortig wreedaardig bedrijf, wordt de neus eindelijk met schandelijke teekenen gebrandmerkt; waarbij dan nog, tot overmaat van ongeluk, komt, dat het hem niet gegeven is, zich voor het oog

{==309==} {>>pagina-aanduiding<<}
der wereld te kunnen verbergen, maar dat hij aanhoudend op het gelaat als een voorgebergte moet blijven vooruitsteken. En, niettegenstaande dit alles, blijft de neus altijd lijdzaam, en ook nog behulpzaam, tot in den ouderdom toe. Al wordt hij nog zoo miskend en mishandeld, weigert hij toch de laatste dienst niet, welke hij bewijzen kan. Als de oogen verzwakt zijn, en, zonder gewapend te wezen, de noodzakelijke dienst niet meer kunnen betoonen, onttrekt zich de neus toch niet, om den last van het oogwapen te dragen, maar voegt er zich geduldig onder, en torscht dien zoo dikwijls en zoo lang als het maar immer gevorderd wordt. Voeg hierbij, dat de neus, niettegenstaande al zijne verdiensten, lijdzaamheid en hulpvaardigheid, door niet ééne spreekwijs schier verheerlijkt wordt. Men spreekt van Engelachtige oogen, van fijne ooren, van een' rozenmond; maar aan den neus wordt geen eertitel gegeven. En als hij in het eenigste, waarin hij misdoen kan, misdoet, hoe is de wereld dan niet in rep en roer, om hare verfoeijenis uit te spreken! Als de dikwijls miskende en mishandelde, de bestendig stil lijdzame neus zich soms optrekt, laat zich dan niet algemeen de kreet tegen hoogmoed, schimp en hoon hooren, en vergeet men niet eerder de ergste vergrijpen van andere zintuigen, dan dit ééne van den neus?

Zietdaar het lot, te vaak de onnoozelheid beschoren!

Aan het einde dezer bijdrage gekomen, gevoel ik, dat er een slot aan behoort. Dit zij: dat er, naar mijn inzien, geene reden is, om zoo omtrent den neus te werk te gaan, maar daarentegen alle gevaar, dat de veelvermogende zintuigen des gezigts en des gehoors, zoo wel als de rijkbegiftigde mond, eene verkeerde, schadelijke, verderfelijke rol spelen; dat het dus van het uiterste belang is, over hen aanhoudend zorgvuldig de wacht te houden; en dat, wanneer dit geschiedt met al den ernst, welke te wenschen is, de goede neus, voor alle mishandeling gevrijwaard, zich aan geen vergrijp zal schuldig maken, maar, waar en zoo lang het zijn kan, standvastig mede tot een' getrouwen schildwacht zal verstrekken.


{==310==} {>>pagina-aanduiding<<}

Mozart's wijze van componeren door hemzelven toegelicht.

Niet ligt zal men eene van mozart's Opera's hooren, zonder dat men tevens den wensch koestert, de hoofdstoffen te leeren kennen, uit welker strijd zulke meesterstukken ontstaan zijn.
In eenen, gedurende den herfst van 1790 geschreven' brief, aan den Baron V., laat, op deszelfs verzoek, mozart zelf zich hierover uit, en veroorlooft ons dus, eenen blik in zijn binnenste te slaan, en als 't ware in de diepte van zijn gemoed af te dalen.
‘En nu (zegt hij in dit niet zeer bekende schrijven) kom ik tot het allermoeijelijkste punt in uwen brief; een punt, dat ik liever geheel had willen voorbijgaan, omdat de pen mij tot zoo iets niet regt te wille is. Ik zal het evenwel beproeven, al vondt gij daarin ook slechts stof tot lagchen. Gij vraagt: hoe mijne wijze van doen is, bij het schrijven en uitwerken van groote en regt doorslaande dingen. Nu kan ik hierover, in waarheid, niet meer zeggen dan dit, want ik weet het zelf niet en kan het niet beter uitleggen.
Wanneer ik eens geheel vrij en regt opgeruimd ben, bij voorbeeld op reis in het rijtuig, of onder eene wandeling na een goed middagmaal, ook wel 's nachts, wanneer ik niet slapen kan, dan zijn mijne gedachten het best en stroomen mij toe; van waar en hoe, dat weet ik niet, en kan er ook niets toe doen. Die nu, welke mij bevallen, houd ik in het hoofd, en neurie ze ook wel half luid voor mij heen, ten minste zoo als anderen mij wel gezegd hebben. Houd ik nu iets vast, zoo valt mij weldra het een na het ander in, waarbij zulk een brok te gebruiken zou zijn, om er eene pastei uit te kneden, naar het contrapunt en den klank der onderscheidene instrumenten. - Dit verhit mij nu de ziel, te weten wanneer ik niet gestoord worde; zoo wordt het gedurig grooter, en ik breid het gedurig wijder en helderder uit, en het ding komt mij waarlijk, binnen korten tijd, in het hoofd tot stand, zelfs wanneer het lang is, zoodat ik het daarna met éénen blik, als een fraai schilderstuk of een welgevormd mensch, in mijnen geest overzie, en het in de verbeelding hoore, niet achter elkander, zoo als het nader-
{==311==} {>>pagina-aanduiding<<}
hand komen moet, maar alles op ééns en te gelijk. Dat is dan eene regte smulpartij!
Al dit vinden en maken gebeurt bij mij als in eenen schoonen, levendigen droom. Maar het hooren er van, zoo alles in ééns, is nog het beste. Wat nu op deze wijze tot stand gekomen is, vergeet ik niet ligt weder; en dat is misschien de beste gaaf, welke de goede God mij geschonken heeft. Wanneer ik naderhand aan het schrijven kom, neem ik uit den zak van mijn brein, hetgeen zich te voren, op de wijze zoo als ik gezegd heb, daarin verzameld heeft. Daarom komt het dan ook vervolgens vrij snel op het papier; want het is, gelijk ik zeide, eigenlijk reeds klaar, en wordt ook zelden veel anders, dan het te voren in mijn hoofd geweest is. Daarom hindert het mij ook niet, dat ik bij het schrijven gestoord worde, en er mag rondom mij voorvallen wat er wil, ik schrijf toch voort; kan er ook bij praten, van koetjes en kalfjes, van Grietje en Trijntje enz. Hoe nu verder, bij het werken, mijn arbeid over het algemeen den vorm of de manier aanneemt, dat hij Mozartisch is en niet in de manier van iemand anders, - dit zal zekerlijk op dezelfde wijs toegaan, als dat mijn neus juist zoo groot en gebogen is, dat hij Mozartisch is geworden en niet als die van iemand anders, want op eigenheid leg ik mij niet toe, en zou de mijne ook niet eens naauwkeuriger weten te beschrijven; maar het zal wel bloot iets natuurlijks wezen, dat zij, die werkelijk een uitzien hebben, er ook verschillend van elkander uitzien, zoo van binnen als van buiten. Ten minste weet ik, dat ik mij het eene zoo min als het andere gegeven heb.
En hiermede laat mij volstaan hebben, beste vriend, voor nu en altijd, en geloof, dat ik om geene andere reden afbreek, dan omdat ik niets verder weet. Gij, een geleerde, kunt u niet verbeelden, hoe zuur mij dit weinige reeds gevallen is! Een' ander' zou ik in het geheel niet geantwoord hebben.’


{==312==} {>>pagina-aanduiding<<}

Fragment uit de gedenkschriften van een' bij den mededeeler bekenden vriend, rakende een hem bejegend ongeval in het water.


Maer springhende in een meir, daer 't water stremt van kou 
En op de lippen vriest, zich te verreuckeloozen...... 
 
vondel. 

Het wordt der menschelijke natuur tot een groot voorregt toegerekend, niet bepaald aan ééne lucht- en landstreek gebonden te zijn. De mensch kan van het eene einde der aarde naar het andere verhuizen. Spoedig raakt hij gewoon aan den overgang van eene hoogere tot eene lagere temperatuur en omgekeerd. Hoe vele menschen verlaten jaarlijks de noordelijkst gelegene streken van Europa, en zoeken een bestaan in de nabijheid van den Evenaar! Nederlandsche en Britsche schepen hebben in het Noorden overwinterd, en daar eenen graad van koude doorgestaan, die sommigen zouden meenen onverduurbaar te zijn. De mensch gewent zich echter niet alleen, of schikt zich, naar hetgeen de wetten der Natuur op deze of gene plaats vorderen; hij tracht in enkele gevallen, het zij uit nood of om winst, eene meer dan gewone temperatuur door te staan. Het zegt veel, eene vrouw, bij eene koude van veertig graden onder 0, haar kind de borst te zien geven; de meeste Europesche Dames, en zelfs vrouwen meer gewoon aan guur weder, zouden onder zulk eene proef bezwijken, en, indien zij haar al konden doorstaan, de arme zuigeling zoude aan den marmeren boezem verstijven. Enkele menschen hebben ook getracht, met het doorstaan van een' zeer hoogen warmtegraad, het nog verder te brengen. De naam van den zoogenoemden onverbrandbaren Spanjaard martinez is berucht geworden. Men heeft opgegeven, dat hij eene warmte van meer dan 110o R. zoude doorgestaan hebben. Het hoen, hetwelk hij, na de doorgestane vuurproef, met smaak genuttigd heeft, stond, zoo men zegt, aan zijne zijde in den heeten oven te braden.
Wat de mensch slechts door oefening bereikt, hetwelk wel met den onbrandbaren martinez het geval geweest zal zijn, het doorstaan van eene bovenmatige hitte, dat kan hij

{==313==} {>>pagina-aanduiding<<}
fomwijlen door een' bijzonderen zamenloop van omstandigheden, zonder daartoe voorbereid te zijn. Het schijnt ongeloofelijk, en toch moet men het gelooven, omdat het met eenen naam onderteekend is, wat wij onlangs in het Mengelwerk van dit Tijdschrift lazen. Wij bedoelen het Fragment uit de Gedenkschriften van eenen Geneesheer. (Zie No. II.) Het ware daarom te wenschen geweest, dat Dr. ferdinand collet, te Dublin, nog in eenige meerdere bijzonderheden gekomen ware. Het zoude ook niet onaangenaam geweest zijn, iets meer van deze Gedenkschriften te hebben mogen vernemen; te meer, omdat het tegenwoordig mode onder de Heeren Artsen buitenslands schijnt te worden, Gedenkschriften uit te geven. Vinden zij aftrek, hetwelk in Grootbrittanje het geval schijnt te zijn, dan zullen wij spoedig met een' vloed van Gedenkschriften van dien aard overstroomd worden. Immers welk beroep vindt ruimer stof tot bijdragen ter menschkennis, dan het artselijke? Het zal echter te bezien staan, bij den grooten toevoer van Artsen, waarmede de maatschappij alom bedreigd wordt, of velen der jongere Artsen, in afwachting der toekomstige praktijk, niet vooraf Gedenkschriften zullen opstellen, waardoor er geen overzigt meer zal zijn van hetgeen waarheid en van hetgeen verdichtsel mag heeten. Intusschen zal het steeds minder nadeel doen, dat de eerstbeginnenden op het papier verdichten, dan in de wezenlijkheid proeven nemen, hoeveel Iodium, Tinctura Fowleri en Blaauwzuur de menschelijke natuur inderdaad kan verdragen.
De Gedenkschriften daarlatende, zij het genoeg, uit het medegedeelde verhaal te kunnen opmaken, dat de Dublinsche Geneesheer in den gloeijenden ketel eene wezenlijke vuurproef doorgestaan heeft. In eene rotskloof neder te storten, gelijk eenen anderen gebeurde, waar de ongelukkige den dood zoude gevonden hebben, hadde zijn trouwe hond hem niet opgespoord, moge akelig zijn; de man kon, met een wel is waar donker vooruitzigt, echter geduldig, de redding verbeiden: het vuur kwam hem niet aan de scheenen. Het mogt een wanhopige toestand genoemd worden, den donkeren nacht op eenen boom, te midden van eenen verwoestenden stroom, op een eenzaam, onder water gezet eilandje, te moeten doorbrengen; de nood scheen hoog gerezen, maar het water kwam toch niet aan de lippen. Veel hoop op uitredding was er in deze gevallen niet; maar, opgesloten in eenen gloeijenden

{==314==} {>>pagina-aanduiding<<}
metalen ketel.... ja, het is wel zoo: ‘het denkbeeld der pijnbank is te zwak, om zulk een lijden uit te drukken!’ (Zie boven.) En dan nog een zoogenaamd wetenschappelijk testament te kunnen opstellen.... is dit wel ooit op de pijnbank beproefd? Wat kan de mensch niet, wanneer hij slechts wil!
In sommige gevallen kan men te regt de vraag opperen, waar de redding mogelijker is, uit het vuur of uit het water? Dr. collet heeft zijne bevindingen uit den gloeijenden metalen brouwketel medegedeeld; het zij mij geoorloofd, eene uitredding uit het water te beschrijven, zoo als zij eenen nog levenden is te beurt gevallen. 's Mans zedigheid, tot hiertoe, van het uitgeven zijner Gedenkschriften hem teruggehouden hebbende, heeft hij de mededeeling van dit geval aan een' ander', als in zijnen naam sprekende, overgelaten. Zijn leven echter zeer rijk aan zonderlinge gebeurtenissen zijnde, die elk zoo niet dagelijks ten deel vallen, mag men door den tijd misschien nog meer van dien aard verwachten, indien deze eerste proeve een naar het wonderdadige hakend publiek niet geheel ongevallig is.
Het was in den zeer strengen winter van het jaar 18.., (zoo luidt het verhaal van den vriend, hier sprekende voorgesteld) dat ik, onder zeker voorwendsel, het ouderlijke huis verliet, om mijnen lust tot schaatsenrijden bot te vieren. Met eenige jongelieden van mijnen ouderdom had ik, op zekeren tijd, afgesproken, op eene bepaalde plaats ons bijeen te vinden. Dit gelukte naar wensch; geen onzer was verhinderd; wij waren verheugd, allen zamen te zijn. Het was een heldere dag, nadat het daags te voren zwaar gesneeuwd had; de wind woei scherp uit het oosten, en het vroor wederom, dat het kraakte. In het oogenblik, dat wij de schaatsen aanbonden, verkleumden reeds de handen zoo, dat men de banden naauwelijks stevig genoeg kon aanhalen. Daar de sneeuw met eenen sterken wind gevallen was, was er hier en daar slechts weinig op het gladde ijs blijven liggen; de baan was meestal glad, tusschenbeiden echter door sneeuwvlakten afgebroken. Ik was wat te zwaar gekleed, om schaatsen te rijden. Ik had, namelijk, om geen vermoeden van mijn eigenlijk doel op te wekken, mijn duffelsch pak niet willen uittrekken: ik steunde op mijne vlugheid en spierkracht. Allen gereed, begonnen wij achter elkander op te rijden, en wel met eene zeer snelle vaart, alzoo wij voor den wind

{==315==} {>>pagina-aanduiding<<}
reden. Ofschoon een der vlugste rijders, was ik de laatste van de rist. Eene hobbeligheid in het ijs doet mij vallen. Ik maak van deze gelegenheid gebruik, om iets aan den schaatsband te verschikken, en zie mijne maats een' omhaal maken. Op mijne vlugheid steunende, laat ik hen doorrijden, en wil tevens van mijne kunst in snelrijden doen blijken. Met krachtige streken zet ik door, regtaan op die vooruitreden aanhoudende. Op eens voel ik geen' bodem onder mijne voeten; het water slaat over mijn hoofd zamen, - ik ben in een wak gevallen; ik ben onder het ijs geraakt! Ik gevoel al het schrikkelijke van mijnen toestand; maar ik gevoel tevens eene gladde baan onder mijne voeten; mijne schaatsen schijnen grondijs te raken. Ik gevoel mij wel door eene digtere vloeistof belemmerd en als tegengehouden; maar onwillekeurig en als werktuigelijk zet ik de beweging van het schaatsenrijden voort. Met gesloten mond houd ik de nog ingeädemde lucht binnen; ik ontwaar eene geweldige rommeling in mijne ingewanden; krampachtig trekken zich alle sluitspieren te zamen: waarschijnlijk is dit mijn behoud geweest. Hoe verre ik onder het ijs moge voortgereden zijn, valt moeijelijk te bepalen; hetgeen verder gebeurde, heeft de aandacht hiervan geheel afgeleid, en later belette een spoedige en sterk ingevallen dooi de verdere nasporingen. Hoe veel slagen ik onder water met mijne beenen gedaan heb daargelaten, ongezocht bereik ik een ander wak. Zoodra de drukking boven mijn hoofd ophield, steeg ik plotselijk omhoog; maar van dit oogenblik was het wel niet gedaan met mijn bewustzijn, maar ik kon niet meer het minste teeken van hetzelve geven. Ik verkeerde en bleef verkeeren in dien verschrikkelijken toestand, waarin enkele schijndooden verscheidene dagen hebben doorgebragt. (*)
Ik zag, ik hoorde, ik gevoelde alles; maar mij uiten, dit kon ik niet!
Mijne makkers, die vooruitgereden waren, hadden mij weldra gemist. Mij niet ziende opdagen, keerden zij terug. Aan het eerste wak gekomen, zagen zij mij op eens van onder het ijs naar boven schieten. Mij aanvatten, op het ijs halen, was het werk van een oogenblik, door den sterksten met meer dan gewone kracht verrigt. Maar hoe stonden al-
{==316==} {>>pagina-aanduiding<<}
len versteld, toen ik levenloos, stijf en onbewegelijk, als een beeld uit ijs gevormd, uit hunne handen gleed! Ik moet toen veel gehad hebben van een dier matrozen, wier lijken, eenige jaren geleden, omstreeks de Noordpool in het ijs gevonden zijn, waarvan in der tijd een berigt in den Kunsten Letterbode werd medegedeeld. Hoe lang zij daar bevroren geweest zijn, terwijl het bederf de lijken niet kon aantasten, is niet bekend geworden; maar men kon berekenen, dat zij van eene reeds sedert zoo langen tijd vergetene expeditie herkomstig waren, dat, indien er geredden waren afgekomen, deze waarschijnlijk in de aarde reeds tot stof vergaan waren, terwijl de makkers nog in het ijs ongekrenkt aanwezig bleven. Ofschoon verstijfd, was ik niet levenloos. Het stond evenwel erg met mij geschapen. Ik had van alles de volledigste bewustheid, ofschoon ik mij volstrekt niet kon uiten; zij heeft mij ook geen oogenblik verlaten, zoo lang ik in den staat van schijndood, als ik 't zoo noemen mag, verkeerd heb. Wat mijne ledematen betreft, zij schenen mij als omzwachteld. Indien eene Mumie van haren toestand bewust kon worden, zij zoude misschien hetzelfde gevoel hebben, hetwelk ik nu ondervond. Over de gesteldheid mijner zintuigen durf ik niet oordeelen. Zonderling was het mij, dat ik, ofschoon flaauw, zien en hooren, maar niet rieken kon; mijne neusgaten waren als met de fijnste kristallen bezet. Aan eene beweging van tong of kaken viel niet te denken. Ik voelde echter mijn hart flaauw kloppen, alsof het iets met moeite trachtte voort te schuiven; het bloed was derhalve nog niet in mijne aderen verstijfd. Het kwam mij
echter voor, dat de urin in mijne blaas bevroren, en mijne gal als stroop verdikt was. Het eerstgenoemde vocht staat als aan de uiterste grenzen der bewerktuiging; het bloed is een levensvocht. Welligt heeft de onderlinge wrijving en schuring der bloedbolletjes zoo veel warmtestof ontwikkeld, dat het bloed daardoor vloeijend is gebleven. Ik geef den Heeren natuuronderzoekers deze opmerking in bedenking. Had ik toen eene Cercaria in mij gehad, wie weet, welke gewigtige waarnemingen zij had kunnen doen; ofschoon ik vrees, dat zij zich bij mij niet zoo vermaakt zoude hebben, als die van den Heer menapius. Het is, namelijk, een afgietseldiertje, hetwelk eene reis door het menschelijk ligchaam aflegt, en daarbij de verborgenste holen van hetzelve doorkruist. (Cercaria's Reise durch den Microcosmus. Crefeld, 1836.)

{==317==} {>>pagina-aanduiding<<}

Wat mij in dezen toestand den meesten angst baarde, was, dat ik vreesde, dat mijne makkers, bij derzelver hulpbetooning, het een of ander mijner leden zouden breken. In mijne verbeelding waren mijne armen en beenen bros als glas. In de groote verlegenheid, waarin mijne makkers zich bevonden, namen zij mij op, en droegen den ijsman (men spreekt anders van eenen sneeuwman) naar eene nabijgelegene herberg, eenige honderd schreden van de rivier aan den grooten weg gelegen. Eenigen werden vooruitgezonden, met den last, om een groot vuur van takkebossen te laten aanleggen. Men wil mij ontdooijen, dacht ik bij mijzelven; dat zal slecht met mij afloopen! Ik herinnerde mij, dat mijne moeder, eene overleggende huisvrouw, wanneer haar bij ongeluk eenige appelen bevroren waren, dezelve in een' emmer met koud water legde; en ik, bevroren mensch, zoude voor een heet vuur ontdooid worden! Ach, ware ik nu maar een appel! - Ik herinnerde mij ook een verhaal van mijnen vader, hoe hij eens, met eene arrenslede een' verren togt afleggende, zijnen koetsier geheel bevroren en verstijfd naast zich had zien staan. Daar hij in deze verlegenheid niet wist, hoe hij den armen drommel zoude te hulp komen, te meer omdat hem bekend was, dat er eenige uren in den omtrek geen bijstand te vinden was, besloot hij, voor den koetsier, die anders toch verloren was, een graf in de hooggevallene sneeuw te graven. Hij bond het paard aan eenen boom, groef met zijn zakmes en zijne handen een' diepen kuil, ter zijde van den weg, in de sneeuw, en begroef den goeden karel er geheel in, slechts een togtgaatje voor den mond openlatende. Met een' weemoedigen blik scheidde hij van den getrouwen dienaar, dien hij vermoedelijk niet weêr zoude zien, en dreef het paard te sneller voort, om die treurige plek zoo spoedig mogelijk uit het gezigt te verliezen. Toen hij des avonds laat eene woning bereikte, bewoog hij, met geld en goede woorden, eenige landlieden, zich met een' wagen naar de plaats te begeven,
welke hij hun naauwkeurig beschreef. Nadat deze goede lieden een' geruimen tijd gereden hadden, was het, alsof een wit spook hun te gemoet trad, van welks mond een vurig schijnsel uitging. Angstig hielden zij het paard op; de stoutmoedigste waagde eenen aanroep, waarop een: goed vriend! volgde. Het was onze koetsier, die in zijn sneeuwgraf bijgekomen was, en zich nu naar de hem bekende plaats op weg begaf. Hij had zijn pijpje en tondel-
{==318==} {>>pagina-aanduiding<<}
doos bij zich en rookte nu dapper, waardoor het den beängsten boeren geschenen had, of een vurige damp uit zijnen mond uitging. - Och, dacht ik bij mijzelven, was mijn vader of slechts de koetsier bij mij, ik zoude niet voor het vuur ontdooid worden, wanneer het water mij ontloopen en mijn geest tevens ontvlieden zoude.
Doch ziet, wat gebeurt? Terwijl mijne makkers, met een barsch geroep: Plaats! plaats! mij in de reeds zeer warme kamer wilden binnendragen, wanneer het misschien oogenblikkelijk met mij zoude gedaan geweest zijn, kwam een Officier der ruiterij voor het huis stilhouden. Verwonderd riep hij: Wat is dat? Een blik op mij, en een donderend: Staat, mannen! geen stap verder! deed zich hooren. Naar den tuin met den jongen! was het verdere kommando, waaraan mijne makkers werktuigelijk gehoorzaamden. Zij hebben mij naderhand verzekerd, dat zij op dat oogenblik zelv' niet wisten, wat zij deden. Afgezeten! riep hij tegen eenige Dragonders, die, mede te paard, voor de herberg stilhielden. Zij gehoorzamen, en grijpen, op zijn bevel, elk eene spade. Een kuil in de sneeuw gegraven! Dit was spoedig bewerkstelligd. Den jongen in de sneeuw! was nu het woord. Men aarzelde eenige oogenblikken. In de sneeuw met den jongen! herhaalde hij nog eens. De koetsier stond nu wederom voor mijnen geest, en - guit, die ik was en zelfs in mijne verstijving bleef! - ik was reeds bedacht, hoe ik den een' of ander' met mijne verrijzing uit de sneeuw een' schrik zoude aanjagen. De Dragonders namen mij uit de handen mijner makkers over; ik werd voorzigtig in den kuil nedergelegd, en weder met sneeuw bedekt; slechts mijn aangezigt werd blootgelaten en met een' linnen doek luchtig gedekt. Hij, die hier mijn redder moest worden, was, gelijk later bleek, een vriend van ons huis, Chirurgijn-Majoor bij een regement Dragonders. Hij reisde de kantonnementen van zijn regement rond, en kwam juist langs dezen weg gereden.
De waardige man zond de Dragonders weg met eenen brief aan den Kommandant, waarin hij hem van het gebeurde kennis gaf, en verzocht, ter verdere hulp van den zoon zijns vriends, tot zijne volkomene redding te mogen vertoeven, hetwelk hem spoedig door een' Ordonnans werd toegestaan. Nu bleef de Arts zijne zorg geheel aan mij toewijden. Zesendertig uren lag ik onder de sneeuw; elk half uur werd er naar mij gezien. Ik bleef bij mijne bewustheid,

{==319==} {>>pagina-aanduiding<<}
maar steeds roerloos. Ik zag mijne bedroefde ouders naar mij zien en weemoedig het hoofd schudden. Mijn goede geleigeest bleef hoop voeden, en na zesendertig uren verkondigde eene ligte beweging der bovenlip, dat de roerfels begonnen vrij te worden, en dat mijn Arts niet te vergeefs gehoopt had. Nu werd ik met sneeuw in het aangezigt gewreven, en langzamerhand begon ik verder te ontdooijen. Met voorzigtigheid werd ik thans uit de sneeuw genomen, eerst in koude wollen dekens, later in een gewarmd bed gelegd, en zoo kwam ik meer en meer bij. Het duurde echter meer dan zes weken, eer ik mijn bed verlaten kon; ik herstelde zeer langzaam; echter werkte mijn jeugdig gestel zoo gunstig mede, dat ik geen ander letsel heb overgehouden, dan dat mij, wanneer de wind sterk uit het oosten waait, nog eene onwillekeurige ligte beving der bovenlip is bijgebleven.

moritz ludibritius.

De bloementeelt te Londen en inzonderheid te Parijs.

Sedert de liefhebbers van tuinen geslaagd zijn, eene menigte vreemde gewassen onder de luchtstreek van Europa te doen tieren, wordt de smaak voor bloemen meer en meer algemeen. Evenwel hecht men zich niet, gelijk voormaals in Holland, aan eene enkele bloemensoort; met streeft er integendeel naar, zoo vele soorten mogelijk te bezitten. Bij feestelijke gelegenheden versiert de rijke zijne woning met zeldzame bloemen en gewassen, van de voordeur tot in de gezelschapszaal: het voorplein, de vestibule, de kolonnade, de kleedkamer, alles moet het voorkomen van een groenend lustboschje hebben. Hierbij moet de grootstmogelijke verscheidenheid onder de gewassen heerschen: men ziet er boomen, heesters, struiken van alle tinten en vormen van loof, gemeene bloemen nevens de kostbaarste en zeldzaamste. Ook is het beroep van bloemist een zeer gewigtige tak van nijverheid geworden. Men begroot thans den verkoop der bloemen, aan de onderscheidene markten van Londen, op eene som van 400,000 p. st. (bij de vijf millioen Hollandsch) 's jaars. Te Parijs kost een ruiker, zaamgesteld uit viooltjes, thlaspi, witte hiacinten en knopjes der Bengaalsche roos, omgeven of doormengd met taxisloof, bladeren van den

{==320==} {>>pagina-aanduiding<<}
Weymouth-pijn of van tijm-laurier, drie of vier srancs; er zijn er nog duurdere, van zes, negen en twaalf francs; alsdan bestaan zij uit oranje- of mirteloof, en de bloemen zijn hiacinten, viooltjes, cyclamens, heidebloempjes, Bengaalsche rozeknoppen, hazelnoot- en oranjebloesems, blaauwe en roode daphnés en eene of twee camelia's. Ook is de bloemenhandel van groot aanbelang te Parijs. Evenwel, slechts een twintigtal bloemkweekerijen zijn in het bezit der geheele levering aan de groote wereld dier hoofdstad. Men begrijpt dus ligt, dat het deze allen welgaat. Menig kleine bloemist, die zich, vijftien jaren geleden, met niet meer dan vijftig francs kapitaal heeft nedergezet, bezit thans een aanzienlijk vermogen, en de hovenier, die 50 of 100 duizend francs aan zijne inrigting heeft kunnen besteden, is tegenwoordig een Millionair. Men telt er vier of vijf zoodanigen, die elk verre boven het millioen bezitten. En met dat al is het verbruik van bloemen te Parijs nog verre van hetgeen het zijn kon. 's Winters vindt men er geene, of slechts met de uiterste moeite; en wel inzonderheid midden in de stad, waar zoo vele kostbare winkels van allerlei aard in overgroote menigte gevonden worden, bestond er niet een eenig etablissement, dat zich met dezen zoo winstgevenden handel bezig hield. Dit hebben dan ook eindelijk eenige bekwame hoveniers begonnen in te zien, en sedert twee jaren zijn zij bezig, de uitgestrektste bloemenfabrijk op te rigten, die misschien in geheel Europa bestaat. Ontzettend groote bloemenkassen zijn kort geleden op den Boulevart Mont Parnasse, No. 37, voltooid geworden, en men heeft in dezelve 400,000 planten, heesters, afleggers, loten enz. van alle soort en ouderdom bijeengebragt, die er voor het oog der lief hebbers groeijen; want ieder, zelfs die niet gezind is te koopen, wordt beleefdelijk tot het bezigtigen toegelaten. Een
tuinbouwer dier stad heeft het volgende overzigt opgemaakt van de opbrengst der bakken en potten met heesters en bloemgewassen, die achter elkander gediend hebben tot versiering van hotels, bij de luisterrijkste avondfeesten te Parijs, alleenlijk in het korte tijdvak van den 23sten Januarij 1836 tot den 30sten dier zelfde maand.

Opbrengst der verhuring van bakken en potten met heesters, bloemgewassen enz. op onderscheidene bals, waarbij die zelfde planten achter elkander gediend hebben.


{==321==} {>>pagina-aanduiding<<}


Dagen der maand Januarij.	Groote bals parés bij Ministers of Ambassadeurs.	Groote bals bij particulieren.	Totaal per dag.
23	1500 fr.	500 fr.	2000 fr.
24	600 fr.	300 fr.	900 fr.
25	1800 fr.	100 fr.	1900 fr.
26	500 fr.	200 fr.	700 fr.
27	600 fr.	200 fr.	800 fr.
28	800 fr.	100 fr.	900 fr.
29	1500 fr.	300 fr.	1800 fr.
30	600 fr.	400 fr.	1000 fr.
	_____	_____	_____
Totalen	7900 fr.	2100 fr.	10,000 fr.

Bij deze getallen moet men nu nog voegen:
Voor bloemenmandjes, bloementafels enz., op de avondgezelschappen geleverd	6000 fr.
Verkoop van losse camelia's (250 dozijn, van 10 tot 24 fr. het dozijn)	3000 fr.
Ruikers tot hoofdsieraad en bloemen voor het kapsel, aan uitgelezene camelia's, met bloemenknoppen en bladeren	1000 fr.
Voor 200 vazen met fraaije, bloeijende camelia's, tegen den middelbaren prijs van 10 fr.	2000 fr.
Voor ruikers op bals, van 2 en 3 fr. tot 10, 12, 15 en 20 fr., uitgetrokken tegen den middelprijs van slechts 5 fr.	20,000 fr.
	_____
	32,000 fr.
Hierbij te voegen, als boven, voor de verhuring alleen van bakken en potten met heesters en bloemgewassen, van het eene bal naar het andere overgegaan	10,000 fr.
	_____
Totaal voor de bals en avondpartijen van slechts 8 dagen	42,000 fr.


Schiller als tooneelspeler.

Schiller, die in de wereld der tooneelisten leefde en weefde, trad ook eens als werkelijk tooneelspeler op. Ter gelegenheid van den geboortedag van Hertog karel van Wurtemburg, op den 11 Februarij 1780, speelden eenige

{==322==} {>>pagina-aanduiding<<}
kweekelingen der eerste afdeeling bij de akademie den Clavigo van goethe. Schiller, die met de verdeeling der rollen belast was, koos die van Clavigo voor zich. En hoe speelde hij ze? Zonder de minste overdrijving mag men zeggen - afschuwelijk. Hetgeen aandoenlijk of plegtig zijn moest, werd kruipend of hoogdravend; trots werd walgende opgeblazenheid; de uitdrukking van hartstogt, brullen en snuiven. Nergens iets natuurlijks, geene waardigheid of gepaste uitdrukking, maar razen en tieren. Bij de plaats, waar aangeteekend staat: ‘Clavigo beweegt zich in de grootste verlegenheid op zijnen stoel,’ wierp schiller zich in zoo stuipachtige ligchaamsverdraaijingen op denzelven heen en weder, dat de aanschouwers niets anders verwachtten, dan dat hij op den grond zou vallen. - Wat wij hier van schiller zeggen, is ook van andere treurspeldichters opgemerkt. Shakespeare, otway, johnson waren voor een gedeelte groote tragische schrijvers; maar men verzekert, dat zij allen zeer middelmatige, zoo niet slechte tooneelspelers geweest zijn.

De wedermaker.

De bekende sterrekundige van den Seeberg, von sach, was een tijdlang schrijver van het astronomische gedeelte van den Gothaschen Almanak, en werd daarom door de landlieden uit den omtrek den wedermaker genoemd en daarvoor gehouden. Nu had het eens, gedurende een' zeer heeten zomer, in lang niet geregend, zoodat men reeds voor een' slechten oogst begon te vreezen. De Heer von sach, om dezen tijd van zijnen Seeberg naar beneden komende, ten einde naar het naburige dorp Siebleben eene wandeling te doen, zag zich eensklaps door de bewoners van hetzelve, die op hem geloerd hadden, omsingeld. Met onstuimig geschreeuw vorderden zij van hem, dat hij, en wel spoedig, hun regen verschaffen zoude. Vruchteloos stelde von sach aan deze onnoozele landlieden voor, dat zij iets ongerijmds, iets dat buiten menschelijke magt lag, van hem vorderden; zij drongen slechts met meer geweld op hunnen eisch aan, en von sach vond geen ander middel, om aan hunne bedreigingen te ontkomen, dan hun te beloven, dat het nog dienzelfden dag regenen zou. Door een zonderling toeval kwam de re-
{==323==} {>>pagina-aanduiding<<}
gen werkelijk, schoon er op dat oogenblik volstrekt geen uitzigt op was; onverwacht trokken donderwolken zaam, en goten eene verfrisschende lafenis over de dorstende akkers. Van dat tijdstip af was het aanzien van den Heer von sach als wedermaker bij de boeren nog eens zoo hoog gerezen, en met moeite vermogt hij zich aan dergelijke weêrbestellingen te onttrekken.

Testamentair verwijt.

Een ligtzinnig jong mensch had aan zijnen oom, kort vóór deszelfs dood, een zilveren tafelbord ontvreemd. De oom had zulks bemerkt, doch zich gehouden alsof hij het niet wist. Bij de opening van het testament des ouden mans vond men daarin de volgende wilsbeschikking: ‘Verder legateer ik aan mijnen neef karel elf zilveren borden. Hij zal wel weten, waarom ik het dozijn niet vol maak.’





Voorjaarsgroet, uitgesproken bij het sluiten der wintervergaderingen van het tweede departement der Maatschappij tot nut van 't algemeen, te amsterdam, den 11 april 1838.


Weêr juichen wij der Lente 't welkom tegen; 
Haar bloemenstaf verheft zij, ons ten zegen, 
Na zulk een' winter, streng en bang; 
't Was of Natuur geen feesttooi meer zou dragen, 
En, maanden lang, 
Ons treurend hart den nachtegaal moest vragen: 
‘Waar toeft gij met uw' tooverzang?’ 
 
Doch prachtig was dat ijzig kleed der boomen, 
Met paarlensnoer en diamanten zoomen, 
Bij 't flonkren van de middagzon; 
En als reeds vroeg, tot weldaad voor zoo velen, 
De nacht begon, 
Dan praalde omhoog een beemd van keurjuweelen, 
Wier schittrend schoon het all' verwon. 
 
Der blonde jeugd, den grafwaarts bukkend' oude 
Ontgloeide 't hart, bij 't snerpen van de koude, 
Op de ijzerharde waterbaan. 
Meer nog dan kunst, een wonder was dat zweven, 
Dat vliegend gaan; 
Een hooger kracht scheen in den mensch te leven; 
Hij schoot onzigtbre vleugels aan! 

{==324==} {>>pagina-aanduiding<<}

't Zou ondank zijn, den Winter wreed te noemen; 
De schepping doodsch, bij 't welken van de bloemen; 
Elk jaargetij' heeft zijn festoen; 
Op sneeuw en ijs daalt ook Gods adem neder; 
Het bar saizoen 
Schenkt de aarde rust, en hooger groeikracht weder: 
't Is winter om ons wél te doen. 
 
De Lente keert, een' jonge bruid gelijkend; 
Met blijden lach, wat haar omgeeft, verrijkend 
Van uit haar ruime voorraadschuur: 
Zij strooit haar goud de groene velden over; 
En uur aan uur 
Versiert zij 't woud met bloesemkroon en loover, 
Zich spieglende in het blaauw azuur. 
 
Geen praalgebouw kan 't zingenot bepalen; 
Niet ruim genoeg zijn ons de ruimste zalen, 
Der kunst gewijd. Amphion's luit, 
Euterpe's lier, Apollo's citer zwijgen 
Bij Edon's fluit. 
Met koormuzijk van uit de hoogste twijgen 
Lokt ons Natuur de steden uit. 
 
Vergunt u 't lot dáár buiten seest te hoûen, 
Welnu! geniet den balsem der landouwen; 
Maar, boeit de pracht der schepping 't oog, 
Sticht u Natuur een' Hemel hier beneden, 
Uw dank omhoog! 
Dáár zetelt God in naamloos schooner Eden, 
Dan 't Eden onder 's Hemels boog. 
 
Wanneer de Herfst zijn' staf klemt tot regeren, 
Van uit het Noord de gure winden keeren, 
Keert dan terug met blijden zin! 
Gezelligheid, door eendragtsband omgeven, 
Kweekt broedermin. 
Der maatschappij tot duurzaam nut te leven, 
Zie! dat heeft ook een' Hemel in. 
 
Keert welgemoed, ofschoon orkanen loeijen! 
Waar liefde heerscht en vredeölijven bloeijen, 
Zijn 's levens stormen minder ruw. 
De mensch komt bij den mensch zijn' Schepper nader. 
Dat zij, en nu 
En t'allentijd, uw leuze en doel te gader! 
Keert welgemoed! God zij met u! 
 
g. van enst koning. 

No. V. Meng. bl. 231, reg. 17, staat, door een' misslag van den Zetter, schorre treurspelen, in plaats van schoone treurspelen.






{==325==} {>>pagina-aanduiding<<}

Mengelwerk.

Leerrede, over Gods bestuur van 's menschen daden,

door Jan Kops gehouden in de Doopsgezinde Gemeente te Utrecht. (*)

Het hart des menschen overdenkt zijnen weg, maar de Heer stuurt zijnen gang.



Spreuken XVI:9.
Toen ik op den laatsten dag van het afgeloopen jaar u de vermaning van mozes tot de Israëlieten voorhield: (†) Gij zult gedenken aan al den weg, dien u de Heer deze veertig jaren door de woestijn geleid heeft; was ik gedurig aan mijzelven gedachtig, naardien ook aan mij met zoo veel vrucht kon worden toegevoerd: Gij zult gedenken aan al den weg, dien u de Heer, uwe God, gedurende drieënzeventig jaren door dit leven geleid heeft.
Thans mag ik een bijzonder woord deswege spreken, daar het, zoo als velen uwer bekend is, heden vijftig jaren geleden is, dat ik als Leeraar eener Gemeente ben opgetreden. Van deze halve eeuw heb ik zesendertig jaren den Predikdienst mogen waarnemen, zoo in de Gemeente te Leyden, als onder u, mijne tegenwoordige, mij zoo dierbare gemeente! De overige veertien jaren was ik wel tot de vervulling van andere betrekkingen geroepen, maar bleef aanhouden, met in onderscheidene Ge-
{==326==} {>>pagina-aanduiding<<}
meenten het Evangelie te verkondigen en de belangen der Doopsgezinde Broederschap met ijver voor te staan. Zoude ik zulk een' hoogstgewigtigen dag onopgemerkt zien voorbijgaan, en u, mijne waarde Broeders en Zusters, wien ik nu tweeëntwintig jaren lang het woord des eeuwigen levens gepredikt heb, niet deelgenooten maken van de verschillende gewaarwordingen, die mij thans vervullen? Zult gij niet gaarne eenige merkwaardigheden, die tot mijn Leeraarsambt betrekking hadden, vernemen, en langs welke wegen mij de Heer geleid en tot u gebragt heeft? Hierin moet ik het wijs en liefderijk bestuur des Allerhoogsten erkennen en eerbiedigen, en wilde daarbij u bovenal opwekken tot eene gelijke verheerlijking van den Heer, en tot een gerust vertrouwen op Hem, die alle onze lotgevallen regelt en bestuurt. Ten volle heb ik in mij bevestigd gevonden het gewigtig zeggen van salomo in den tekst; en welke woorden kon ik thans gepaster voor u bezigen: Het hart des menschen overdenkt zijnen weg, maar de Heer stuurt zijnen gang.
I. Deze spreuk staat, gelijk de meeste van salomo, op zichzelve, en heeft ook uit het verband geene opheldering noodig. Ja, het hart des menschen overdenkt zijnen weg. Sommigen willen dit vertaald hebben: berekent den weg, dien hij gaan zal. Het is den mensch tot een' duren pligt opgelegd, te overdenken, te berekenen, te beramen, welken levensweg hij zal inslaan; hoedanige betrekkingen, beroep en werkzaamheden hij aanvaarden zal. Waartoe werden ons de heerlijke gaven van het verstand verleend? Waartoe werd ons een ligchaam, zoo veel voortreffelijker en meer geschikt tot onderscheidene werkzaamheden, dan dat van eenig dier, geschonken, dan ten einde wij die vermogens zouden aanwenden tot verzorging van ons en de onzen; en niet alleen tot vervulling van ligchamelijke behoeften, maar vooral tot veredeling en verheffing van onzen onsterfelijken geest en bevordering van het geluk onzer medebroederen? Ziet hier onzen aanleg, onze bestemming. Hiertoe moeten wij alle middelen beramen, de noodige ontwerpen

{==327==} {>>pagina-aanduiding<<}
vormen, en die naar ons vermogen ten uitvoer brengen. Gij zegt, en dit behooren wij, als Christenen, steeds te erkennen: de Heer moet ons in dit alles te hulp komen; maar blijkt ons niet reeds dadelijk zijne hulp, dat wij zulke krachten en vermogens verkregen en behielden, waarmede wij aan onze bestemming kunnen beantwoorden? Gebruiken wij dezelve niet of niet genoegzaam, of hebben wij zondige bedoelingen, of bedienen wij ons van dwaze, slinksche of ondeugende middelen, hoe zouden wij het dan den liefderijken Hemelvader kunnen wijten, indien wij op ons levenspad teleurstellingen, rampen en smarten ondervinden?
Maar, wat wij ook pogen en beramen, vergeten wij toch nimmer het tweede lid onzer tekstspreuk: de Heer stuurt 's menschen gang, of, gelijk het ook wordt overgezet, bevestigt zijnen gang. Wat zouden wij menschenkinderen vermogen, indien de Almagtige dit anders had gewild? Doch zijn wijs en liefderijk bestuur gaat over ons en alle onze daden, zonder eenige inbreuk op onze zedelijke vrijheid te maken; door zoodanige omstandigheden en gebeurtenissen te doen voorkomen, welke aan onze gedachten, wenschen en bedoelingen eene geheel andere rigting geven, dan die te voren bij ons plaats vonden, en door zwarigheden en hinderpalen weg te nemen, die onze krachtdadigste pogingen zouden verijdeld hebben.
Zal ik u doen opmerken, hoe alle de vermogens van onzen geest, ja ook de krachten van ons ligchaam, zonder welke die geest niet werken kan; niet minder dan alles, wat hierop invloed kan hebben, geheellijk afhangen van onzen Maker en Bestuurder; door zijnen allesvermogenden geest kunnen opgewekt, bedwongen of geleid worden tot zulke uitkomsten, als Hem behaagt? Zouden wij hiertoe bijzondere, wonderdadige tusschenkomsten moeten aannemen? Neen! De Opperheer kan, zoo wel in het groote als in het zoogenoemd geringe, verschillende natuurlijke wegen daarstellen, langs welke onze oogmerken bereikt, verijdeld of gewijzigd kunnen

{==328==} {>>pagina-aanduiding<<}
worden. Gedenken wij slechts aan de zonderlinge geschiedenis van mozes, hoedanig hij geboren, gespaard, opgevoed en verder gevormd werd, en waarbij niet één wonderdadig voorval had plaats gehad.
Maar onze Spreukschrijver wijst nog iets bijzonders aan in het 1ste vers van ons teksthoofdstuk wegens Gods bestuur over ons. Eerst drukt hij hetzelfde uit, wat het eerste lid van onzen tekst voorstelt, ‘dat de mensch schikkingen des harten heeft;’ doch het is niet alleen wat de mensch denkt, overlegt en doet, maar, zegt hij, ‘het antwoord der tonge is van den Heer.’ Ook wat de mensch spreekt, staat onder de besturing van den Allerhoogsten. Wat moeten, wat kunnen wij door onze tong, door ons spreken, het zij met woorden, het zij in geschriften, en in onze verkeering met onze medemenschen, niet al uitregten! hoe veel kan hierdoor bevorderd of bedorven worden! en zouden wij daarin Gods bestuur voorbijzien? In alles dan, wat wij ten uitvoer mogen brengen, moeten wij in dankbaren ootmoed betuigen: het is de Heer, die ons zijne hulpe schonk.
Laat mij de waarheid van onzen tekst nog iets nader ophelderen, om daaruit verder onze verpligting tot dankbaarheid, ootmoed en vertrouwen af te leiden; waarna ik zal besluiten met onzen tekst bepaaldelijk op mijnen levensloop toe te passen, en mijne gevoelens omtrent u in het bijzonder aan den dag te leggen.
Gevoelen wij niet reeds terstond, dat het de Heer is, die onze gangen bestuurt, daarin, dat ons leven, onze gezondheid, onze krachten geheellijk staan onder zijne magt? Van het behoud dier zegeningen hangt vooreerst af het welgelukken van alles, wat het hart des menschen overdenkt. Hoe vele natuurlijke oorzaken nu moeten niet medewerken, dat dat leven, die gezondheid en krachten voor ons gespaard worden! De Natuur dreigt ons van alle kanten, om ons welvaren en onze vermogens te krenken, of ons van dezelve geheel te berooven. Ik noemde hier de Natuur als werkende oorzaak, en ik sprak in de gewone taal der menschen; maar is het niet God, de

{==329==} {>>pagina-aanduiding<<}
Almagtige, de Heer der Natuur, die in dit alles werkt, en de natuurlijke oorzaken als tweede of derde middelen beschikt, om zijnen wil uit te voeren?
Dat Goddelijk gebied strekt zich niet minder uit, gelijk wij reeds bij de verklaring van den tekst moesten erkennen, over alle onze zedelijke daden. Wij zijn, ja, met eene vrije ziel, met eenen vrijen wil begiftigd. Hoe zouden wij anders immer, tot verantwoording van onzen wandel hier op aarde, kunnen opgeroepen worden? Maar de wijze, waarop onze vrijheid werkt, hangt af van die tallooze veranderingen, welke in ons lot, of in den toestand van hen, met wie wij naauw verbonden zijn, ontstaan, en die steeds andere gedachten, neigingen en ontwerpen bij ons doen geboren worden. - Zullen wij nu heden kunnen bepalen, wat wij morgen zullen willen? Zijn wij niet geheel onbewust, welke voorwerpen zich morgen voor ons zullen opdoen, en welke begeerten deze in ons zullen verwekken? Is het niet geheel voor ons verborgen, wat op morgen, wat op volgende dagen met ons en rondom ons in onze dierbare betrekkingen gebeuren zal, hetgeen ons onzen weg zoodanig zal doen overdenken, ons zoodanig zal doen handelen, gelijk wij dan zullen gesteld zijn en de zaken ons dan zullen voorkomen?
Al dat gebeurlijke regelt onze zedelijk vrije daden; maar ook over al dat gebeurlijke beschikt de almagtige God en stuurt hierdoor onze gangen. Hoe waarachtig is alzoo de betuiging van paulus: Het is God, die in ons werkt, beide het willen en het werken, naar zijn welbehagen!
Zoo onbepaald beschikt de Heer alle onze lotgevallen; zoo geheel hangt het af van zijnen wil, of wij teleurstellingen op ons pad zullen ontmoeten, dan of wij daarop voorspoedig mogen voorttreden. Dit laatste drukken wij zoo regtmatig uit door den Goddelijken zegen, dien wij in alles behoeven. Gods hand zeker is hierin onzigtbaar, maar blijkt ons zoo duidelijk in de middelen, waardoor Hij werkt: die zegenende hand moet alles doen

{==330==} {>>pagina-aanduiding<<}
medewerken, indien wij naar onzen wensch zullen slagen. Laat een iegelijk van ons den loop van zijn leven opmerkzaam nagaan. Zult gij niet erkennen, dat zich daarin zeer veel moest vereenigen, om in eenig nuttig oogmerk wél te kunnen slagen, en zullen wij dit niet met vurige dankbaarheid opmerken; terwijl wij weder andere pogingen door hinderpalen op hinderpalen zien gestuit? - Maar hoe! zouden wij, ook bij het ontmoeten van die hinderpalen, van den Goddelijken zegen zijn verstoken? Zullen wij ons durven vermeten, dit te bepalen? Kunnen wij, kortzigtigen, doorgronden, of hierin niet het geluk van anderen betrokken is; en is God niet evenzeer de liefderijke Verzorger van hen, wien dat geluk beschoren is, naar hetwelk wij te vergeefs getracht hadden? - Maar nog meer: in die mislukkingen kan een ware zegen en gunst van onzen liefderijken Hemelvader liggen opgesloten, daar wij hierdoor misschien behoed zijn voor smart en droefenis, waarin die zoo vurig gewenschte staat ons zou gestort hebben. - Zoo nietig zijn wij menschenkinderen! Zoo weinig kennen wij de wegen, die ons tot wezenlijk geluk moeten brengen! Zoo veilig, zoo gerust zijn wij onder de leiding van Hem, die onze gangen bestuurt, en zonder wien wij ook niets vermogen! Wij zeggen dan met den Psalmdichter: Indien de Heer het huis niet bouwt, te vergeefs arbeiden deszelfs bouwlieden daaraan. Indien de Heer de stad niet bewaakt, te vergeefs waakt de wachter. Het is te vergeefs, dat gij vroeg opstaat, laat opblijft, eet het brood der smarte. Het is alzoo, dat Hij het zijnen beminden geeft als in den slaap.
II. Gij zijt dan met mij ten volle overtuigd, dat het in alles de hand des Heeren is, die ons moet ondersteunen, en dat wij zonder zijnen zegen in niets kunnen slagen. Maar, hoedanig moet deze overtuiging werken op ons gansche levensgedrag?
Hoezeer zal dit besef ons terughouden, iets onbetamelijks te ondernemen, of zondige bedrijven aan te vangen! De gedachte aan onze sterfelijkheid behoorde hier-
{==331==} {>>pagina-aanduiding<<}
toe alleen genoeg te wezen. Maar zijn wij daarvan geheel doordrongen, dat wij in alles den Goddelijken zegen behoeven, hoe zouden wij dan dezen zegen kunnen verwachten of afbidden, indien wij opzettelijk kromme paden insloegen? Wij zien, ja, vele snoode ontwerpen voorspoedig gelukken, en erkennen gereedelijk, dat goede voornemens en edele daden geen' zekeren waarborg opleveren, dat dezelve met een' gelukkigen uitslag zullen bekroond worden. Wij kunnen ook in dezen den Goddelijken wil niet doorgronden, en berusten eerbiedig in de uitkomst, welke de almagtige en alwijze God aan onze daden zal willen geven; maar zouden wij booze overleggingen in ons hart plaats geven of plaats laten, snoode aanslagen kunnen smeden; zoodra de gedachte in ons opkwam, hoe volslagen afhankelijk wij zijn van onzen Maker, die onze pogingen op tallooze wijzen kan verijdelen; in wiens heilige oogen wij verfoeijelijk zouden worden, op wiens zegen wij derhalve vruchteloos zouden hopen? Wanneer dan ons hart onzen weg overdenkt, vragen wij daarbij onszelven af: kan de heilige God dit willen? kan Hij hieraan een welgevallen hebben? En ik zou een boos hart in u moeten onderstellen, indien gij nu iets zondigs zoudt ondernemen, of iets, dat uwen naasten in verdriet zou storten. En schoon gij reeds alles hiertoe beraamd en overlegd hadt, ik vertrouw van u, dat gij uw voornemen zoudt laten varen en een' anderen weg overdenken, om uwe onschuld en deugd te behouden.
Zien wij nu aan de andere zijde, tot welke edele daden wij zullen opgewekt worden door de bewustheid, dat de Heer hieraan een welbehagen zal hebben, zoodat wij zijnen zegen hierop durven afbidden, en het zijner wijsheid laten aanbevolen, of onze goede daden, onze pogingen tot nut van onze medebroeders de gewenschte gevolgen zullen voortbrengen. - Welk eenen moed zal het ons instorten, dat wij met Gods hulp alles zullen vermogen, indien wij naar zijnen wil werkzaam zijn! Dan zullen wij bij hinderpalen, die ons ontmoeten, niet

{==332==} {>>pagina-aanduiding<<}
mistroostig nederzitten, maar onze pogingen verdubbelen, en beproeven, om die hinderpalen te overwinnen; terwijl wij blijmoedig kunnen berusten, wanneer ons gebleken is, dat derzelver wegruiming boven menschelijk vermogen is. Immers, wij werken dan als dienaars van onzen God. De vermogens en talenten, waarmede wij bedeeld werden, zijn zoo vele middelen in zijne hand, die wij naar zijn bestel, naar zijnen wil zullen aanleggen. Hij bestuurt geheel onze gangen.
Maar, zouden wij ons ook hier aan zelfverheffing schuldig maken? Voorzeker, indien wij waanden, dat al die zegen en hulp ons alleen onzenthalve geschonken werden. Staan wij niet steeds in naauwe betrekkingen tot anderen, en hebben onze daden niet op hen een' gewigtigen invloed? Dat onze arbeid wordt gezegend, is dit niet vaak ten nutte onzer medebroeders? Werd mozes, werd jozef gered alleen om hun bijzonder geluk? Neen, maar om het geluk van hun volk te bewerken. Alzoo zijn wij, in zoo vele gevallen van mindere aangelegenheid, dikmaals als middelen in Gods hand, om het heil van anderen te bevorderen. Niet om ons alleen, maar ook te hunnen behoeve dalen de meeste goede gaven op ons neder. Wat zouden wij ons dan verdiensten en voorregten boven anderen toeschrijven, daar dikwijls onze eigene belangen hierbij het minst in aanmerking kwamen, en wij zulks ook veelligt het minst verdiend hadden. Hoe spoedig zullen wij dan een' gevaarlijken trots afleggen, alsof wij zeker middelpunt waren, om hetwelk zich Gods goedheid alleen zoude bewegen! In het algemeen is 't het ware kenmerk van Christelijke nederigheid, overal de hand van den Almagtigen te erkennen, en te gevoelen, dat wij altoos in Hem leven, ons bewegen en zijn. Zullen wij dan steunen op eigene krachten, of ons beroemen op den dag van morgen? Neen, wij zullen bij elken arbeid, waarin wij gelukkig slagen, en in den dagelijkschen voorspoed, alles terugbrengen tot God, als de eerste Oorzaak aller dingen. Het zijn hoogmoed en eigenwaan,

{==333==} {>>pagina-aanduiding<<}
welke ons de zegenende hand van God doen voorbijzien, zoo in het tegenwoordige als in het toekomende, en die ook dit treurig gevolg te weeg brengen, dat wij bij het gelukken van onze wenschen evenmin diezelfde hand zullen erkennen, en dus hiervoor geenen dank zullen toebrengen aan den liefdadigen Hemelvader. - De godvruchtige, die zijne werkzaamheden met zegen ziet bekroond, is met de vurigste dankbaarheid vervuld. Hij, die geen' arbeid aanvangt zonder het besef, dat hij te vergeefs op een' goeden uitslag zal hopen, indien die Hemelvader dit anders zal willen en beschikken, zal deze niet bij welgelukte ondernemingen zijnen God, als den Schenker van alle volmaakte gaven, op de vurigste wijze loven? Het zijn hem geheel onverdiende gunsten, welke zijn Schepper hem weder heeft betoond, voor wiens aangezigt hij langs hoe meer behagelijk tracht te wandelen.
III. Ziet hier wat al leerrijks, wat al stichting de waarheid van onzen tekst oplevert! Mogt dezelve bij u allen die heilrijke gevolgen voortbrengen; maar vooral bij mij, die zulk een' gewigtigen dag mag beleven, waarop de woorden van salomo zoo bijzonder in mijnen mond passen. Ik wilde het u vermelden, mijne Broeders en Zusters! hoe gunstrijk de Hemelvader mijne gangen heeft bestuurd; en gij zult het dus voor deze reize wel ten goede willen duiden, dat ik u eenige oogenblikken over mijzelven onderhoude, en daarbij eenige bijzonderheden uit mijnen levensloop vermelde, welke mij tot u gebragt hebben: hetgeen alleen bij eene gelegenheid als deze voegelijk van den kansel kan vermeld worden.
Van der jeugd af heb ik mij geoefend in de godgeleerde wetenschappen, om tot het Leeraarsambt te worden opgeleid; schoon de beoefening der Natuur, vooral van het Plantenrijk, mij tevens aangename uren van ontspanning verschafte. Na mijne opvoeding te Haarlem genoten te hebben, werd ik, na zes jaren volbragte studiën op de Kweekschool der Doopsgezinden te Amsterdam en de Doorluchte School dier stad, tot Leeraar aan-
{==334==} {>>pagina-aanduiding<<}
gesteld, en in Februarij 1788 aanvaardde ik den dienst in de Gemeente te Leyden, welke ik ruim twaalf jaren lang heb mogen stichten, onder het genot van de achting en liefde dier Gemeente, waarvan gij straks een treffend blijk zult vernemen.
In den jare 1792 overleed één der vier Predikanten bij de Gemeente te Haarlem, en men besloot niet alleen de opengevallene plaats te vervullen, maar te gelijk een' vijfden Predikant te beroepen, ten einde zoo wel aan de bloedverwanten en vrienden van mij en mijne dierbare Echtvriendin, als aan die van een' anderen Leeraar, een' kweekeling der Haarlemsche Gemeente, gelegenheid te verschaffen, ons beiden op hunnen kansel te zien geplaatst. Nu lachte mij de hoop op het gunstigst toe, dat ik het toppunt van mijn aardsch geluk zou bereiken; want zoodanig beschouwde ik toen deze standplaats, veelligt de wenschelijkste van onze gansche Broederschap. Doch mijne Hemelsche Vader had hierin anders voorzien. Door een' zonderlingen loop van omstandigheden was, ondanks de gemelde voorbeschikkingen, de keuze niet op mij gevallen.
Deze was de eerste grievende teleurstelling, door mij ondervonden; hierdoor griefde zij mij te dieper, en wel zoodanig, dat ik eene afleiding moest zoeken, welke ik gereedelijk vond in mijne geliefde nasporingen van het plantenrijk, die mij verder de voortbrengselen onzer gronden en van onzen geheelen landbouw deden onderzoeken. - Ziet hier dan in deze schijnbare ramp den grond gelegd tot de volgende veranderingen in mijnen levensloop; terwijl ook mijn uitzigt op eene beroeping in de Gemeente te Amsterdam, in 1795, mede was verijdeld geworden.
Deze gezegde oefeningen verschaften mij zeven jaren lang de aangenaamste ontspanning, en deden mij bedacht zijn op hetgeen ten nutte van onzen landbouw door de hooge Regering zou kunnen aangewend worden. Mijne nasporingen bleven niet onbekend, (*) en bragten te

{==335==} {>>pagina-aanduiding<<}
weeg, dat ik in 1800 door 's lands Regering geroepen werd, om zoodanige verbeteringen tot stand te helpen brengen (*); doch hiertoe werd niet alleen mijn geheele persoon, maar ook mijne woning in den Haag gevorderd, zoodat ik van mijne Gemeente verzocht ontslagen te worden. Ik zoude nu niet alleen mijne geliefde oefeningen onbelemmerd kunnen voortzetten, en, naar ik vertrouwde, hoogst nuttig voor mijn Vaderland kunnen worden; maar, gelijk ik bij het afscheid van mijne Gemeente openhartig verklaard heb, mijne belangen als huisvader van een talrijk kroost werden ook hierdoor zeer aanmerkelijk bevorderd. (†)
Gedurende de gemelde voorbereidende oefeningen en werkzaamheden, bleef ik de belangen mijner Gemeente en het godsdienstig onderwijs der jeugd met getrouwheid behartigen; en hoe kon ik grooter bewijs ontvangen, dat mijne Gemeente dit ten volle erkende, daar ik, ja, als dienstdoend Leeraar werd ontslagen, maar mijne betrekking tot de Gemeente mogt behouden; dewijl het aan mijne keuze werd gelaten, om gedurende de vijf eerste jaren, wanneer een post van Leeraar onder haar mogt openvallen, weder mijne dienst gelijk voorheen te hervatten? Men besloot dit eenparig en zonder eenig aanzoek van mijne zijde. Voor dit blijk van vertrouwen en hartelijke liefde wil ik thans andermaal mijnen openlijken dank aan den dag leggen. Men billijkte alzoo mijne gedane keuze, en maakte mijne standverwisseling te gemakkelijker.
Ingevolge van deze blijvende betrekking, kon ik, gedurende mijn achtjarig verblijf in het naburig 's Graven-
{==336==} {>>pagina-aanduiding<<}

hage, telkens mijne waarde Gemeente stichten, en verder aan mijne blijvende zucht voor den kanseldienst voldoen in de Gemeente der Remonstrantsche Broederschap in den Haag, waar zich geene Doopsgezinde Gemeente bevindt, en waar ik tot lid van den Remonstrantschen Kerkeraad werd aangenomen. Even zoo heb ik op andere plaatsen, vooral te Amsterdam, waar acht jaren lang mijne woonstede viel, vijf, zes of zeven malen telkenjare het Evangelie verkondigd; en de bejaarden onder u zullen zich herinneren, hoe ik, gedurende een verblijf van bijna negen maanden te Utrecht, in het jaar 1808, onderscheidene reizen te dezer plaatse ben opgetreden.
De kansel bleef alzoo, door bestendige oefening, mij geheel eigen, en, indien mij in de jaren 1813 of 1814 te Amsterdam eene beroeping ware aangeboden geworden, ik zoude dezelve zeker aanvaard hebben. Maar mijne verdere bestemming bleef niet lang voor mij verborgen. In het volgende jaar werd mij, op het onverwachtst, opgedragen de leerstoel aan deze Hoogeschool in de Landhuishoudkunde, waarbij ook de Plantkunde, de lievelingsstudie reeds van mijne jeugd, moest onderwezen worden; en naauwelijks had ik dezen mij zoo aangenamen en vereerenden leerstoel beklommen, of gij, mijne waarde Gemeente, boodt mij de gunstige gelegenheid aan, om u maandelijks te stichten, waartoe ik mij zoo gaarne verbond, en waarbij gij mij te gelijk tot lid van uwen Kerkeraad verkoost.
Eer ik over deze aangename betrekking tot u mijne bijzondere gewaarwordingen aan den dag legge, zoo vergunt mij nog een kort overzigt te nemen van mijnen geheelen levensloop, waarin het mij steeds gebleken is, dat de Heer zijne gunsten in ruime mate over mij en de mijnen heeft uitgestort. Ik heb voorzeker menige teleurstelling en ook rampen ondervonden. Ik heb u eene, welke mij zeer griefde, doen kennen, doch die mij gebragt heeft op eene baan, waar mij veel hulp en voorspoed is wedervaren, en het pad zelfs in vele opzigten effen werd gemaakt; en in hoe ver hierdoor nut is te weeg gebragt,

{==337==} {>>pagina-aanduiding<<}
zullen voorhanden zijnde openbare bescheiden (*) moeten beslissen.
Zoude ik nu ook kunnen voorbijzien de zegeningen, welke mij als Echtgenoot en Vader geschonken werden? Ik heb, ja, vele stoffe tot weedom ontvangen door het verlies van zeer dierbare panden, maar waartegen mij vele zijn overgebleven, die mijnen ouderdom verheugen en als verjongen. En sla ik het oog op mijzelven, hoe weinigen mag het gebeuren, op mijnen leeftijd, die gezondheid, dat behoud van ligchaamskrachten en geestvermogens, dat volle genot van alle zijne zintuigen te ondervinden, dat mij alsnog ten deel valt! Aan U, mijn God en Vader, zij hiervoor alleen de lof en dank toegebragt! - Slechts eenmaal heeft mij, negenendertig jaren oud zijnde, eene bedenkelijke ziekte aangetast; doch voorts heb ik, behalve ligte ongesteldheden, eene bestendige gezondheid mogen genieten.
Zie ik thans terug op den loop van tweeëntwintig jaren, welke ik mij in uw midden bevond, hoezeer heb ik mij kunnen verheugen in de welvaart onzer Gemeente, welke ik zoo aanmerkelijk in bloei heb zien toenemen! Bovenal verblijd ik mij over die broederlijke liefde en eensgezindheid, welke gedurende al dien tijd in onze Gemeente en ons Kerkbestuur ongestoord is gebleven. Met niemand uwer heb ik ooit in een' verdrietigen twist moeten treden, en ik heb van zeer velen uwer de hartelijkste bewijzen van vertrouwen en toegenegenheid op den duur mogen ontvangen; gelijk gij, mijne geachte Medebroeders, Leden van den Kerkeraad, met wie ik steeds aangenaam en broederlijk heb mogen verkeeren, mij die ook zoo ongeveinsd hebt bewezen. Even als in mijne Leydsche Gemeente, heb ik ook hier met mijne Ambtsbroederen in vertrouwelijke vriendschap mogen omgaan, welker voortduring ik ten aanzien van u, mijnen tegenwoordigen

{==338==} {>>pagina-aanduiding<<}
hoogstgeachten Ambtgenoot, zoo hartelijk wensche, ja ook zeker verwachte.
En hoedanig heb ik het Evangelie onder u verkondigd? Gij vernaamt telkens, op hoe hechte gronden mijn Christelijk geloof rust, en hoezeer ik dit al meer bij u zocht te versterken, bovenal opdat gij rijk zoudt worden in goede werken. Ik trachtte u den weg ten eeuwigen leven te doen kennen, zoo als die ons is aangewezen door den oversten Leidsman onzer ziel, jezus christus. Ik zocht eenen hoogen en heiligen eerbied en eene vurige liefde in u op te wekken tot Hem, die, uit den Hemel nedergedaald, op aarde de woorden des eeuwigen levens gepredikt heeft, aan het kruis tot onze behoudenis zich overgaf, en wonderdadig opstond uit het graf, om ons eenmaal op te nemen in zijne eeuwige heerlijkheid; terwijl ik u daarbij gedurig wees op zijn gadeloos voorbeeld.
Omtrent dat Christelijk geloof heb ik, langer dan eene halve eeuw, geenen twijfel gevoed, en ik predik u alzoo dezelfde leer, welke ik in mijne Leydsche Gemeente verkondigd heb. - Mogt gij dan mijne vermaningen, mijne waarschuwingen, mijne troostredenen steeds hebben aangenomen, als voortkomende uit het diepste van mijn hart; en, daar gij mij uw vertrouwen schonkt, mogt ik daardoor te meer kunnen winnen op uw hart, zoodat gij daaruit verbant alwat verkeerd en zondig is, waaromtrent gij weet, dat ik geene toegevendheid gedooge, en poogt steeds te volbrengen alwat waarachtig, eerlijk is en welluidt, gedenkende dat zonder heiligmaking niemand den Heer zien zal!
Zoodanig wensch ik mijne prediking onder u voort te zetten, zoo lang de Heer wil en wij leven. Beoordeelt mij, op mijne hoogklimmende jaren, met toegevendheid! Mogt ik den bloei dezer Gemeente bij voortduring aanschouwen, en dezelve kunnen aanwijzen als een toonbeeld van Christelijke godsvrucht en reine zeden! Dat geve de algoede Hemelvader! Het zij zoo!





{==339==} {>>pagina-aanduiding<<}

Over de geneeskunde bij de Chinezen.

De kennis der geneeskundige wetenschappen klimt in China tot eenen zeer vroegen tijd op, want zij werden er reeds 4533 jaren geleden beoefend, onder de regering van Keizer huandy, die voor den schrijver der eerste werken, welke in China over de Geneeskunst het licht zagen, gehouden wordt; derzelver titel is Heidsen en Suwen. Deze twee boeken worden, tevens met de Aphorismen van zioba, nog tegenwoordig in China voor het beste gehouden, hetwelk over de Geneeskunst geschreven is. Ofschoon men nu in deze beide werken slechts zeer onvolledige kundigheden ontmoet, (want in China wordt het menschelijke ligchaam nimmer aan ontleding onderworpen) hebben daarom niettemin de Chinesche Artsen eenige kennis van anatomie en physiologie. Zij kennen de betrekkelijke ligging der voornaamste levensdeelen, den invloed, dien dezelve onderling op elkander oefenen, en de uitwerkselen, welke die invloed te weeg brengt. Ook weten zij de ziekten naar derzelver zitplaats te onderscheiden, en slaan zorgvuldig den staat van den pols, de kleur der huid en derzelver temperatuur gade; zij onderzoeken de tong, de oogen, en, alvorens iets voor te schrijven, nemen zij steeds den toestand der ingewandsuitwerpselen, urine, zweet, eetlust, slaap enz. in aanmerking. Kan de ziekte aan de werking der koude toegeschreven worden, is de huid droog, de pols snel, zoo pogen zij, door een geneesmiddel, hetwelk hun bijzonder eigen en welks hoofdbestanddeel gember is, een overvloedig zweeten te verwekken. Gedurende het koude jaargetijde schrijven zij, in dezelfde omstandigheden, de kool van Mochdan, kaneel en nootmuskaat voor; ingeval de pols langzaam slaat, doen zij purgeermiddelen gebruiken.
Hunne kennis in de kruidkunde en de natuurlijke historie is mede reeds van zeer oude dagteekening. Hunne wijsgeerige begrippen zijn zeer onbepaald en rieken naar

{==340==} {>>pagina-aanduiding<<}
de school; zij dragen zorg, alle nieuwere denkbeelden, of die ook slechts naar voortgang zweemen, daaruit te verbannen. De jonge Geneesheeren leeren hunne kunst in het huis hunner ouders, of in bijzondere scholen, en van daar gaan zij op het geneeskundig collegie over, waar zij hun examen afleggen, en het voorregt erlangen, om de praktijk te oefenen.
De Chinesche Doctors vaccineren zelden, en tappen hunnen zieken nimmer bloed af. De voornaamste middelen, welke zij aanwenden, zijn minerale wateren, diëet, beweging, en het masseren of wrijven en kneden der ledematen. De ziekten, welke men in China het meest ontmoet, zijn verkouding, aanhoudende koortsen, tering, galziekten en buikloop. Zij zijn zeer onderworpen aan pijn in den onderbuik of in de beenderen der beenen, het gevolg van hun losbandig leven en van de veelwijverij. Hunne Doctoren hechten zeer veel gewigt aan het onderzoek van den pols, dien zij met den voorsten, den middelsten en den derden vinger ter wederzijden bevoelen. Zij beweren, den staat van de lever te kunnen beoordeelen, door den pols van den linker arm met den wijsvinger aan te raken; dien van het hart, door hetzelfde te doen met den middelvinger, en dien der nieren met den vierden. De ziekten der long herkennen zij, wanneer zij den pols van den regter arm met den middelvinger betasten; zij dienen purgeermiddelen, verkoelende, prikkelende of diaphoretische middelen toe, naarmate de pols langzaam of rad, zwak of sterk slaat. Zij laten zich almede leiden door de gewone gesteldheid van den zieke, door den toestand, waarin zij deszelfs maag bevinden, en door den aard der uitwerpselen; maar hunne meeste indicatiën nemen zij uit den pols, waarin zij eene menigte verscheidenheden opmerken.







{==341==} {>>pagina-aanduiding<<}

Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg en slot van bl. 147.)

Fontainebleau.


Ciel! quel pompeux amas...... 
 
voltaire, la Henriade, Chant 7me. 

Op den 24 Augustus 1834 zaten drie jonge lieden, Hollanders en warme vrienden, in de cabriolet der diligence van Parijs naar Lyon. Het waren een Schilder, een Graveur en een Heelkundige. Na vlijtig arbeiden, elk in zijne betrekking, en uitgelokt door het heerlijke weder, begaven zij zich van uit het woelige Parijs naar het stille, kalme en vermaarde Fontainebleau, ten einde aldaar, voor eenige dagen, in den schoot der Natuur en in de kunst van primaticcio verpoozing te vinden. Die dagen waren heerlijke dagen; zij vlogen, zoo als helaas! alles wat genoegelijk hier beneden is, te snel daarheen. De drie vrienden waren gestadig te zamen, het zij ronddwalende om het reusachtige kasteel, het zij de grotten en plekken in de tuinen en parken bezoekende, door frans I en diana de poitiers beroemd geworden, of plaatsen, wier bodem menigwerf door de voetstappen van hendrik IV en van napoleon gedrukt werd; het zij het statige woud, waarvan béranger zeide: ‘het is verschrikkelijk schoon,’ doorkruisende. Maar de taak der drie vrienden was niet dezelfde: want, terwijl de Schilder en de Graveur schetsen van stoute partijen in het bosch teekenden, elkander opmerkzaam maakten op de heerlijke effecten van licht en schaduw, nuances der kleuren, forschheid der eiken, die, op en in de rotsen van Fontainebleau's woud geplaatst, met de laatsten schijnbaar dreigen neder te stor-
{==342==} {>>pagina-aanduiding<<}
ten, werd den Heelkundige opgedragen, hunne zoo wel als zijne eigene gewaarwordingen, opmerkingen enz. enz. ter neder te schrijven, opdat de drie vrienden ook naderhand meer levendig, dan alleen door herinnering, aan het heerlijke Fontainebleau zouden
gedenken.
Die indrukken, die opmerkingen, die beschrijvingen worden hier medegedeeld.
Van al de Koninklijke verblijfplaatsen in Frankrijk is Fontainebleau zonder twijfel de oudste en aan herinneringen de rijkste; maar evenzeer is haar oorsprong het minst naauwkeurig bepaald en gekend. De etymologie of afkomst van haren naam is zelfs nu nog het onderwerp der twistredenen van oudheidkenners, en stellig kan men niet verzekeren, of die naam al dan niet gegeven werd uit hoofde van het heerlijke en heldere water, hetwelk derzelver fonteinen opleveren. Deze soort van onzekerheden intusschen behagen aan de verbeelding, en zijn, volgens de uitdrukking van een hedendaagsch Auteur, de kromme lijnen der Geschiedenis. Bij meer dan éénen Franschen Schrijver vindt men echter het volgende: ‘Toen een der Fransche Koningen, wie, is niet bekend, op zekeren dag in het bosch van Bierre joeg, verdwaalde een zijner honden, Bléau of Bliau genaamd. Dewijl de Koning zeer veel waarde aan dezen hond hechtte, werd hij gedurende een' geruimen tijd, doch vruchteloos, gezocht. Eindelijk vond men hem bij eene fontein of bron, die tot dusverre onbekend was, en in lateren tijd door een' der tuinen des kasteels werd omgeven. Van dat oogenblik af aan droeg zij den naam van Fontaine de Bléau of Bliou.’ - Rigord, Geneesheer en Historieschrijver van philippus augustus, noemt Fontainebleau: Fons eblaudi. Joinville, die eene Geschiedenis van lodewijk IX geleverd heeft, noemt het Fontaine bleaudi; en in het Testament van dezen Koning, die de Heilige genoemd werd, heet het ook Fons bliaudi. Papyrius masso noemt het, in zijne Beschrijving van Frankrijk, eveneens, en in al de overoude wetboeken en akten wordt
het geen andere

{==343==} {>>pagina-aanduiding<<}
naam gegeven; maar sedert hendrik IV heeft men het altijd Fons bellae aquae, Fons bellaquaeus, Fons bellius geheeten, en op het einde der regering van dezen Vorst begon men het Fontainebleau te noemen. - Hoe dit zij, men is er zeker van, dat Fontainebleau omtrent het midden der twaalfde Eeuw bestond; een Charter, door lodewijk VII gegeven, eindigt aldus: ‘Actum publice apud fontene-bleaudi in Palatio nostro, Anno Domini 1169;’ dat is: Gedaan in ons Paleis bij Fontainebleau in het Jaar des Heeren 1169.
De bevolking van het gehucht Fontainebleau was in den beginne zeer klein, en begon eerst onder hendrik IV toe te nemen. Het dorpje Avon was het kerspel van Fontainebleau, hetwelk tot in 1624 geene kerk had. Eerst onder de regering van lodewijk XIII begon men er eene te bouwen, onder de bescherming van den heiligen lodewijk. Deze kerk, die nog bestaat, levert in bouworde en inwendige versiering niets merkwaardigs op; veeleer kan men dezelve een kabinet van slechte schilderijen noemen. Fontainebleau is thans Arrondissements-hoofdplaats van het Departement der Seine en Marne, heeft eene bevolking van bijna 8000 zielen, en werd tot op het oogenblik der groote Fransche omwenteling een dorp of gemeente genoemd. Sedert dien tijd verhief men het tot eene stad. - De topographische stelling van Fontainebleau is de volgende: het ligt in het midden van een uitgestrekt woud, hetwelk het stadje van alle kanten als een gordel omgeeft; een gordel, welks stralen van het middelpunt naar den omtrek bijna twee Fransche mijlen bedragen. Weinige beroemde mannen, hetzij in wetenschappen, in kunsten of in de letteren, bragt Fontainebleau voort. Een enkele beroemde Dichter, althans voor zijnen tijd, zag aldaar het levenslicht. Het was poinsinet, een dramatisch Schrijver, die in 1775 aldaar werd geboren. Uit eene familie, aan het Huis van orleans verbonden, afstammende, erlangde hij de gelegenheid, zich aan studie over te geven, voornamelijk de letterkunde tot het veld zijner bearbeiding

{==344==} {>>pagina-aanduiding<<}
kiezende. Met een buitengemeen naïf karakter vereenigde poinsinet talenten; en eenige zijner voortbrengsels, onder anderen le Cercle, bevatten zeer geestige plaatsen. Maar poinsinet verkeerde in een' zonderlingen en buitengewonen staat van onwetendheid aangaande zeer dagelijksche zaken, en daarbij was hij zeer ligtgeloovig, hetwelk hem, zijn geheele leven door, tot een voorwerp van spotzucht maakte. Er werd zelfs een woord uitgevonden, om de schalkerijen en spotternijen, die men hem deed ondergaan, aan te duiden; dit woord is: mystification. Er bestaat een werkje, hetwelk ten titel voert: Mistifications du petit poinsinet. Onze Dichter en Schrijver eindigde zijn woelig leven in Spanje, en wel op eene tragische wijze; hij verdronk namelijk in de Guadalquivir.
De beroemdheid van Fontainebleau heeft echter aan poinsinet niets te danken. Die beroemdheid verkreeg het veeleer van deszelfs kasteel, paleis of Koninklijke woning; van de groote gebeurtenissen, die in hetzelve plaats grepen, en van het kolossale bosch, hetwelk dit kolossale gebouw omringt. Men heeft van de stad Genua eens gezegd, dat zij op een magazijn van paleizen geleek, die zonder symmetrie of orde langs den oever der zee geplaatst waren; zulks kan men ook van het kasteel Fontainebleau zeggen; het is eene geduchte massa van gebouwen in alle rigtingen, en bij den eersten aanblik roept men, met een' Engelschen reiziger, uit: ‘Dit paleis is inderdaad een rendez-vous van kasteelen!’ Het is een meer indrukmakend, majestueus, dan wel sierlijk geheel; meer merkwaardig door deszelfs uitgestrekte, hier en daar verstrooide en toch in gemeenschap en vereeniging staande gedeelten, dan door deszelfs harmonie; en te regt schreef de Kardinaal bentivoglio in 1621 aan den Ridder marini: ‘Ik ben te Fontainebleau geweest, en morgen keer ik er terug; inderdaad het is eene overprachtige en grootsche woning, zulk eenen Koning (lodewijk XIII) waardig; en hoewel het verscheidene gebouwen zijn, die,

{==345==} {>>pagina-aanduiding<<}
in verschillende tijdperken, aan elkander werden gevoegd, geene gelijkheid, orde en evenredigheid aanbieden, heeft deze soort van wanorde eene tint van trotschheid en majesteit, die op eene aangename en stoute wijze verrast.’ De uitgestrektheid van het dakwerk alleen - binnenplaatsen, tuinen enz. alzoo uitgezonderd - beslaat eene oppervlakte van omtrent 70,000 vierkante voeten. Het tweede gedeelte van den zoogenaamden nieuwen vleugel der Prinsen, hetwelk in 1834 nog niet hersteld en ongemeubileerd was, uitgezonderd, kon men, toen wij Fontainebleau bezochten, met het grootste gemak 2000 personen in hetzelve op eene gepaste wijze naar derzelver rangen huisvesten. Men verliest zich in deze reusachtige woning; het is de merkwaardigste doolhof, die ooit eene menschelijke verbeelding heeft verbaasd. Het zijn uitgestrekte galerijen, ruime zalen, amphitheaters, reuzentrappen, geheimzinnige gangen, zachtstemmende cellen en verblijven, balkons van marmer en brons; - alle tijden, alle plaatsen, alle kunsten, alle Monarchen worden in deze muren vertegenwoordigd. De XVIde Eeuw liet er de indrukken van al derzelver wispelturigheden en poëzij achter. Lodewijk XIV bragt er zijne Koninklijke grootheid over. Napoleon ontving er eene Keizerin, die hem aan Koningen verbond en van het Volk afscheidde. Ieder der magtigen, die in deze muren heerschten, voegde er iets aan toe; deze een paleis, gene eene kerk, een derde een' schouwburg, eene galerij, een' triomfboog. Men hervindt in het kasteel van Fontainebleau het afdruksel der drie groote veranderingen, welke de kunst in Europa sedert de vestiging van het Christeudom heeft ondergaan; dat wil zeggen, het afdruksel der Gothische tijdvakken, der herleving van de kunsten, en den modernen stijl.
De Gothische stijl is evenwel zeldzaam; hij komt nog voor als overblijfsel en brokstuk; als een teruggekaatst schijnsel vertoont hij zich in den vorm van eenige vensters en sommige versiersels. De Salamanders van frans I, zinnebeelden van vroegere dagen en overgenomen uit de grijze oudheid, toen de door de verbeelding geschapene monsters als een voornaam sieraad in de schikking der gebouwen plaats vonden, getuigen thans nog op de muren van vele gedeelten van het paleis van de geheimzinnige geloofsdenkbeelden der voorouders van Frankrijks tegenwoordige bewoners. De overblijfsels van het tijdperk de la renaissance zijn veel menig-
{==346==} {>>pagina-aanduiding<<}
vuldiger. De kolommen van verschillenden vorm, bezet met uitgewerkte keurige kapiteelen, die men in een der binnenhoven, het Cour ovale, aantreft; de naauwkeurige bouworde van eenige nabootsingen van de monumenten der Ouden, en welbewaard beeldhouwwerk, hetwelk men aan jean goujon verschuldigd is, herinneren ons aan die roemruchte tijden, toen de groote herschepping van het Europesche genie zich deed kennen door een' geheelen terugkeer tot de studie der klassische oudheid. Het onderscheidend kenmerk van het herleven der kunsten: terugwerking in de wetenschap; verder in de kunst, en bijgevolg eene geheele omwenteling in de denkbeelden en zeden, - deze groote metamorphose schijnt in een gedeelte der architectuur van het paleis Fontainebleau te leven.
De Geschiedenis van het kasteel Fontainebleau is zoo naauw aan die van Frankrijk verbonden, dat elke plaats van dit reusachtig gebouw eene herinnering opwekt en eene gedenkwaardige gebeurtenis terugroept. Hier heeft de beitel van den kunstenaar in het graauwe hardsteen de strenge eenvoudigheid van het seodale Koningschap afgedrukt; daar heeft het keurig penseel van primaticcio de ridderlijke dapperheid van frans I en den minnehandel van hendrik II afgemaald; diana de poitiers, gabriëlle, hendrik IV, sully, lodewijk XIII en richelieu, lodewijk XIV en colbert worden ons bij elken voetstap herinnerd. De rijke stoffering der zalen van dit paleis doet aan de pracht van het Keizerlijke hof denken, en getuigt van de alles verblindende, maar op lossen grondslag gevestigde en kortstondige grootheid van hem, die een alexander wilde zijn, en dien men napoleon de Groote noemde - en er tevens de sporen van de wisselvalligheid der fortuin en het wankelende van aardsche grootheid en magt achterliet. Alle herinneringen vloeijen hier zamen en mengen zich ineen. Niet ver van het verblijf des Pausen, in een afgezonderd hoekje, is het verblijf van Mad. de maintenon, die de eenzaamheid zocht, ja zelfs de helderheid des hemels ontvlood. Binnen deze muren zetelden Liefde en Poëzij, en werden huwelijken van magtigen der aarde voltrokken; aan deze muren kleeft bloed, het bloed van monaldeschi, door christina van Zweden vergoten; hier hadden prachtige feesten plaats; in gindsch binnenhof ridderkampen en tournooijen, Vergeefs zult gij er een hoekje

{==347==} {>>pagina-aanduiding<<}
willen zoeken, welks zoldering niet eenmaal een gekroond of ontkroond hoofd onder zich had; een bed, dat niet eenmaal een huwelijks- of een doodbed was. Hoogheid en laagheid, geluk en ongeluk des menschen, woonden meermalen binnen dit majestueuze kunstgewrocht.
Frans I en napoleon bonaparte zijn de eigenlijke meesters van het paleis Fontainebleau. De schimmen van deze twee gebieders vertoonen zich het menigvuldigst aan onze verbeelding. Zij dwalen rond in de binnenhoven, in de galerijen, in de duizend stille, stomme kamers; overal ontmoetten zij, nog kort geleden, de jammerlijke sporen van verval, verwoesting, puinhoopen der gewrochten, op hun bevel door Geniën daargesteld. Het slot begon sedert jaren rang onder de vertegenwoordigers van vergankelijkheid en broosheid, van ruïnes te nemen: de muren zakten ineen; de zolderingen verdwenen in brokken en lappen; de wapenschilden van zoo vele Koningen waren in het harde arduin zoo dikwijls uitgeschrapt, uitgehakt, hersteld en weder uitgehakt, dat de staalharde steen aan het daglicht doorgang begon te verleenen; woest en wild had men de Arenden, de Salamanders, de Leliën vernietigd, zinnebeelden in brokken geslagen, naamcijfers verminkt en vernield; onmogelijk werd het, onder al deze jammerlijke verwoestingen, iets meer te hervinden dan muren zonder naam, galerijen zonder herinneringen, zalen zonder eer, altaren zonder wierook, lijsten zonder schilderstuk; dan troonen, die, vermolmd, veeleer woningen der wormen, dan zetels van magtige heerschers, schenen. De schimmen der oude meesters van Fontainebleau wandelden droevig onder deze betreurenswaardige puinhoopen rond, en, naar mate jaren zich op jaren stapelden, hoopte de eene puinhoop zich ook op den anderen.
Dan, alles begint thans weder uit het stof des ouderdoms en der verwaarloozing te herrijzen. Kunstenaars en werklieden zijn overal bezig; de wankelende fondamenten herkrijgen derzelver vastheid en kracht; de trappen, die als trotsche amphitheaters voor u liggen, en als verplet schenen door de spoedig daarheen vliedende grootheden, die hen betraden, rusten weder hecht en stevig op zuilen en bogen; de ter aarde geworpene standbeelden staan weder op derzelver voetstukken; de afbeeldsels vullen de ledige lijsten; de kalk der zalen vervliegt als stof onder de hand, den puimsteen, den wischdoek van kunstenaar en handwerker, en van achter de

{==348==} {>>pagina-aanduiding<<}
onedele laag treden de meesterstukken van drie Eeuwen weder te voorschijn; zolderingen en muren worden weder bezield; de dennenhouten deur heeft plaats gemaakt voor die, welke uit den stevigen eik gezaagd werd; het veelkleurig behangselpapier staat de plaats aan het historieel schilderij af; troonen en meubelen herkrijgen fluweel en goud, en de wormen moeten hunne prooi afstaan; het Gothisch glaswerk verschijnt weder in de vensters; de minste bijzonderheden en kleinigheden van het fijne beeldhouwwerk, dat het hout in een meesterstuk, den harden steen in kantwerk, het marmer in helden en schoone vrouwen herschiep, vindt men hernieuwd weder, herschapen met de naauwkeurigheid en het taai geduld, eenen oudheidkundigen waardig; het mozaïk vertoont zich weder even jeugdig, even schitterend; overal, van boven tot beneden aan deze kolosale muren, strekte zich dezelfde herstellende hand uit; goud, kleuren, marmer, arduin, ivoor, zilver, fluweel zien wij weder.
En wie bragt het reeds voltooide, en brengt nog voortdurend het aangevangen, maar nog onnoemelijke inspanning en kosten vereischende, half voltooide werk tot stand? Wie riep de galerijen van frans I, zijne wapenschilden, Salamanders weder in het aanzijn terug? Wie gaf weêr luister aan het Cour du Cheval blanc en den majestueuzen trap, dien lemercier bouwde, en die aan lodewijk XIII 100,000 kroonen kostte, - den trap, dien napoleon den 20 April 1814 voor het laatst als Keizer betrad? - Het is lodewijk philips! Noch vreezende voor de herinnering aan den geduchten Arend, noch voor de kleuren der groote Armée, gaf hij aan de kunstenaars, die het werk volbrengen, het volgende bevel: ‘Herstel het Fontainebleau van frans I, van hendrik II, van hendrik IV, van napoleon, en geef aan de meesterstukken van schilderkunst, die het penseel van primaticcio schiep, het leven terug, met behoud van compositie en karakter!’ Als Hertog van Orleans hoorde men hem dikwijls de verwaarloozing bejammeren, die Fontainebleau onderging, en verklaren, dat hem niets te kostbaar zou zijn, indien zulk een goed hem toebehoorde, om het deszelfs eersten glans, met een streng behoud van deszelfs eerste karakter, te hergeven; en als Koning heeft hij woord gehouden. Honderde handen werken aan de herstelling en verfraaijing: bouwkunstenaars, beeldhouwers, schilders van den eersten rang besturen dezelve.

{==349==} {>>pagina-aanduiding<<}
Voorwaar eene schoone en groote taak, die lodewijk philips op zich nam, puinhoopen, die vóór weinige jaren toegang aan den snerpenden noordewind gaven, op nieuw, en even als zij vóór honderde jaren waren, in een prachtig paleis, de grootste Koningen waardig, te herscheppen; alzoo meer te haken naar den titel van hersteller, dan naar dien van schepper; meer trotsch er op te zijn, om een kasteel voor geheele verdelging te beschutten, dan een nieuw op te rigten, en te sterven terwijl het nog niet voltooid is. Al die pracht en weelde, al die grootsche ondernemingen, al die grilligheden, al die Koninklijke uitgaven van drie Eeuwen te doen herleven; van alles partij te trekken, en aldus eene grootscher uitkomst te erlangen, dan die, waardoor immer het werk der grootste bouwmeesters bekroond werd; - die taak niet te beperken bij een enkel monument, maar gelijktijdig aan de kolom op de Place Vendôme napoleon, aan Versailles lodewijk XIV te hergeven; de Louvre en de Arc de Triomphe de l'Étoile te voltooijen, en wat niet al meer! ‘En al die ongeloofelijke inspanningen, die grootsche plannen,’ zegt een geestig Fransch Schrijver, ‘ten uitvoer te brengen in het midden van staatkundige partijen, die telkens botsen; gedurende het volksoproer en den burgeroorlog, omringd door telkens wederkeerende wanorden; blootgesteld aan den dolk en het pistoolschot van den moordenaar, - dat mag men willen en kunnen heeten!’
Wij treden thans in eene uitgestrekte zaal, van boven tot beneden met schilderijen van primaticcio bedekt; zij heet: Galerij van hendrik II; en hier laat ik een' ander', in wiens woorden ik mijne gewaarwordingen, welsprekend uitgedrukt, wedervond, verhalen: ‘Hier zou de meest doelmatige beschrijving haar doel missen. De grootste meesters in de kunst, om met woorden leven, beweging, vuur en kleur aan de voorwerpen mede te deelen, zouden zich hier gewonnen geven. Want, denkt er aan, wij spreken over eene wijde, grootsche zaal, welker muren, zolder, deuren van boven tot onder met schilderstukken zijn bedekt; van den grooten kunstenaar, die zelfs in de schoonste Eeuw der schoone kunsten geene mededingers had. Primaticcio, de waardige leerling van julius romanus, werd, nog zeer jong zijnde, door den Hertog van Mantua aan frans I aanbevolen, van wien de Koning een' schilder had gevraagd voor zijn kasteel van Fontainebleau. De groote kunstenaar

{==350==} {>>pagina-aanduiding<<}
komt; hem volgen een aantal standbeelden en antieke marmeren kunststukken; toen ving hij de taak, hem opgedragen, aan; eene taak, welker volbrenging het werk van geheel zijn leven was. Primaticcio arbeidde aan Fontainebleau gedurende drie regeringen, van frans I, van hendrik II en frans II. Hij was de bouwkunstenaar, de schilder, de beeldhouwer van hetzelve. Deze fijne standbeeldjes, welker sierlijkheid en vorm wedijveren met het uitvoerige der bewerking, zijn van primaticcio; deze meubelen, die fonteintjes, dat goud- en zilverwerk, van primaticcio; overal op deze muren heeft hij sporen van zijn genie gelaten. Een leger van beeldjes en figuurtjes wierp hij daarheen, en geen enkele derzelven gelijkt op een ander, en geen enkele dier herderlijke of krijgshaftige, fabelachtige of historische personaadjen heeft denzelfden stand; maar altijd is hier dezelfde edelheid, dezelfde gracieuze wijze van scheppen. Geest, genie, vinding, kleur, vorm, bevalligheid, handigheid, stoutheid; al de middelen der Florentijnsche school waren naauwelijks toereikend voor dezen langdurigen arbeid.’ - Nietig schijn ik mijzelven toe midden in die galerij, omringd door primaticcio; de Geschiedenis van hercules door primaticcio voor mij! - Maar, hoorde ik niet zeggen, dat al die meesterstukken verloren, vernietigd, bedorven waren, en dat reeds omtrent 200 jaren geleden een groot schilder verklaarde, dat de herstelling derzelven onmogelijk was? En toch ik zie dezelve; primaticcio heerscht hier als meester; ik zie hem hier en daar met al zijn' zwier, in al zijne kracht; hij herleeft, en is als van verre gekomen; van uit eene dikke stof- en kalklaag, van uit eenen afgrond verscheen hij weder! Al dat schilderwerk, hetwelk, door een ongeloofelijk wonder van
vlijt, geduld, scherpzinnigheid, vasten wil en moed, hervonden werd, had de Tijd in de eerste plaats met zijne vleugels uitgewischt; toen overdekte de metselaar en stukadoor deze half uitgewischte maar toch edele kleur met kalk, pleister en mortel; de veelkleurige en prachtige behangsels van het Keizerrijk werden alverder op dien kalk gelijmd en geplakt; en de Tijd, even onverbiddelijk als de menschen, ging voort, de nog flaauwe sporen van zoo veel genie, onder kalk, pleister, vernis, gebloemd papier verborgen, verder te vernietigen. En nu! hoe sterk uitgewischt, hoe ook verborgen, toch is thans het werk van primaticcio hervonden. Een bekwaam schilder, naau-
{==351==} {>>pagina-aanduiding<<}
welijks voorgelicht door eenige onzekere omtrekken, heeft de flaauwe sporen van zoo veel genialiteit gevolgd; het wonderwerk is in deze zaal van boven tot beneden geheel volbragt. Het Leven van hercules komt van uit dezen muur te voorschijn als een bas-relief; de grond is van kostbaar hout; de zolder omgeven van goud, hetwelk kunst omvat; rondom de vensters het werk van primaticcio, boven de deuren primaticcio, overal en altijd primaticcio!
Thans zijn wij in een ander vertrek; het is de Troonzaal. Ik weet niet, wat ik al gevoelde bij het zien des troons en des fluweels, waarmede hij omhangen is: dat fluweel werd beurtelings gestikt met leliën, toen het gezag bourbon heette; met bijen, toen het zich napoleon noemde; daarna weder met leliën, om ze op nieuw te verliezen, en het emblema des Burgerkonings te ontvangen. Wilt gij een sterk contrast, Lezers? Verbeeldt u dan den beheerscher van bijna geheel Europa, napoleon, nog kort geleden op dien troon gezeten, omringd van honderden zijner grooten, en Europa door een nieuw bevel in zijne ijzeren vuist knellende, of naar willekeur het eenige oogenblikken meer gerust doende adem scheppen. Een geringe afstand was er tusschen dien troon en de kleine tafel, voor welke ik u thans in een ander, kleiner vertrek geleide, en op welke napoleon zijnen afstand van den Franschen troon schreef en teekende. In deze kamer, het kabinet van den tegenwoordigen Koning, maakten zich de ontzettendste gemoedsbewegingen van napoleon meester, toen hij, bij het bemagtigen van Parijs door de Geallieerde Mogendheden, zich naar Fontainebleau teruggetrokken had. Wat moet er wel niet in de ziel van den Keizer der Franschen zijn omgegaan, toen hij de verklaring teekende: ‘Getrouw aan zijnen eed, verklaart de Keizer, dat hij voor zich en zijne kinderen van de troonen van Frankrijk en Italië afstand doet, en dat er geene opoffering, zelfs die van zijn leven, bestaat, welke hij niet gereed is aan het heil van Frankrijk te brengen.’ De tafel, op welke hij dezen afstand teekende, heeft nog den diepen en met kracht bewerkten steek van het pennemes behouden, dien de exbeheerscher der
wereld, even als een stervende leeuw met zijn' verzwakten klaauw, haar toebragt. Den 20 April 1814 trad napoleon uit dit vertrek, zijne schreden rigtende naar den trotschen trap van lemercier. Op de groote

{==352==} {>>pagina-aanduiding<<}
plaats, het Cour du Cheval blanc, stond de oude Garde der groote Armée onbewegelijk, stom, hare tranen verbergende, geschaard. Die oude Garde, wier naam alleen hoofdsteden deed sidderen, vocht op alle slagvelden der wereld; zij was de eerste, met rook, vuur en kogels omringd, te Arcola, te Aboukir, te Marengo; zij bestond uit de soldaten van Austerlitz, Jena, Friedland, Madrid, Wagram, Moskou; en, na zoo vele gevaren en roem, hield zij thans, overwonnen en verstrooid, op deze plaats stand. In dit paleis, nog achter gindsche groote deuren verborgen, bevindt zich napoleon, de Keizer, gepijnigd en gefolterd door de zware schokken der fortuin. Te vergeess bood hij weêrstand aan het verbonden Europa; de Keizerlijke Arend, onder Moskou's hemel doodelijk gewond, had naauwelijks krachts genoeg, om onder dien van Fontainebleau te komen sterven. Het oogenblik nadert, waarin de Man des Oorlogs den degen, die zoo zwaar in de balans der wereld woog, zelf zal nederleggen. De poort bovenaan den trap wordt geopend; een man daalt af; fier ziet hij nog om zich heen; zijn gang is nog stout en zeker; gemoedsbewegingen leest men op zijn gelaat; de gijze jas omgeeft zijne gestalte; in de hand draagt hij den hoed du petit Caporal. Eene enkele maand van ongeluk had hem meer vergrijsd dan tien veldslagen; maar zijne oude soldaten vonden hem groot in zijn ongeluk; zij waren tot in hun binnenste geroerd. De arme helden begrepen niet, waarom zij en de Keizer scheiden moesten; zij, de groote Armée; hij, de Keizer! Met gebogen hoofd lieten zij hunne tranen vloeijen. Napoleon reikt de hand aan eenige getrouw geblevene Generaals, die hem te
gemoet gaan, en rigt zijne voetstappen naar de oude krijgers. Eene doodsche stilte heerscht; eene welbekende stem doet zich hooren: ‘Soldaten der oude Garde! ik zeg u vaarwel! Sedert twintig jaren vond ik u steeds op den weg van roem en eer. Gij hebt nimmer opgehouden modellen van dapperheid en getrouwheid te zijn. Met mannen zoo als gij ware onze zaak niet verloren; maar een burgeroorlog zou ontstaan en Frankrijk ongelukkig worden. Ik offerde al mijne belangen aan die van het vaderland. Ik ga; maar gij, gaat voort met Frankrijk trouw te dienen; deszelfs geluk was mijne eenigste gedachte, het zal altijd het voorwerp mijner wenschen zijn. Beklaagt mij niet! Indien ik al besloot mijzelven te overleven, was zulks alleen om nog dienstbaar aan uwen roem

{==353==} {>>pagina-aanduiding<<}
te zijn. Ik wil de groote dingen schrijven, die wij te zamen volvoerden. Vaartwel, mijne kinderen! U allen wilde ik wel aan mijn hart drukken; laat mij dit ten minste uw vaandel doen!’ Toen grijpt de Generaal petit den Arend, en treedt snel naar den Keizer. Napoleon ontvangt hem in zijne armen en kust den standaard. De soldaten weenen. Napoleon is diep geroerd; maar met vaste stem herneemt hij: ‘Kameraden, nogmaals vaartwel! Dat deze kus in uwe harten overga!’ Hij rukt zich los uit de groep, die hem omgeeft, werpt zich in het rijtuig, en is weldra verdwenen. (*)
Terwijl alles in het kasteel Fontainebleau grootsch en Koninklijk is, laten de tuinen, die het onmiddellijk omringen, evenmin iets te wenschen over; - prieelen, grotten, vijvers, fonteinen, standbeelden, dreven, parken, alléën, alles is majesteit en grootheid. Le notre is hier de schepper. Zijne verbeelding, zijn vindingrijke geest begreep in een' oogopslag, in welke wandeldreef of allée een gedenkteeken den meesten indruk, de meeste verrassing zou daarstellen; welke massa van groen gebladerte als eene nis of een praalboog over het strenge of zwierige voorhoofd van een standbeeld zich moest ronden; welke gordel van geboomte het meest paste tot het omgeven van een' vijver, fontein of waterval. Le notre stelde eene kunst daar, die het midden houdt tusschen schilderkunst, bouwkunst en horticultuur. Hij deed, op alle denkbare en altijd geniale wijze, nu eens door zachte ineensmelting, dan weder door sterke contrasten, bladeren en bloemen, water, takken, marmer elkander ontmoeten, om schaduw, stilte, frischheid, eenzaamheid, en met de bestemming der plaatsen overeenkomende indrukken te verkrijgen; plaatsen, wier beteekenis door de mythologische fantasie der Koningen en Vorstinnen bepaald werd. Altijd bereikte hij den trap van geheimzinnigheid, dien deze of gene wandeling

{==354==} {>>pagina-aanduiding<<}
of rustplaats vereischte. Diana, apollo, neptunus zijn omgeven met geboomte en groen, hetwelk in treffende harmonie met deze Olimpische Godheden is. Le notre was met zijne boomen, wat le brun was met de schilderkunst, corneille met de poëzij, mansart met zijne gedenkteekenen, lodewijk XIV met het Koningschap; dat wil zeggen, groot, heroïsch. Men gevoelt zich magtig, men wandelt als Koning onder het lommer van le notre: zijne kunstige rotsen, zijne schelpgebouwen met honderde mondjes, waaruit het water als kristal pijlsnel voortspuit, of in kabbelende golfjes nedervoloeit; zijne fonteinen, uit welker toppunt het water als kokende opbruist, als een waterval nederploft, of als een pareldauw zich verspreidt; de krullende bladermassa's, de als urnen opgetrokkene bosschaadjen, de koepels van groen, wier glad gewelf door geen enkel uitstekend blaadje verbroken wordt, treffen en verbazen ons. Maar meer treffend, dan het werk van le notre, is het werk der Natuur, is Fontainebleau's woud. Het beslaat eene uitgestrektheid van omtrent tweeëndertigduizend achthonderd zevenenzeventig morgens land. Rotsen en groen, woestheid en wanorde vertegenwoordigen op vele plaatsen den Chaos. Wild zijn de reusachtige steenen op elkander gestapeld; zij schijnen ontstaan door de vernietiging van eene planeet, welker brokken uit den Hemel in een' rotsenregen nedervielen, of door eene Hel werden uitgebraakt. Dat bosch moet men in den vroegen morgen bezoeken, als de vogel tjilpt en zingt, als de zon begint te stralen, wanneer alle gezigtpunten zich als tot in het oneindige voor uwe blikken openen, wanneer al die rotsen, onder Eeuwen-oude boomen op elkander gehoopt, duizend fantastische vormen aannemen, en aan het woud het aanzien geven der vlakte, waarop de Titans tegen den Hemel
vochten. Hier ziet men diepe holen; daar kleine voetpaden, die zachtkens in de schaduw kronkelen en met welig gras omzoomd zijn; ginds valt een waterpareldrop murmelend langs een' puntigen steen. Duizend zonderlinge vormen, zoo als er na den Zondvloed, toen het water vrij en ongehinderd al de dingen der schepping kon misvormen, vele op de aarde moeten geweest zijn, ontmoeten wij bij elken voetstap. Overal ontwaart men nieuwigheden, die echter, zoo oud als de wereld, een' magtigen indruk op ons maken. In dit stoute werk der Natuur ligt het kasteel Fontainebleau. Te midden van deze wonderlijke op-
{==355==} {>>pagina-aanduiding<<}
eenstapeling van rotsen, van groen, van oude eiken, waarvan sommige welligt reeds bestonden toen lodewijk de Heilige, charlemagne of clovis regeerden; in het dikke gebladerte langs de zandwegen, op de bijna ongenaakbare hoogten, waar rotspunt op kloof en kloof op rotspunt volgen; in de diepte dier gewelven en holen; op den top dier natuurpaleizen; langs de boorden der Seine, of in de verte haren stroom gadeslaande; in het lommer der pijnboomen, der dennen, der olmen, der eiken, - overal zijn plekken, door Koningen beroemd, door Vorstinnen bezocht, door poëten bezongen, door schilders op het doek gebragt, of door legenden vermaard geworden.
Er bestaat zekere kunst en wijze om het woud te doorkruisen, evenzeer noodig als die voor het kasteel; zonder haar is alles toeval en verwarring. Van de rots la Table du Roi moet men zich rigten naar de vallei de la Solle; van de rots St. Germain naar de Marre aux Evées, de Gorge aux Loups, de Carrefour de Bellevue. Onder deze verhevene natuurpracht, omgeven en bedekt met schoon lommer, is de Gorge de Franchard de meest indrukmakende en wild-trotsche plaats onder al deze schilderachtige gedeelten. Dáár verhaalt de gids u legenden van Heiligen, geschiedenissen van roovers en moordenaars, en op den top van het steenen gevaarte ziet gij de puinhoopen van een Eeuwen-heugend klooster. - Meermalen hoorden wij met een heilig ontzag de ratelende slagen des donders; maar nimmer was dat ratelen en schokken en botsen, in spleten en holen opgenomen en teruggekaatst, zoo vreeselijk schoon, dan toen de drie vrienden, door een onweder overvallen, de rotssteenen van Franchard beklommen. De Natuur scheen eene nieuwe omwenteling in die steenen te willen bewerken, en van onder den grond schenen schrikkelijke stemmen, hol en akelig, dat opzet toe te juichen. Die stemmen waren honderden echo's der donderslagen. - ‘Mijn God, wat is dat schoon!’ riepen twee der vrienden uit; en den schilder, als uit eene stomme verrukking ontwakende, vloeiden de verzen van feith van de lippen:

................... 
Natuur, in woeste pracht, lacht ons hier huivrend aan. 
Hoe fel de donder woedt, de noodörkanen stormen, 
Hier zal zij ruischdaals, hier salvator rosa's vormen! 
 
h.a. schreuder. 
Rotterdam. 






{==356==} {>>pagina-aanduiding<<}

De bier- en jeneverhuizen te Londen.

Het kerkhof, op hetwelk de doodgravers in Hamlet hun bedrijf uitoefenden, kan niet gelegen geweest zijn in de nabijheid van een jenever-paleis; ware dit zoo, zij zouden geene reden gehad hebben om te klagen over gebrek aan nering.



Some inscriptions on the outside of a gin-temple, intended as invitations to go inside: ‘Splendid ale, three pence per pot.’ - ‘Take no man's word; taste and judge for yourselves!’ - ‘Unadulterated, unequalled; boy, try and compare!’ - ‘Stop! only think: three pence per pot!’ - ‘The cheapest, most brilliant and the best liquors in London.’ - ‘Superlative cordial gin.’
The great Metropolis.

De Engelsche natie, vooral de mindere, met handarbeid bezige volkklasse, is ten allen tijde den drank zeer toegedaan en deswege berucht geweest. In de hoogere rangen is deze neiging gedurende de laatste twintig of dertig jaren aanmerkelijk verminderd; maar onder de lagere neemt zij van dag tot dag nog gedurig meer de overhand, niettegenstaande het Parlement, de Tijdschriften, de Kanselredenaars en de Matigheidsgezelschappen daartegen ijveren, en steeds naar middelen trachten, om dezen, voor het algemeene welzijn, de zedelijkheid en de gezondheid evenzeer nadeeligen, hartstogt te keer te gaan. De volgende, nopens het getal der Londensche ale- (bier), gin- (jenever) en soortgelijke huizen, als ook nopens het verbruik van sterken drank en van bier, sedert de vorige eeuw verzamelde statistische opgaven, zullen misschien niet onbelangrijk voorkomen; zij verdienen in aanmerking genomen te worden, zoo uit het oogpunt van het handelsverkeer, en van den zedelijken toestand der inwoners van Grootbrittanjes hoofdstad, als uit dat van hun materiéle welwezen.
Honderd jaren geleden bestonden er te Londen driemaal meer

{==357==} {>>pagina-aanduiding<<}
herbergen en kroegen (public-houses) dan tegenwoordig, hoezeer destijds de stad slechts ruim een derde deel der inwoners bevatte, welke er thans geteld worden. Uit een register van het jaar 1736 blijkt, dat er te dien tijde te Londen 207 eigenlijke herbergen, 447 wijn-, 551 koffijhuizen, 5975 bier- en 8659 brandewijn-kroegen aanwezig waren, hetgeen een geheel van 15,839, zoo herbergen als kroegen, over 630,000 inwoners geeft. Tevens wordt berigt, dat destijds, het eene jaar door het andere gerekend, zeven millioenen gallons (elke gallon houdt ongeveer acht pinten) sterken drank 's jaars in de hoofdstad verbruikt werden. In het jaar 1835 bedroeg de bevolking van Londen 1,776,500 zielen, en het getal der public-houses was iets boven de 5000. Derhalve zou, daar vroeger, naar evenredigheid, negenmaal meer huizen van die soort, dan thans, geopend waren, hieruit het gevolg getrokken kunnen worden, dat het verbruik van geestrijke dranken in dezeifde verhouding verminderd en de Londeners matiger geworden waren. Het tegenwoordige geslacht, met dat van dien tijd vergeleken, is dit dan ook werkelijk; want toenmaals was de onmatigheid en dronkenschap zoo erg, dat zij eenen merkbaren invloed op de volksgezondheid oefende, en het getal der sterfgevallen dat der geboorten aanzienlijk overtrof, zoo zelfs, dat, volgens de, wel is waar toen vrij onvolkomene, kerkregisters, jaarlijks over twintig menschen een sterfgeval te rekenen was. Dit overmatig gebruik van sterken drank was voornamelijk te weeg gebragt geworden door het intrekken eener wet, die vijf Eng. schellingen inkomende regten op het gallon brandewijn gelegd had, en met welker intrekking men bedoelde den sluikhandel te doen ophouden, die op eene schrikbarende wijs was toegenomen; want in dien tijd, 1733, werd bijna alle brandewijn in Engeland van buiten ingevoerd en slechts weinig binnenslands
gestookt.
De onmatigheid had onder alle klassen een' zoo hoogen trap bereikt, dat menschenvrienden, regters en regering tusschenbeiden moesten komen. Wij lezen in het verslag eener Parlementszitting van het Hoogerhuis, van het jaar 1736, hoe Lord carteret en Lord cholmondely zich beklagen, in alle straten en stegen menschen van beide kunne gezien te hebben, die op eene beestachtige wijs beschonken waren; en de Bisschop van Salisbury merkte aan, dat, kort te voren, er voor kroegen uithangborden geplaatst waren,

{==358==} {>>pagina-aanduiding<<}
op welke met gouden letters te lezen stond: ‘Hier kan men zich voor een' stuiver dronken drinken, smoordronken voor twee, en versch stroo heeft men op den koop toe.’ En deze huizen, voegde de Bisschop er bij, zijn dag en nacht vol gasten, van welke velen de gratis geleverde legerstede gebruiken, om hunnen roes uit te slapen, en dan terstond bij de hand te zijn, om zich van voren af aan weder dronken te drinken. Het kwart gin (jenever, de sterke drank, waaraan in Engeland ieder man, vrouw en kind, de voorkeur geeft) kostte toenmaals, ten gevolge van den volkomen vrijdom van belasting, slechts zes Eng. stuivers; doch de Parlementsakte van dat jaar deed den prijs aanmerkelijk stijgen, want, te rekenen van 1736, moest voor ieder gallon sterken drank twintig Eng. schellingen, en voor het verlof, om drank te mogen schenken, jaarlijks vijftig pond sterling betaald worden. Terstond echter begon ook de sluikhandel op nieuw; de tolbedienden waren hun leven niet zeker, en zij, die fraude verklikten, werden door het woedende graauw doodgeslagen. Voor nog ernstiger opstanden beducht, en door de ondervinding geleerd, dat de opgelegde belasting te hoog was, veranderden de beide Huizen, in 1743, de zeven jaren te voren genomene besluiten, en, al weder van het eene uiterste in het andere vallende, bepaalden zij het regt van elken gallon spiritus op drie stuivers, en bevalen allen kasteleins aan, om toch de dronkenschap niet te bevorderen. In 1751 legden zij eene boete op openbare dronkenschap, en verhoogden weder de belasting op den sterken drank. Sedert dien tijd, namelijk sedert het jaar 1751, en voorts tot aan het begin van onze tegenwoordige eeuw, werd, door doelmatige verordeningen, hoogere belasting, betere policie en verminderde uitgifte van schenk-licensen, in zoo verre aan de ondeugd der dronkenschap perk gezet, dat de sterfte te Londen in het jaar 1800 slechts één van de veertig
bedroeg, zoodat derhalve de inwoners dier hoofdstad eene dubbel zoo groote waarschijnlijkheid van levensduur hadden, dan zestig jaren vroeger.
Gedurende het tijdvak, waarin de drinkzucht op het hoogst was, leefde hogarth; stof en gelegenheid, om het Engelsche volk in deszelfs zwakheden en feilen met den geesel der satyre te tuchtigen, kon dien man van genie toenmaals niet ontbreken, en in het midden der vorige eeuw zagen ook de drie bekende prentbladen het licht: march to Finchley,

{==359==} {>>pagina-aanduiding<<}

Ginlane en Beerstreet. Op de eerste plaat heeft hij een regement gardes afgebeeld, hetgeen wegens den 1745 in Schotland uitgebarsten opstand derwaarts gezonden werd. Officieren zoo wel, als soldaten, waggelen in de grootste wanorde voort, allen meer of minder onder den invloed van het zoo beminde vergif, den jenever. Het tooneel speelt tusschen twee public-houses, het Kingshead en Adam and Eve, aan den hoek van Hampstead-road en New-road. Op het tweede blad, Ginlane, worden de slagtoffers der dronkenschap in doodkisten gelegd, die voor eene kroeg op straat staan. Op het derde moet een podagreus heer in zijn' draagstoel voor een bierhuis wachten, tot dat zijne dragers, de chairmen, een' slok genomen hebben. - Het kwaad was omtrent dien tijd zoo erg, dat er, in 1741, tegen 14,057 geboorten, 32,169 sterfgevallen plaats hadden.
Ongelukkiglijk heeft in de laatste vijftien jaren de booze geest der dronkenschap zich weder op nieuw van de lagere klassen des Engelschen volks meester gemaakt, en wel inzonderheid van de inwoners der stad Londen; de gin beheerscht jong en oud, mans en vrouwen, en laatstgemelden toonen voor dit langzame vergif, in deszelfs vermenging met warm water, suiker en citroen (ginwater), eene bijzondere voorkeus. Wel is waar is het getal der public-houses, vergeleken met vroeger, gering, maar daarentegen zijn de vroegere inrigtingen van dien aard vergroot, verfraaid en vervolkomend; dit laatste in zoo verre, als men thans in ieder bierhuis ook sterken drank en spijs bekomen kan, gelijk ook in de koffijen wijnhuizen en in de brandyshops, die menigmaal ook verlof hebben om bier te schenken, of het uit de ale-houses in de buurt te laten halen. - Het meerendeel der laatstelijk, inzonderheid sedert zes of zeven jaren, zich gevestigd hebbende public-houses steekt geweldig af tegen die van den goeden ouden tijd, in welken de ambachtsman, na volbragt dagwerk, een rustig, gemakkelijk plaatsje bij den haard, benevens eene pint porter en eene pijp tabak, de reiziger nachtverblijf en kost vond: de nieuwere ale- en gin-houses hebben meestal slechts een standingroom, dat is eene grootere of kleinere, prachtiger of eenvoudiger zaal, waarin dikwerf banken noch stoelen, nimmer tafels te vinden zijn. De gasten moeten staande hun bier of borrel gebruiken, opdat zij niet te lang vertoeven en voor andere nieuw aankomenden de plaats

{==360==} {>>pagina-aanduiding<<}
niet zouden wegnemen. Achter de toonbank (bar) staan sierlijk opgetooide, bijna altijd zeer bevallige, winkelmeiden en onbeschofte oppassers, die haastig het geld invorderen, en, door middel van eenen druk, uit de op de toonbank geplaatste pompen, de onderscheidene soorten van bier, of, uit desgelijks aldaar aanwezige kranen, de gevraagde likeurs tappen, en glas op glas, kruik op kruik aan de voor de toonbank staande, gretige en zich verdringende menigte toereiken; eene menigte, uit waggelende mans- en zwaaijende, schreeuwende vrouwspersonen bestaande, echte beelden van het Londensche gemeen, die men overal en te allen tijde zien kan, 's morgens reeds, eer nog de deuren der public-houses geopend worden, hetgeen bij de meeste niet vóór acht ure gebeurt, voorts den geheelen dag door, maar vooral des nachts lang nog na twaalf ure, tot dat eindelijk de kasteleins hun lokaal met geweld sluiten en de dronkaards naar buiten drijven.
Deze tooneelen herhalen zich het veelvuldigst des zondags, als wanneer, gedurende den ochtend- en middag-kerktijd, alle winkels en kroegen gesloten moeten zijn, en het volk vervolgens, na verscheidene uren eene ongewone ontbering geleden te hebben, en zoo het nog iets van het loon der vorige week heeft overgehouden, met onstuimigheid, niet zelden met geweld, in de bierhuizen stormt, om den zoo vervelenden zondag te dooden. Gedurende dien zondag gaat het ondertusschen nog tamelijk toe, omdat alsdan elke luide aan den dag legging van vreugde, gezang, geschreeuw, spel enz. door de wet bij boete verboden is; maar met den laatsten slag van het laatste uur des treurigen zondags begint de blaauwmaandag, dien de Engelschen op hunne wijze, dat is als redeloos vee, gewoon zijn te vieren. Alsdan zijn alle kroegen vol en alle gasten dronken; nog des maandags middags vindt men in en voor de bierhuizen smoordronkene mans, vrouwen, ja kinderen; het meest zijn het vrouwen, die, vol van het liefelijke ginwater, door hare zelven met moeite op de been blijvende mans of bekenden naar huis, of ook wel door constables naar het naaste policie-bureau gesleept worden. Dronkenschap wordt eerst dán volgens de wet, en wel met eene boete van vijf schellingen, gestraft, wanneer de beschonkene op den grond valt; zoo lang hij zich nog overeind kan houden, mag hij schreeuwen en kijven; in dezen toestand heeft geen constable regt over hem; eerst wanneer hij ter aarde

{==361==} {>>pagina-aanduiding<<}
zinkt, valt hij onder de magt der policie en onder de straf der wet.
Het is inderdaad nog de vraag, of het in de tijden, toen men zich voor één' stuiver dronken en voor twee smoordronken kon drinken, op de straten en in de kroegen van Londen erger toeging, dan tegenwoordig. Geene natie, hiervan ben ik overtuigd, heeft zoo veel overhelling tot dronkenschap en onmatigheid als de Engelsche, maar geene bezit ook in die mate de middelen, om aan deze neiging te voldoen, en nergens is dit den dronkaard gemakkelijker, meer comfortable gemaakt, dan in Engeland, en vooral te Londen. In plaats van de oude, duistere en enge kroegen, zijn er thans bierhuizen opgerigt, die naar paleizen gelijken, en dagelijks rijzen er nieuwe, welke de vorigen al gedurig in pracht overtreffen. Aan derzelver versiering is alles in overvloed te koste gelegd, wat kunst, weelde en geld vermogen; hier gelijkt het inwendige van een ale-house naar eene Grieksche, daar naar eene Italiaansche prachtzaal, nu eens naar een' Heidenschen, dan naar een' Gothischen tempel; koepeldaken en bontgeschilderde vensters, menigmaal met zijden stoffen behangen, werpen een tooverachtig licht op de benedenruimte, die aan bagchus en aan ceres gewijd is; de deuren zijn van kunstig beeldsnijwerk, met bronzen garnituur, dikwerf met rijk vergulde lijsten en sieraden, voorzien; zuilen dragen het koepelgewelf, of de hooge, met arabesken versierde, zoldering; schilderijen in olieverf en gegraveerde platen, wel is waar menigmaal ook slechts gemeene caricaturen, beslaan de wanden; kroonen van kristal en verguld brons, kunstrijke lampen en prachtige candelabres, groote spiegels, en meubelen van mahoniehout, versieren het inwendige - en dit alles voor het graauw en van het zuur verdiende en ligtzinnig verspilde geld des graauws!
De middelstand verschijnt zelden in deze prachtige tempels der ondeugd, in de jeneverpaleizen (gin-palaces), met welken naam men deze inrigtingen nu onlangs bestempeld heeft. De burgerman, wanneer hij buitenshuis zijn glaasje gin of rum, of ook zijne pint ale wil drinken, begeeft zich in minder glansrijke, maar inderdaad fatsoenlijker bierhuizen, in welke voor het meer aanzienlijk gezelschap een parlour met onderscheidene dagbladen, en voor de mindere klassen een taproom gevonden wordt. In de laatste kost de drank iets minder; daarentegen zijn ook hier minder nieuwspapieren

{==362==} {>>pagina-aanduiding<<}
meer morsigheid en slechtere bediening. Behalve in het parlour en in de taproom, wordt ook aan staande gasten, in de voorste ruimte, bij de bar of toonbank, drank uitgereikt, en hier is dan ook de meeste nering, wijl men er het goedkoopst drinkt, een derde deel goedkooper dan in het parlour.
Misschien is het niet onbelangrijk, en hier ter plaatse gepast, eenige berigten te laten volgen omtrent de hoeveelheid en hoedanigheid der in Engeland, en met name te Londen, gefabriceerde, ingevoerde en verbruikte sterke dranken. De invoer van buitenslands en uit de koloniën wordt van jaar tot jaar minder, en daarentegen het verbruik, bijzonder sedert 1823, in welk jaar de belasting aanmerkelijk verminderd is, gedurig sterker. In Engeland werden in 1821 aan de tolkantoren aangegeven 969,474 gallons vreemden, dat is van buiten ingevoerden spiritus, 2,166,441 uit de koloniën, en 3,820,015 in het land gestookten; in Schotland 34,601 gallons vreemden, 138,189 uit de koloniën, en 2,229,435 inlandschen; in Ierland 9,325 gallons vreemden, 19,685 uit de koloniën, en 2,649,170 inlandschen: te zamen 12,036,335 gallons. In 1831, daarentegen, bedroeg de gezamenlijke hoeveelheid aangegeven sterken drank 26,737,593 gallons; waarbij men moet aanmerken, dat de hoeveelheid van het uit de koloniën en het vasteland ingevoerde verminderd, en daarentegen de inlandsche fabricering meer dan tot het dubbele geklommen was. Van dit bedrag werd te Londen en in den naasten omtrek ongeveer het vierde deel verbruikt, in het jaar 1825 iets meer dan vijf millioen gallons, en zoo, bij trapswijze vermeerdering, tot 1835, in welk jaar het verbruik tot zeven millioenen steeg! En wierden nog de geestrijke vochten niet vervalscht, bleven zij in de hoedanigheid, waarin de brander dezelve verkoopt, zoo zou misschien derzelver invloed op de gezondheid der verbruikers niet in die mate bedroevend zijn, als thans het geval is; maar juist deze vervalsching, waaraan men ongelukkiglijk maar al te veel ruimte laat, maakt het gebruik zelf reeds, en des te meer het overmatig gebruik, zoo uiterst gevaarlijk. Uit de fabrijken komt de spiritus rein in den
handel, want daar houden de agenten het opzigt; maar zoodra hij in de handen der herbergiers geraakt, wordt hij met water aangelengd, maar daarentegen met meestal zeer gevaarlijke stoffen weder aangezet. Wij hebben hier voornamelijk met gin of jenever te doen; rum, cognac en whisky (te weten van de beste hoedanig-
{==363==} {>>pagina-aanduiding<<}
heid, in Schotland bereid) worden, in verhouding tot de gin, slechts in geringe hoeveelheid gesleten. Zuivere gin heeft in zichzelve volstrekt niets nadeeligs, ten minste is niet nadeeliger dan elke andere likeur; maar, aangezet met vitrioololie, loodsuiker, aluin, terpentijn, salpeter en andere dergelijke stoffen, wordt hij een wezenlijk vergif, hetwelk onder de bevolking van Londen geweldiger vernieling aanregt, dan Cholera en andere volksziekten in staat zijn te doen. De gewone gevolgen van het menigvuldig en sterk gin-drinken zijn beroerte, delirium tremens, verstandsverlies, waterzucht en leverziekten. Doch niet de gezondheid alleen, maar ook de tijdelijke welvaart des volks wordt door de onzalige, thans weder zoo sterk zich vermeerderende, zucht tot den drank vernield. De verarming der lagere volksklassen in Engeland wordt gedurig algemeener, en dit is het meeste zigtbaar in de hoofdstad. Sedert 1825 vermeerderen, tevens met de sterfte, ginpaleizen en millionairs. Dit doet zich zoo sterk gevoelen, dat gedurende het laatste bijeenzijn van het Parlement de zaak menigmaal in overweging gekomen, en dringend naar middelen getracht is, om deze steeds verder om zich grijpende drank-manie te keer te gaan. Wij willen hier, uit een rapport, hetwelk door een in 1834 uit het Lagerhuis gekozen Committé aan het Parlement is voorgelegd, de volgende plaatsen overnemen: ‘De ondeugd der dronkenschap is in de laatste tijden bij de hoogere en middelbare volksklassen minder geworden, maar heerscht sterker dan te voren bij de lagere, en wel in alle drie de Koningrijken,
bijzonder in de groote steden en in de zeehavens; zij breidt zich echter ook onder de landbewoners en akkerlieden uit, en niet alleen tot mans, maar ook tot vrouwen, en zelfs tot kinderen. De voorname oorzaken dezer heillooze neiging zijn de vermindering der belastingen op de sterke dranken en daaruit gevolgde lagere prijzen derzelven, de vermeerdering der drankwinkels, van welke men er voor elke twintig huisgezinnen één kan tellen, en dan ook nog de gewoonte, om bij alle feesten en plegtigheden, bij koop en verkoop, dronkenmakende vochten in overmaat te gebruiken. Verre het grootste getal ongelukken van allerlei aard, die bij de land- en zeemagt gebeuren, zeven achtste deelen van alle ziekten bij dezelve, of ontslag uit de dienst wegens ongeschiktheid daartoe, en negen tienden aller dood- en mindere straffen in de dienst, zijn de treurige gevolgen der dronkenschap, die in de gelederen der land-
{==364==} {>>pagina-aanduiding<<}
en zeetroepen meer vernieling aanregt, dan oorlog en gevechten immer vermogten te doen.’ Ditzelfde bewijst ook de Heer moore, die zich ten aanzien der Matigheidsgezelschappen, welke, helaas! zoo weinig gebaat hebben, zeer verdienstelijk gemaakt heeft. Deze menschenvriend levert doorslaande bewijzen van de schrikbarende uitbreiding des kwaads; hij toont, hoe, te gelijk met de vermeerdering der public-houses, de misdaden toegenomen zijn (dit geldt van geheel Engeland); hoe te Londen bijna alle lijfstraffelijke en correctionele misdrijven hunne bron in den drank hebben, en hoe de toestand der mindere volksklassen in het oog loopend erger wordt. Onder anderen vermeldt hij, dat in 1833, te Londen alleen, de City niet medegerekend, 29,880 aanklagten wegens dronkenschap ingekomen waren; en wij hebben gezien, hoe ver deze toestand gekomen moet zijn, alvorens dezelve naar de wet strafbaar geworden is. Wij merken nog aan, dat het gallon gin
tegenwoordig 14 Eng. schellingen (ruim 8 guldens) kost, waarvan 8½ schelling voor de belasting komen. Men mag aannemen, dat de grootere ale- os gin-houses jaarlijks eene winst doen van omstreeks 2000 pond sterling (f 24,000).
Nevens de ontzaggelijke hoeveelheden brandewijn worden, gelijk men weet, in Engeland stroomen bier gedronken. De hoofdsoorten daarvan zijn ale en porter: stout, gingerbeer en andere soorten zijn minder gezocht en niet zoo algemeen. Het bier is op zichzelf geenszins schadelijk, gelijk de sterke drank, maar wordt het door de vermenging met verderfelijke stoffen. De ale is, onvervalscht zijnde en matig gebruikt wordende, een gezonde, versterkende en welsmakende drank van ligt gele kleur, helder en zeer sterk; laatstgemelde eigenschap wordt door ouderdom en lang op het vat liggen nog vermeerderd. De Schotsche ale is de meest beroemde; die, welke den naam van de Indische draagt, wordt mede in Oud-Engeland gebrouwen, en draagt waarschijnlijk haren kolonialen naam slechts, omdat zij, uit hoofde van den vervoer naar de Indiën, nog sterker gemaakt wordt, dan de gewone. De bestanddeelen der ale zijn mout van tarwe en garst, benevens hop. De mout wordt slechts in de lucht gedroogd, en behoudt de oorspronkelijke kleur van het graan. Porter was vroeger, en is nog heden bij de mindere klassen, de voorname drank. Hij is slechts half zoo duur als de ale, van donkerbruine kleur, ondoorschijnend, bitterachtig en minder dronkenmakend dan de andere soort. Daar zich nu echter

{==365==} {>>pagina-aanduiding<<}
een Engelschman volstrekt dronken drinken wil, zoo zetten de herbergiers den porter aan met quassia, vitriool, aluin, zout, stroop, spiritus, coculus indicus, spaansche peper, paradijskorrels, enz. en maken hem daardoor almede schadelijk voor de gezondheid, ofschoon niet in die mate, als het vloeibare vuurgif, de gin. Die niet aan porter gewoon is, zal, zelfs na weinige pinten, hoofdpijn, en bij voortgezet, niet al te matig gebruik, algemeene zenuwzwakte bespeuren. Wij spreken van den porter, zoo als die tegenwoordig te Londen bijna algemeen geschonken wordt, en moeten hierbij aanmerken, dat juist te Londen, trots verbod en straf, bier en brandewijn meer vervalscht worden, dan in de provinciën. Wat echter zou gemakkelijker zijn, dan de zoo schadelijke vervalsching aller dranken, den wijn en den azijn niet uitgezonderd, te beletten? Hoe ligt is niet, door scheikundig onderzoek, aluin en vitrioolzuur te ontdekken? Men plaatse de bier- en borrel-schenkers onder opzigt, gelijk te Parijs de restaurateurs, waar menigmaal geheele ladingen verdacht vleesch door waakzame agenten weggevoerd worden. Kan men daardoor al niet de oudeugd der dronkenschap uitroeijen, zoo vermindert men toch op deze wijs hare schrikkelijke gevolgen.




Branden in de bosschen van Amerika, veroorzaakt door het in brand steken der zoogenaamde spaanders (choppings) of behakte braaklanden (chopped fallows) bij het ontginnen van landerijen.

Onder de prachtigste tooneelen, waarvan ik immer getuige geweest, ben, (zegt een reiziger) is het afbranden van hetgeen de Amerikaansche boschlieden de spaanders, of ook de nieuwe braaklanden, noemen. Natuurlijk hangt het grootsche en verhevene der vertooning in groote mate af van de ligging, den aard en de uitgestrektheid dier spaanderlanden; maar, grooter of kleiner, het blijft steeds een heerlijk en indrukmakend tooneel. Meer dan twintigmaal ben ik bij verrigtingen van deze soort tegenwoordig geweest, en heb braaklanden van allerlei grootte in brand gezien, van één acre tot boven de tweehonderd; maar ik moet zeggen, de pracht van het schouwtooneel vermeerdért geenszins in de rede van het getal der acres land, want ik heb niet zelden op een stuk

{==366==} {>>pagina-aanduiding<<}
gronds van tien acres een luisterrijker vuur gezien, dan op andere tijden, wanneer het met haksel bedekte land vijfmaal uitgestrekter was; het schitterende der vertooning hangt voornamelijk af van de soort van hout, waarmede de grond bedekt is, en van den trap van droogte of ontvlambaarheid op den tijd, wanneer het branden plaats heeft.
Het zal niet ongepast zijn, hier te doen opmerken, dat in de bosschen van Amerika bijna overal eene dikke bedding van bladeren, op verschillende trappen van verrotting, den grond bedekt, behalve eene ontzettende menigte van dorre houtvezelen en halfvergane takken, zelfs terwijl de boomen nog staande zijn en leven. Daarenboven gebeurt het menigmaal, dat de grond met digt kreupelhout (de Amerikanen noemen het underbrush) begroeid is. Wanneer nu eene streek boschland der vernieling gewijd is, wordt, alvorens men het zware hout begint te vellen, dit struikbosch neêrgehakt, onder hetwelk alle spruiten en jonge boomen begrepen worden, welker stammen geene zes (Eng.) duimen over het kruis dik zijn. Nadat dit verrigt is, legt men eerst de bijl aan de volwassene boomstammen, zoodat, wanneer de bestemde tijd daar is, er geen stok meer overeind staat, uitgezonderd zoodanige overblijfsels van oude vergane boomen, als de houthakkers oordeelen, dat, bij het afbranden van den grond, geheel verteerd zullen worden; want deze oude stammen, hoezeer zij soms nog dagen lang branden en gloeijen, verteren geheel, waardoor de moeite van het hakken bespaard wordt.
Wanneer een boom van behoorlijke grootte geveld ligt, is het eerste, wat men vervolgens doet, het afhakken van alle takken en twijgen, tot denzelven behoorende, welke, hoe digter zij op den grond liggen, des te vaster en meer ineengedrongen voedsel leveren aan de werking van het vuur. Elke boomstam wordt vervolgens in stukken van tien of vijftien voeten lengte gehakt, waardoor eene overgroote hoeveelheid spaanders en kapsel zich onder de dorre bladeren en takken vermengt. Somtijds worden de boomen geveld, wanneer zij in het volle blad staan, hetwelk, droog geworden, de ontvlambaarheid van het af te brandene nog vermeerdert; doch dit is niet het gewone geval, en het maakt ook geen groot onderscheid; want heeft men het jaargetijde afgewacht, waarin het blad van zelf op den grond valt, zoo vindt men het droog en brandbaar op de oppervlakte.
Deze afbranding van den grond heeft gewoonlijk in het

{==367==} {>>pagina-aanduiding<<}
droogste gedeelte van den zomer plaats; ofschoon het in geenen deele iets ongewoons is, dat men de planters eener nieuwe nederzetting hunne boschlanden in het voorjaar ziet afbranden. Er is echter van het afbranden in de lente meer gevaar te vreezen, dan in den zomer; want is het weder, en zijn dus ook de bosschen, bijzonder droog, zoo wordt het, wanneer eenmaal het vuur zich aan de laag drooge bladeren, die alsdan den grond bedekt, heeft medegedeeld, bijna onmogelijk, het uit te blusschen, of deszelfs voortgang te stuiten; zoodat, bijaldien men geene uiterst groote mate van voorzigtigheid aanwendt, er menigmaal groote schade aan uitgestrekte boschlanden, en ook aan reeds ontgind en bebouwd akkerland, geschiedt. Daar het hout op vele plaatsen in de bosschen volstrekt geene waarde heeft, schijnt het eenigzins ongerijmd, te beweren, dat het beschadigd of slechter gemaakt kan worden; en derhalve heeft dit gezegde eene korte opheldering noodig. Zijn de dorre bladeren zeer droog en overvloedig, zoo zal het vuur, wanneer het den boschgrond bereikt en daarin onbemerkt voortsluipt, kracht genoeg hebben, om de levende boomen in zulk eene mate te verschroeijen, dat in de meeste het levensbeginsel vernield wordt, en dikwijls geheel het bosch verdort. De boomstammen, die op deze wijs gedood zijn, worden in weinige jaren zoo hard, dat een houthakker liever twee levende boomen velt, dan éénen, die op deze wijs gestorven is; aldus nu wordt door het vuur schade in de bosschen gedaan. Doch ook wei- en graslanden loopen gevaar, om door afbrandingen, in de lente ondernomen, beschadigd te worden, omdat de planten, die bij het invallen van den winter de velden bedekken, in het vroegst der lente zoo droog worden, dat zij in ontvlambaarheid met stoppels gelijkstaan. Derhalve, dringt de brand ééns in deze streken door, zoo kan men er op rekenen, dat de omtuiningen, die meestal uit houten rasterwerk bestaan, vernield zullen worden, ten zij men
dezelve in aller ijl wegruime, of wel eene onbeschrijfelijke moeite aanwende, om het gevaar daarvan af te keeren. Ook is het geen zeer zeldzaam geval, dat de voortslaande brand zelfs de boerenwoningen en schuren een gelijk lot doet ondergaan.
Wanneer een planter voornemens is zijn boschland af te branden, is hij gehouden, al zijne buren daarvan te verwittigen, ten einde zij er bij tegenwoordig mogen zijn, en (zoo zij zulks verkiezen) kunnen helpen het vuur in bedwang, of

{==368==} {>>pagina-aanduiding<<}
meer eigenlijk binnen de voorgeschrevene grenzen te houden. Is het is den zomer, alsdan bestaat er geene vrees, dat het vuur zich tot de wei- of graslanden zal uitstrekken, daar zulks door het alsdan groene veldkruid belet wordt; maar veel voorzorg is er toch noodig, om te verhinderen, dat de brand voortloopt en zich aan de naburige omheiningen mededeelt. Derhalve, vóór dat de tijd komt om den grond af te branden, neemt een aantal menschen de taak op zich, om de bladeren en drooge takken, ter breedte van twee of drie voet rondom denzelven, in een doorloopend pad weg te krabben. Dit wordt met eene soort van houweelen verrigt, en wel zoo volkomen en zoo diep, dat het dus te weeg gebragte pad naar eene drooge sloot of ondiepe loopgraaf gelijkt. Hierbij wordt vereischt, dat deze gracht eenige roeden ver van het uiterste eind der behakte plaats getrokken worde, omdat, door het geweld van den brand, stukken vlammend hout menigmaal tot op eenen aanmerkelijken afstand worden voortgeworpen. Daarenboven zouden de menschen, die zich door het naburige bosch verspreid hebben, om met takken, die in volle blad staan, gelijk men het noemt, het vuur te bevechten, niet digter kunnen naderen, wanneer de brand op zijn felst is. Hoe heeter de dag is, hoe beter voor den landbrander, omdat, wanneer de zon gloeit, het vuur des te geweldiger woedt; en van het verkrijgen van eenen goeden of kwaden brand hangt voor hem grootendeels de kans af van een' voor- of nadeeligen oogst. Bovendien, is de branding goed geweest, zoo bespaart dit den genen, die het land ontgint, veel moeite en arbeid; want in dit geval worden al de takken en al het dorre hout volkomen verteerd, en behoeven niet opgezocht te worden, wanneer naderhand de zwaardere en gezonde stukken houts verbrand worden. De gewoonte is, het land aan alle hoeken in brand te steken; maar ik ben niet zeker, of dit wel de beste wijs van handelen is, want al steekt men het slechts aan
ééne zijde in brand, en al ligt zelfs die zijde onder den wind, zoo weet ik, uit menigvuldige ondervinding, dat de brand, ook tegen den wind in, snel zal voortslaan, omdat er zulk een overvloed van brandstof is, die denzelven aantrekt, voedt en versterkt. Heerscht er, gelijk gewoonlijk het geval is, bij het branden slechts eene matige koelte, zoo schijnt er, wanneer eenmaal het vuur begint te woeden, in deszelfs nabijheid eene volkomene windstilte te ontstaan. Terwijl alsdan een vlammende oceaan over

{==369==} {>>pagina-aanduiding<<}
eene uitgestrektheid van soms dertig of veertig acres woedt, is het suizen en knappen der vlammen oorverdoovend en inderdaad schrikwekkend! Wanneer men zoo digt bij het vuur staat, als de hitte gedoogen wil, ziet men weinig meer, dan eene ontzettende, al dwarlend opstijgende puntzuil van digten stoom en rook. Aan haren grondslag is deze zuil pikzwart; iets hooger wordt zij half doorschijnend, en nog hooger rolt de top der kolom in horizontale rigting weg, onder de gedaante van wolachtige zomerwolken. Gij behoeft niet te vreezen, dat de rook op u toegedreven zal worden, onverschillig aan welke zijde van het reuzenvuur gij u bevindt; want de aandrang der toestroomende dampkringslucht is van alle kanten zoo sterk, dat de geheele rookwolk bijna loodlijnig in de hoogte gedrongen wordt.
Zulk een' landbrand van eene matige hoogte, op den afstand van eenige honderd schreden, te aanschouwen, is het treffendste gezigt; want in zulk een' stand zal men van tijd tot tijd gelegenheid hebben, om te ontwaren, tot welk eene ontzettende hoogte de slangtongige vlam in hare grootste woede naar boven slaat. De omringende boschboomen zijn over het algemeen een honderd voeten hoog, en in sommige gevallen nog aanmerkelijk hooger; niettemin is het iets zeer gewoons, nu en dan, bij een heviger uitbarsten der vlammen, dezelve boven de hoogste boomen te zien uitflikkeren. Op een' matigen afstand is het gebulder van het vuur minder verdoovend, maar de algemeene beweging en voortgang van den brand duidelijk te bemerken. Deze landbranden geschieden gemeenlijk op dien tijd van den dag, wanneer de zon zich ten naastenbij in de middaglijn bevindt, zoodat de schaduw der rookkolom aan de noordzijde der brandplaats valt, en binnen de grenzen van die schaduw heerscht eene bijna volslagene duisternis. Dusdanig is de prachtige vertooning, welke het afbranden van een boschland in Amerika aanbiedt. Op een' stillen zomerdag heb ik het gedruisch van zulke branden tot op den afstand van vier of vijf Eng. mijlen gehoord. Niets van hetgeen zich op den grond bevindt kan aan de woede zulker branden ontkomen. Vossen en ander wild gedierte slaan menigmaal hun leger in het pas behakte land op, omdat het hun eene ondoordringbare schuilplaats verschaft. Het gevogelte broedt er ook zijne jongen. Zoo er van dit alles iets aanwezig is, wanneer de vuurkring ontstoken wordt, zijn alle

{==370==} {>>pagina-aanduiding<<}
pogingen der arme dieren, om de vreeselijke grenslijn te doorbreken, vruchteloos.
Niet altijd is de arbeid der genen, die tot deze afbrandingen bijeenkomen, ondanks hunne grootste vlijt, in staat, om het voortslaan der vurige overstrooming te verhoeden; en is het jaargetijde buitengemeen droog, zoo kan men, wanneer eenmaal het vuur in de bosschen en opene gronden doordringt, onmogelijk de schade berekenen, welke het distrikt zal lijden, noch de uitgestrektheid lands, over welke de brand zich verspreiden zal; want al kwam de geheele bevolking uit al de naburige nederzettingen op de been, om het vuur te bevechten, zoo kon zij het alvermeesterend element niet meer overwinnen, ofschoon zij al in staat mogt zijn, vele gebouwen en omtuiningen te behoeden, die anders vernield zouden worden. Tot dat er verandering van weder komt - dat is, tot dat er een overvloedige regen valt - blijft het vuur al het aangrenzende land afloopen en om zoo te zeggen schoonvegen. Niet zelden zijn geheele nederzettingen vernield geworden, terwijl de inwoners ter naauwernood den tijd hadden om hun weinig huisraad te bergen, zoo snel dringt de vernielende vuurlijn op hen in. Al de werken, welke jaren van arbeid en ontbering de planters in staat gesteld hebben rondom zich daar te stellen, worden in weinige uren verwoest en vernietigd. Ja zelfs bepaalt zich de verwoesting niet altijd tot de vernieling van goederen; want, ten gevolge van verzuim of al te dolle vermetelheid, gaan er somwijlen bij deze branden menschenlevens verloren. Omtrent twaalf jaren geleden liep een brand van dezen aard een groot gedeelte lands af, in het binnenste van eene der Noord-Amerikaansche koloniën (Nieuw-Brunswijk), en woedde, zonder gestuit te kunnen worden, verscheidene weken lang, waarbij de hoeven en woningen van vele honderden der inwoners verwoest werden; en, wat de zaak nog treuriger en vreeselijker maakte, een vrij aanmerkelijk getal menschen verloor in dezen brand het leven.




Wilde stieren-jagt.

De Spaansche stierengevechten zijn dikwijls genoeg beschreven geworden; maar die soort van stierengevecht, welke, terwijl zij aan het volk eene verlustiging levert, tevens het

{==371==} {>>pagina-aanduiding<<}
moedige dier zoodanig bedwingt en temt, dat het een nuttige arbeidshulp voor den landbouwer wordt, is, geloof ik, in andere deelen van Europa weinig of niet bekend. Het Iberische Schiereiland heeft overvloed aan uitgestrekte boschlanden, die, hoezeer zij soms geheele provinciën overdekken, nogtans genoeg openen grond bevatten, om weide te leveren aan talrijke kudden wilde runderen, die in bijna volstrekte vrijheid en rust onder het geboomte rondzwerven. Het groote woud van Alentejo is hiervan een treffend voorbeeld. In hetzelve zijn verscheidene honderd vierkante mijlen lands met opgaand geboomte bezet; maar binnen deszelfs grenzen vindt men uitgestrekte opene plekken, die tot weiland dienen, ook van tijd tot tijd eene boerderij, terwijl men hier en daar een' wijngaard of olijvenboschje, te midden dezer wildernissen, als 't ware ziet worstelen om het leven te behouden. Doch, hoezeer er zich nu en dan een zweem van landbouw en menschenarbeid vertoont, is dezelve veel te zeldzaam en te ver vaneengescheiden, om eenig beletsel op te leveren tegen de vermenigvuldiging en de onafhankelijkheid der wilde kudden, die ongestoord alom ronddwalen. In dit woud was ik voor de eerste maal ooggetuige van de wijs, waarop de wilde stieren gevangen worden. Men had mij verwittigd, dat het dorp Alcoxete, aan den Taag, het tooneel van dusdanig stierengevecht zou wezen, en dat de landlieden vele mijlen in het rond waren uitgenoodigd, om deel aan de jagt te komen nemen, die reeds den dag na dien, waarop ik het berigt ontving, stond plaats te hebben. Dien ten gevolge stak ik de rivier over, verzeld door omtrent twintig personen, meest militairen, elk voorzien van een' langen stok, in welks eene eind eene kleine spits of prikkel vastgehecht was, en van zoodanige rijpaarden, als keus of vermogen hun leverde. Kort vóór het aanbreken van den dag aan de overzijde gekomen,
vonden wij er ongeveer 250 à 300 menschen verzameld, een deel van welke allerlei soort van viervoetig gedierte bereed, van het edele Adaluzische ros tot den nederigen draagëzel. Velen ook waren te voet, doch allen hadden zich op gelijke wijs als wij gewapend. Zoodra het begon te dagen, trokken wij gezamenlijk naar het bosch. De ochtend was bijzonder fraai, en de indruk van het heerlijke tooneel werd verhoogd door de bonte verscheidenheid van voorkomen en kleeding der menschen, die ons omringden. Toen wij een eindweegs in het bosch gevorderd waren, hielden wij halt, om eenige verver-
{==372==} {>>pagina-aanduiding<<}
schingen te gebruiken, alvorens onze moeijelijke en min of meer gevaarlijke jagttaak een' aanvang nam. Na een in haast genuttigd ochtendmaal, verdeelden wij ons in twee hoopen, waarvan de eene zich vervolgens in eene lange lijn ter regter- en de andere op dezelfde wijs ter linkerzijde uitbreidde. Op deze wijs waren wij niet verre voortgetogen, of wij troffen eene kudde rundvee aan, bij welke zich twaalf stieren bevonden. Naauwelijks werden zij ons gewaar, of zij namen met bliksemsnelheid de vlugt. Nu begon het jagtvermaak. Wij bragten onze paarden in den snelsten loop, daarbij ons, zoo goed wij konden, tusschen hemelhooge pijnboomen heeuwendende, en tevens, door het wildste geschreeuw, de stieren aan de andere bende pogende toe te drijven. Ten aatste, na omtrent een half uur jagens, had een half dozijn der onzen, die betere paarden dan de overigen bereden, het wild ingehaald, en nu begonnen wij den aanval met onze lange stokken. De wijs, waarop dit geschiedde, was de volgende: een onzer, zijn paard in den snelsten galop brengende, gaf den stier, die hem het naast was, een' onzachten prik. Niet zoodra voelde het dier de pijn, of het wendde zich tegen den aanvaller, en begon dien te vervolgen. Een tweede ruiter reed nu toe, en greep den stier aan de andere zijde aan, die hierop den eersten verliet en zich tegen den tweeden keerde. Deze werd op
zijne beurt door eenen derden ontzet, en zoo ging het voort. De hierdoor afgetrokkene oplettendheid van het nu woedende dier belette, dat het ontsnapte, en gaf tijd aan de overige jagers, om toe te snellen. Eindelijk geraakten door dit middel de stieren van de kudde gescheiden. Nadat een genoegzaam aantal van ons bijeen was om hen te omsingelen, begonnen wij onze jagtbewegingen, waardoor zij naar het dorp gedreven moesten worden. Al de rijkunst der jagers en al de vlugheid van man en paard waren nu noodig, beide om de spitse horens, die hen van alle zijden bedreigden, te ontwijken, en om de kudde te beletten door het levende net te breken, dat haar omgaf. Dit laatste was misschien het moeijelijkste gedeelte der geheele jagt, en werd volbragt door elk der stieren in afzonderlijk gevecht te houden, en hen aldus te beletten hunne krachten te vereenigen; want welke lijn zou, met geene betere wapenen, dan wij voerden, tegen den gezamenlijken aanren dezer geweldige dieren bestand geweest zijn? De aanhoudende inspanning van dit snelle rijden en wenden had menigeen der ellendige knol-
{==373==} {>>pagina-aanduiding<<}
len, die des morgens met ons op weg gegaan waren, tot verdere dienst onbruikbaar gemaakt, en hoe later het op den dag werd, des te dunner werd de kring; verscheidenen ook waren, zwaar gekwetst door de horens en hoeven der stieren, van het slagveld gedragen. Het gezelschap echter, waarmede ik de rivier was overgekomen, had, zoo wel als ik, besloten, de verrigting ten einde toe bij te wonen; en, door onze pogingen te verdubbelen, gelukte het ons eindelijk, omstreeks vier ure des achtermiddags, den geheelen troep in eene omtuining te drijven, binnen welke een aantal ossen, (allen vroeger wild geweest) met klokjes om den hals, vreedzaam graasden. Hier bewaarde men de nieuwe gevangenen tegelf de verlustiging van den volgenden dag.
Het marktplein van Alcoxete was op de wijs van een strijdperk ingerigt geworden, rondom voorzien van zit- of eigenlijk van staanplaatsen; het midden van dit plein had men zorgvuldig gereinigd, van alle steenen gezuiverd en met versch zand bestrooid. Ter eene zijde had men eene kar geplaatst, tot een oogmerk, hetwelk wij zoo straks zullen opgeven. Aan de andere zijde had men eene soort van stal gebouwd, welke, door middel eener deur, gemeenschap had met de omtuining, binnen welke de kudde besloten was. De moeijelijkheid, om de stieren, uit derzelver tijdelijke bewaarplaats, naar het tooneel hunner temming en vernedering te brengen, was weinig minder, dan die hunner eerste opvanging. Op den geheelen weg door het bosch hadden zij niet anders voor zich gehad dan boomen en struiken, aan welker gezigt zij gewoon waren; en, was reeds toen de rij der jagers genoegzaam, om schrik en woede bij hen te verwekken, te midden van voorwerpen, die hun gemeenzaam moesten zijn, hoe veel geweldiger moesten dan die aandoeningen worden, terwijl zij door straten vol volks, tusschen huizen, met stoffen der levendigste kleuren, rood, blaauw, wit, groen, behangen, moesten doorgaan, en uit duizend monden met geschreeuw van blijdschap en verwachting begroet werden! Tweemaal keerde de verschrikte kudde zich razend om, en stormde door den digten volkshoop, elk, die haar wilde stuiten, met de horens kwetsende of onder de voeten vertredende, en tweemaal bragt de kring der rijdende lansiers haar terug. Een schoone zwarte stier sprong in den Taag, en zwom meer dan een half uur ver, eer eene schuit gereed was om hem te achterhalen. Verscheidene der Engelsche soldaten, die bij het

{==374==} {>>pagina-aanduiding<<}
dorp in kwartier lagen, zwommen het dier achterna, en eer hunner, een uitmuntend zwemmer, had het bijna bereikt, toen eene visschersschuit aankwam, welker bemanning den stier een' strik om de horens wierp en hem op deze wijs naar land boegseerde. De soldaat evenwel wilde zijne moeite niet voor niet gedaan hebben, en, den stier op den rug klauterende, werd hij, onder het gejuich der aanschouwers, met denzelven aan wal gehaald. Het spel, om de stieren af te agen, ten einde hen daardoor te temmen, begon ten drie ure des achtermiddags, toen de grootste hitte der zon een weinig voorbij was. Zes der wilde dieren werden in den stal gedreven, omgeven door eenen zwerm van picadores te paard en verzeld door verscheidene tamme runderen met bellen. Vervolgens deed men de renbaan ontruimen, en de Spanjaarden traden binnen, sierlijk gekleed in het Andaluzisch gewaad, welks bevalligheid en zwier men moet gezien hebben, om het naar eisch te beoordeelen. Het haar, 't welk deze lieden in volle lengte laten groeijen, is in een zwartzijden net besloten, dat met zwartzijden linten vastgehecht is; het helderkleurig fluweelen wambuis, met goud borduursel en vergulde zilveren knoopen; het rijk geborduurde fluweelen vest, het kanten hemd, de roodzijden sjerp, fluweelen broek en zijden kousen, alles in kleur en snede overeenstemmende, deden hunne leest op de gunstigste wijs uitkomen, en verhoogden het bevallige en sierlijke van hun voorkomen, om hetwelk de Andaluziër met zoo veel regt beroemd is. Deze lieden, van welke er vijf of zes tegenwoordig waren, zijn van hunne jeugd aan het gevaarlijk beroep van stier-bevechten gewoon, en de vlugheid en behendigheid, welke zij in het ontwijken van de woedende aanvallen des stiers aan den dag leggen, zijn inderdaad verbazend. Na het perk zorgvuldig in oogenschouw genomen te hebben, wapende ieder van hen zich met vier korte, van weerhaken voorziene spiesen, en
verbeidden zij de komst van een' der stieren. Lang behoefden zij niet te wachten; de deur werd geopend, en het dier stoof tot in het midden der kampplaats, begroet door het juichen en vivat-roepen der aanschouwers. Een der Spanjaarden, hem naderende, daagde hem, als 't ware, ten strijd; waarop de stier, die eerst, verbaasd en verbijsterd, slingerende met den staart, op de plaats was blijven staan, terwijl hij den grond met de pooten opkrabde, tot dat hij in de opgaande stofwolken bijna voor het gezigt verborgen was, eens-
{==375==} {>>pagina-aanduiding<<}
klaps op zijnen tegenstander toevloog. Allen, die aan zulk een schouwspel niet gewoon waren, dachten, dat de man onredbaar verloren was; maar op het oogenblik zelf, dat de lange, geweldige horens zijn ligchaam schenen te raken, deed hij vlug eenen tred ter zijde, wendde zich snel om, en plantte al zijne vier spiesen in den nek van het dier, digt achter de horens. Een luid geroep van toejuiching beloonde zijne behendigheid, en de stier, razender dan immer, rende het perk rond, den grond opscheurende en bulkende van woede, tot dat een tweede picador hem met gelijken uitslag aangreep. Nadat de Spanjaarden de woede des stiers als 't ware hadden uitgeput, verlieten zij het perk, en het gemeen werd er in toegelaten, om den stier te vellen. Dit geschiedt gewoonlijk daardoor, dat een man het beest tusschen de horens springt en zich daar staande houdt, tot dat zijne medgezellen hem verlossen, door den stier tegen den grond te rukken. Het geroep van largo! largo! is het sein om hem los te laten. Nu wordt hij met touwen aan de straks genoemde kar gehecht, en eene lederen kap hem over de horens getrokken; waarna, eenige tamme runderen in het perk gelaten zijnde, hij aldus door dezelve in den stal geleid wordt.
Zes stieren werden op deze wijs den eersten dag getemd, en nog zes den volgenden. Drie weken naderhand had ik deze zelfde dieren onder mijn bestuur, als lastössen bij de bagaadje, en vond dezelve zoo tam en zachtzinnig, als men van den maksten os verlangen kan.

De collier van nu wijlen koningin Hortense.

Ter gelegenheid der begrafenis van de onlangs in Zwitserland overledene en te Rueil in Frankrijk, in het graf harer moeder, bijgezette Koningin hortense, dochter van Keizerin josephine, verhaalde men elkander te Parijs de volgende Anecdote:
Het was op eenen morgen der maand Junij 1806; josephine's juwelier was in het kleine salon gebragt geworden, hetwelk den Keizer, wanneer hij alleen het ontbijt nam, tot eetkamer diende. ‘Ik zie niet naar den prijs,’ zeide napoleon tot hem; ‘lever mij slechts het fraaiste, wat gij u verschaffen kunt. Zoodra de collier gezet is, brengt gij mij dien; maar toon hem aan niemand, hoort ge?’ Op een

{==376==} {>>pagina-aanduiding<<}
door den Keizer gegeven teeken verwijderde zich de juwelier en vertrok. Acht dagen daarna bragt hij den Keizer het prachtigste halssieraad, dat men met oogen zien kon. Josephine bezat niets, hetwelk daarmede vergeleken kon worden. Napoleon liet het waarderen; het was 800,000 francs waard; zoo veel ongeveer had de juwelier ook gevraagd. Op den dag, toen de Hollandsche Gezanten hem de kroon van hun land overhandigden, ten einde hij dezelve zijnen broeder op het hoofd zou kunnen zetten, bevond zich het Hof te St. Cloud. Louis en hortense kwamen des morgens aldaar aan. De plegtigheid werd met voorbeeldelooze pracht voltrokken. Des avonds deed de Keizer hortense in zijn kabinet roepen. Voor de eerste maal kondigde de kamerheer, beide de slagdeuren openende, aan: ‘Hare Majesteit, de Koningin van Holland!’ - ‘Hortense!’ dus sprak napoleon tot haar, ‘gij zijt thans Koningin van een goed en braaf volk; wanneer gij en uw man het wél weten te behandelen, zoo keert het huis van oranje nooit naar Holland terug. Het volk heeft slechts ééne fout: onder den schijn van eenvoudigheid verbergt het trotschheid op geld en zucht tot pronk. Gij moet nooit in gevaar komen, door de vrouw eens Burgemeesters in de schaduw gesteld te worden. Hier is een vrij aardige collier, welke ik u verzoek van mijne hand te willen aannemen. Draag dien dikwijls te mijner gedachtenis!’ Met deze woorden hing hij het kostbare diamanten snoer om den hals der schoone Koningin en kuste haar op het voorhoofd. - Kort na den slag van Waterloo zat napoleon in het Elysée-Bourbon voor eene tafel, op welke hij zoo even zijne tweede afstandsakte geteekend had. In
dit gewigtig en treurig oogenblik trad eene dame binnen; het was hortense. ‘Sire!’ sprak zij, ‘herinnert uwe Majesteit zich nog het kleinood, hetwelk gij mij, negen jaren geleden, te St. Cloud ten geschenke gaaft? Ik ben geene Koningin meer, Sire! en gij.... Neem deze juweelen terug!’ - ‘De collier? Hortense! waarom u daarvan beroofd?’ hernam napoleon; ‘hij maakt misschien uw halve vermogen uit; en uwe kinderen?’ - ‘Sire! het is alles, wat ik op dit oogenblik bezit; mijne kinderen zullen het mij nooit verwijten, dat ik met mijnen weldoener de rijkdommen gedeeld heb, waarmede hij mij vroeger overladen heeft.’ Dit zeggende, begon zij te schreijen. Nog nooit had napoleon zich zoo aangedaan

{==377==} {>>pagina-aanduiding<<}
gevoeld. ‘Neen, hortense!’ zeide hij, terwijl hij het gezigt afwendde en hare hand zachtelijk van zich afweerde; ‘neen, ik kan niet!’ - ‘Neem, Sire! ik smeek u; er is geen oogenblik te verliezen. Men komt, Sire! neem toch....’ De Keizer liet zich eindelijk bewegen, om de gift aan te nemen. Zes weken daarna ging hij met las cases de galerij van den Bellerophon op en neder. Gedurende het gesprek trok hij, van onder zijn vest, eenen gordel te voorschijn, en overhandigde hem dien met deze woorden: ‘Mijn lieve las cases, zeker Grieksch filozoof, die bias heette, beweerde, dat hij al zijn goed bij zich droeg, schoon hij op dat oogenblik geen hemd aan het lijf had; ik draag alwat ik bezit onder mijn vest. Sedert mijn vertrek van Parijs is het mij echter een vermoeijende last; bewaar deze ceintuur voor mij!’ Las cases werd van den Keizer gescheiden, zonder dat hij gelegenheid had, hem den gordel terug te geven. Door eenen Engelschen Officier, wiens eerlijkheid verschuldigde erkentenis verdient, geraakt dezelve eindelijk weder in handen van napoleon. Na zijnen dood nam montholon den collier met zich naar Frankrijk, en overhandigde dien weder aan Koningin hortense, die denzelven, voor eene lijfrente van 23,000 francs, aan Beijeren verkocht.

Marion Delorme.

Marion delorme's dood, welke den 5den Januarij 1742, twee maanden vóór de voleindiging van haar honderd-vijfendertigste jaar, plaats had, wekte bijna verbazing bij de Parijzenaars, die gewoon waren, haar even als een onvergankelijk gedenkteeken der schepping te beschouwen. Zij was onder de regering van hendrik IV geboren, en, ofschoon zij nog geene vijf jaren oud was, toen die Monarch vermoord werd, kon zij zich evenwel nog zeer goed deszelfs kleeding, ja deszelfs gelaatstrekken herinneren. De Koning had haar op zekeren dag, toen hij haar in het Louvre ontmoette, om hare schoonheid gekust.
Deze gewezene minnares van buckingham, van den Kardinaal richelieu, van cinq mars, en van zoo vele anderen, schiep er vermaak in, het gelaat, de gestalte en de kleederdragt der merkwaardige personen, die gedurende haren langen levensloop haar voorgegaan waren, te beschrijven. Zoo

{==378==} {>>pagina-aanduiding<<}
schetste zij de snede van het mutsje, hetwelk maria de medicis op had, toen zij den eersten steen van het Luxemburg legde, en had den priesterrok niet vergeten, dien richelieu als Abbé gedragen had. Zij had met hem geschertst, toen hij, 22 jaren later, meer dan Koning van Frankrijk was. Kortom, zij bezat een buitengewoon geheugen; vijf menschengeslachten kon zij zich herinneren. Zij beschreef de gestalten van sully, mazarin, turenne en colbert, van corneille, molière, lafontaine, pascal, boileau, labruyère en fenelon; die van lavaillière, van scarron enz. Wanneer een schilder haar over den een' of ander' dezer beroemde personen raadpleegde, gaf zij, zich het voorhoofd wrijvende, ten antwoord: ‘Wacht een oogenblik, tot dat ik het stof van de schilderij gewischt heb,’ en dan ontwierp zij het best gelijkende, frischste en levendigste beeld van den persoon, over welken gesproken werd. Te Parijs had zij den bouw van verscheidene hotels zien beginnen, welke men thans overoude gebouwen noemt, en had op het grasplein van den Préaux-Clercs gedanst, waarop tegenwoordig eene volkrijke wijk van Frankrijks hoofdstad gebouwd is.
Medelijdend glimlachte zij, wanneer zij, in de geschiedenis der regering van lodewijk XIII en der minderjarigheid van lodewijk XIV, van richelieu's staatslisten en van mazarin's Italiaansche loosheid las. ‘Arme nakomelingschap!’ zeide zij dan, de schouders ophalende, ‘welk een spel drijven toch deze slaven der schrijfpen met uwe ligtgeloovigheid! Richelieu groote bedoelingen! Geloof er niet aan! Ik heb dezen Kardinaal in zijn négligé gezien; ik ken de geheele onberadenheid zijner denkwijs; de trompet der faam heeft hem in alles vergroot, wat schrander en listig heet. En mazarin! deze was een koorddanser en politieke sprongenmaker, die alleen uitmuntte door de losheid zijner geledingen en de buigzaamheid van zijnen geest. Hij sprong steeds zóó, dat hij altijd weder op zijne beenen te land kwam; hierin bestond al de verdienste van mazarin.’
In het jaar 1705 werd marion delorme, toen zij voor de vierde maal weduwe, en wel van den finantie-procureur françois lebrun, geworden was, door hare dienstboden bestolen, die haar alles, wat zij bezat, eenig log en lomp huisraad uitgezonderd, ontroofden. Zij was destijds 99 jaren oud, en had het verdwijnen van alwat zij aan linnen-
{==379==} {>>pagina-aanduiding<<}
en zilvergoed, aan kanten en verderen tool bezat, niet bemerkt. De plunderaars hadden ook hare portefeuille medegenomen, waarin zich haar geheele vermogen aan banknooten bevond. En evenwel leefde marion nog 18 jaren lang van eenige kleine sommen gelds, welke zij te voren niet geacht had en welke een vriend haar hielp innen. In het jaar 1723 echter, toen al hare hulpbronnen uitgeput waren, schreef zij aan Koning lodewijk XV in de volgende bewoordingen: ‘Sire! uwe Majesteit betaalt geschiedschrijvers, die, met betrekking tot het verledene, logens te boek stellen, en echter bestaat er in uwe hoofdstad eene levende kronijk, welker eerste kapittel tot het jaar 1606 opklimt; zij biedt u de taal der waarheid aan, wanneer uwe Majesteit dezelve wil raadplegen. Deze kronijk is echter een door ouderdom verteerd boek, hetwelk de plank, waarop het rust, niet meer kan verlaten. Marion delorme heeft den grooten hendrik, den eersten Vorst uit uwen doorluchten stam, die over Frankrijk geregeerd heeft, van aangezigt tot aangezigt gezien; zij heeft uwen overgrootvader lodewijk XIII, uwen grootvader lodewijk XIV, en uwen vader, den Hertog van Bourgogne, gezien, en was zoo gelukkig eene der eersten te zijn, welke God gedankt hebben, dat hij u aan Frankrijk geschonken heeft. Dit zijn eenige lichtstralen, welke van mijn langgerekt leven op de voorbijzijnde regeringen vallen; maar, Sire! het is eene lamp, die, bij gebrek aan olie,
morgen reeds kan uitgaan, wanneer uwe Majesteit niet de goedheid heeft, dezelve door eenige brandstof weder een weinig te doen opflikkeren.’
Deze brief werd door een vertrouwd persoon aan lodewijk XV overhandigd. De jonge Monarch wilde marion delorme zien, en bezocht haar menigmaal met fleury. Hij verleende haar een jaargeld, hetwelk haar, tot haren dood toe, stiptelijk is uitbetaald.

Bedenkelijke koop.

Een oud vriend van den Maarschalk lefebvre, Hertog van Dantzig, maar wien het geluk minder gediend had dan dezen, kwam hem eens te Parijs bezoeken. De Maarschalk ontving hem hartelijk in zijn paleis, waar zijn vriend zich niet genoeg verwonderen kon over de pracht der meubelen,

{==380==} {>>pagina-aanduiding<<}
de heerlijkheid der vertrekken, de keurigheid der geregten en der wijnen. ‘Ik merk, gij benijdt mij een weinig om hetgeen ik bezit,’ zeide eindelijk de Maarschalk: ‘Wel nu, gij kunt dit alles goedkooper van mij krijgen, dan ik het bekomen heb. Kom met mij in den tuin. Ik zal er, op den afstand van dertig pas, naar u schieten. Blijft gij leven, zoo zal alles het uwe zijn. Hoe nu! gij aarzelt? Zoo bedenk, dat ik, soms in grootere nabijheid, aan duizenden van kogels blootgesteld geweest ben, alvorens het standpunt te bereiken, waarop ik mij thans bevind.’






Onder eenig bloemwerk, geteekend door mijne echtgenoote J.C. van Riemsdijk, overleden den 10 en, met haar kindje, begraven den 14 december 1837.


Zij, die dit kleurig roosje schiep 
En aan ons oog te voorschijn riep, 
Bloeide ook, als dit, in lentedos, 
Met frissche kleur en zachten blos: 
Dan ach! een felle wind stak op 
En knakte bloem en bloemenknop; 
(Het knopje, dat zoo schoon ontlook, 
Maar ras weêr in zijn windsels dook;) 
De storm sloeg van den stengel ze af 
En voerde beide in 't zelfde graf; 
Daar liggen zij ontbladerd neêr 
En bloeijen voor ons oog niet meer! 
Maar hij, die óver graven ziet 
En uitblikt naar het blij verschiet, 
Weet, dat wel bloem en bladertooi 
Den dood geworden zijn ter prooi, 
Maar dat de kiem slechts is verplant 
Naar hooger spheer in hooger stand, 
Om daar te bloeijen eindloos schoon, 
Als sieraad van den hoogsten troon. 
 
a.h. dozy. 
Almelo, 14 Jan. 1838. 


Hij is niet meer!


‘Zoo gaf hij dan den geest, de snoode Talleyrand!’ - 
Den geest? o Neen! dat stond niet meer in zijn vermogen: 
Zijn leemen hut slechts werd der juichende aarde onttogen; 
Zijn geest was reeds voorlang aan Lucifer verpand. 








{==381==} {>>pagina-aanduiding<<}

Mengelwerk.

Hulde aan de nagedachtenis van Jan van Walré.

Door A.A. Stuart. (*)

Onder de edelen van ons geslacht, op wie ons oog met wellust staart, wier nagedachtenis onze ziel verkwikt en bovenal onze dankbare hulde waardig is, bekleeden zij gewis eene eerste plaats, die, bij rijke begaafdheden van den geest, tevens een goed en beminnelijk hart bezitten. De geleerde, de kunstenaar, die, buiten zijne werkplaats, als een vreemdeling in den kring der zamenleving, eeniglijk met zichzelven verkeert, door stroeve somberheid, opgeblazen waan of zwartgalligen wrevel ons medelijden wekt, of door onzedelijkheid onze achting onwaardig is; hij moge, door de voortbrengselen zijner wetenschap of kunst, onze bewondering tot zich trekken, - onze liefde wint hij niet. Gelijk wij den overigens dorren boom alleen om zijne vruchten op prijs stellen, en niet langer bevredigde eigenbaat alleen ons zijn verlies doet betreuren, zóó waarderen wij ook hem; terwijl wij bij zijne nagedachtenis den mensch zoeken te vergeten, om ons des te ongestoorder in zijne nalatenschap te kunnen verheugen. Geheel anders is 't met hem, die ons door beminnelijke hoedanigheden, ongeveinsde nederigheid, hartelijke vriendschap, voorkomende minzaamheid, zoo wel onze liefde, als door zijne verdiensten onze hoogachting afdwingt. Hij is gelijk de boom, die, bij zijne milde vruchten, door altijd frisch

{==382==} {>>pagina-aanduiding<<}
en groenend loof ten sieraad, door verkwikkende lommer jong en oud ten zegen, in den kweektuin des menschdoms prijkt. Zijne vruchten mogen al minder zeldzaam en rijk, het licht van zijnen geest moge minder schitterend zijn; hij spreidt den waren adel des menschdoms ten toon. Even als het ijzer door den magneet, gevoelen wij ons door eene geheime kracht tot hem getrokken. En zoekt ons oog hem eindelijk te vergeefs onder de levenden; wij betreuren, met ongeveinsden rouw, zijn gemis. Nu en dan als aan zijne grafstede ter neder te zitten, om ons zijn beeld voor den geest te roepen, wordt ons ten weemoedig, doch streelend genot. Zijn beeld blijft ons in 't hart gegrift, zijn naam ons op de lippen zweven; en waar wij zijne verdiensten kunnen roemen, daar verheugen wij ons, aan zijne nagedachtenis de hulde onzer hoogachting en liefde te mogen brengen.
Zoo ging 't mij bij het leven en na den dood van den grijzen jan van walré, op den 21sten van Wintermaand des vorigen jaars te Haarlem ontslapen. Werd hem, door de bevoegdste kunstregters, eene roemvolle plaats toegekend onder de Hollandsche Dichters der 18de en 19de Eeuw; ik mogt hem als Mensch leeren kennen, hoogachten en beminnen, - gelijk zijne nagelatene dichtwerken voor ons allen openliggen, om zijne waarde als beoefenaar van kunsten en wetenschappen te schatten. Vóór meer dan elf jaren mogt ik hem voor 't eerst bezoeken; doch reeds die eerste ontmoeting maakte eenen indruk op mijn hart, die mij met eene onwillekeurige kracht hechtte aan den beminnelijken en blijmoedigen grijsaard, wiens innemendheid mijne huiverige schroomvalligheid terstond in hartelijke vertrouwelijkheid wist te doen verkeeren. Weinig tijds daarna, mede door zijne keuze, tot Leeraar der Haarlemsche Remonstrantsche Gemeente geroepen, werd die vertrouwelijkheid des te inniger, werd hij mij ten vaderlijken vriend en raadsman, als ter vergoeding van den besten vriend en leidsman, wiens verlies ik toen, met nog verschen rouw, in mijnen onvergetelijken Vader betreurde. Ofschoon, na verloop van

{==383==} {>>pagina-aanduiding<<}
twee jaren, naar elders vertrokken, bleef onze verbindtenis onverzwakt. Tot aan zijnen dood - ik reken 't mij tot eer, dit te mogen verklaren - bleef hij mij eene vaderlijke, ik hem eene kinderlijke liefde toedragen. In de laatste dagen zijns levens mogt ik hem welkom zijn onder de enkelen, die hij tot getuigen van zijn lijden toeliet. -
Kan 't u verwonderen, M.H., dat ik gaarne over zulk eenen edele van ons geslacht spreke? Zoudt gij 't mij ten kwade duiden, zoo ik in uw midden aan zijne nagedachtenis eene welverdiende hulde toebrenge? In eene Maatschappij, aan de bevordering van ware zedelijkheid toegewijd, kan zij niet ongepast, - op eene plaats, van waar zoo dikwijls de lof van beroemde, bovenal vaderlandsche, Dichters wordt vermeld, kan zij niet onvoegzaam zijn. Verwacht evenwel geene volledige lofrede van mijne lippen. Om de verdiensten van anderen op den regten prijs te schatten en in het ware licht te stellen, dient men zelve op hunne hoogte te staan. En wien mogt ik dan hier tot zulk eene lofrede onbevoegder rekenen, dan mijzelven? Neen! ik wil slechts beproeven, eene nederige hulde toe te brengen aan de nagedachtenis van onzen van walré, als Mensch en Dichter, en hem aan u te doen kennen, zoo wel in de beminnelijke hoedanigheden van zijn hart, als in de rijke begaafdheden van zijnen geest. Ook hiertoe moge mijne poging gebrekkig zijn, aan goeden wil en liefde voor mijn onderwerp zal 't mij niet ontbreken; terwijl de bewustheid mij streelt, dat - blijft het oog der afgestorvenen op ons gerigt - zijn geest den nederigen eerkrans niet versmaden zal, dien ik op zijn zwijgend graf wensch neder te leggen.

Ofschoon 't mijn doel niet wezen kan, u eene levensgeschiedenis van onzen van walré mede te deelen, zoo wil ik ze u in enkele bijzonderheden schetsen, voor zoo veel ze betrekking hadden tot de vorming van zijn

{==384==} {>>pagina-aanduiding<<}
hart en de beschaving van zijnen geest. En weinig moge hier volstaan. Zijn levensloop mogt voor hemzelven gekenmerkt zijn door gewigtige wisselingen van voor- en tegenspoed, genot en lijden; dezelve beperkte zich binnen enge grenzen. Ver van allen eigenwaan, vreemd van alle eerbejag, drong hij zich nooit boven anderen voor, gevoelde hij zich 't gelukkigst in, en trok zich met opzet terug binnen den kring zijner vrienden en magen. En werd hij buiten dien kring tot werkzaamheden geroepen, zij bepaalden zich tot de stad zijner inwoning, Haarlem.
Hij werd aldaar geboren, den 22 Augustus 1759, uit een aanzienlijk en vermogend geslacht, van jan van walré en susanna van westerkappel. Zijne eerste dagen waren met diepen rouw omhuld: zijne moeder stierf in het kraambed. Geruimen tijd was zijne opkweeking alleen aan het vaderlijk oog overgelaten, tot dat de teedere zorg eener tweede moeder hem ten zegen werd beschikt. Onder beider oog groeide het kind welig op, en openbaarde reeds vroeg zulk eene vlugheid en vatbaarheid van geest, gepaard met onverzadelijke leergierigheid en gezette vlijt, dat de weg zijner opvoeding al spoedig werd aangewezen. Alwat tot eene beschaafde en geleerde opvoeding behoort, werd hem ten deel. Met den gelukkigsten aanleg en zucht voor taalbeoefening, legde hij zich toe op alwat tot het gebied der oudere en nieuwere letterkunde en der schoone kunsten behoort. Doch bovenal ontvonkte de Dicht- en Tooneelkunst zijnen geest. Reeds als kind was 't zijn vermaak en spel, gedichten van buiten te leeren en op te zeggen, ja zelf versjes en tooneelstukjes te dichten. En toen hij eens den tempel der Muzen was ingeleid, toen werd zijne zucht voor beide tot eene geestdrift ontgloeid, wier vuur tot in zijne grijsheid onuitdoofbaar bleef. En geen wonder! Wanneer werd de Dichtkunst in ons Vaderland gelukkiger beoefend, dan in de laatste helft der 18de Eeuw? Behoef ik u meer dan de namen te noemen van hoogvliet, smits, van winter, van merken, willem en onno zwier van haren, van

{==385==} {>>pagina-aanduiding<<}

alphen, bellamy, nieuwland, de lanoy, feith, bilderdijk, helmers, b. klijn, loots - om van geene nog levenden te spreken? Wanneer stond de Tooneelkunst onder onze Landgenooten in hoogere waarde, dan toen een van winter met zijne voortreffelijke Gade van merken, eene de lanoy en feith hunne beroemde Treurspelen aan 't licht bragten, om door eenen corver, punt, duim, ward bingley, wattier ziesenis en snoek te worden opgevoerd? Werkte hierdoor niet al les mede, om den jeugdigen van walré met verrukking aan de dienst der Muzen te verbinden?
Vanhier dan ook misschien, dat hij niet verder tot eenig bepaald vak van geleerdheid werd opgeleid. Zijne ouders meenden eene betere bestemming voor zijnen aanleg in den Boekhandel te zien. Weldra volgde hij hierin den Heer bosch, te Haarlem, op, doch met weinig genoegen voor hemzelven, zoodat hij er zich al spoedig met de daad, en later ook in naam, aan onttrok. Boeken en boekenkennis waren wel zijne liefhebberij; maar zijn geest was te levendig, zijn lust, om dezelve te beoefenen, te groot, dan dat hij ze bloot als koopwaren beschouwen, en in derzelver handel eigen voordeel bejagen kon. Hij verliet zijnen werkkring, om zich, van eigen vermogen, in altoos werkzame rust, aan eigene oefening in letteren en schoone kunsten te wijden.
En waar kon hij daartoe eene vruchtbaarder oefenplaats vinden, dan te Haarlem, die bakermat van wetenschappen en kunsten? Gelijk deze stad door de uitvinding der Boekdrukkunst, door haren trouw en moed in den strijd voor vaderlandsche vrijheid en onafhankelijkheid tegen Spaansche dwingelandij op onvergankelijken roem mogt bogen; zoo verwierf zij zich, inzonderheid sedert het midden der vorige Eeuw, eenen eervollen naam in het gebied der beschaving, door hare Hollandsche Maatschappij der Wetenschappen, - door hare Nederlandsche Huishoudelijke Maatschappij, en door teyler's Genootschappen. Was zij misschien de eerste stad in ons

{==386==} {>>pagina-aanduiding<<}
Vaderland, werwaarts de oorspronkelijk Fransche inrigting der Rederijkers ter beoefening van Hollandsche Dicht- en Tooneelkunst werd overgeplant; zoo als nog het konsttoonende juweel bij de loffelijke stad Haarlem (*) ten aloud, maar voor elken beoefenaar onzer letterkunde opmerkenswaardig, gedenkschrift voorhanden is van den luisterrijken intogt binnen hare muren en wedstrijd der Rederijkkamers uit twaalf onderscheidene plaatsen in 1606, - Haarlem was 't alleen, waar zij tot heden in stand bleven, - ééne onder de zinspreuk Trouw moet blijken, in 1503 opgerigt; terwijl de andere, met de spreuk Liefde bovenal, langen tijd vervallen, in 1824 werd hersteld. (†) En leverde zij door alle tijden, in schier elk vak van wetenschap en kunst, vele groote en waarlijk verdienstelijke mannen op; zelden heerschte er zulk eene algemeene zucht tot derzelver beoefening, als in van walré's jeugd, waarvan wij eene gansche reeks van namen, met grooten lof, tot getuigen konden aanvoeren.
Met een hart, voor vriendschap en gezellige verkeering geopend, met eenen geest, van vurige liefde gloeijende voor eigene beschaving, van allen hoogmoed vrij, sloot hij zich gaarne met elk aan, die door gelijke zucht gedreven werd. En in welken vriendenkring zou hij niet welkom zijn geweest, die, met zooveel kennis, altijd even opgeruimd en geestig, zijne verkregene kundigheden zoo gaarne en zonder eenigen eigenwaan mededeelde; zoo gaarne van anderen leerde, zonder den schijn aan te nemen van zelf anderen te leeren?
Van twee zoodanige Vriendenkringen moet ik hier gewagen, als die in 't bijzonder zijne verdiensten in het gebied der schoone kunsten deden ontwikkelen. De

{==387==} {>>pagina-aanduiding<<}
eene, onder den naam Leerzaam Vermaak, stelde zich de beoefening der Tooneelkunst ten doel, en behaalde daarin eenen roem, zoo als welligt nimmer aan eene vereeniging van enkel liefhebbers ten deele viel. Zij bestond uit een aanzienlijk getal leden, van beide kunne, allen uit den deftigsten en beschaafden stand. Zij had een eigen, afgezonderd lokaal, eigene decoratiën en costumen voor hare vertooningen, waarbij eene groote schare van ingeleide vrienden als toeschouwers werd toegelaten. Groote kosten werden hiertoe gevorderd; maar nog grooter was de opoffering van tijd, nog grooter de studie, waarmede men zich, met onvermoeide vlijt en lust, toelegde op de beoefening der karakters en derzelver voorstelling; zoodat aller zamenwerking een waarlijk schoon geheel uitmaakte, en de toejuiching wegdroeg der meest bevoegde regters. Van walré was hier de veer, die al de raderen in werking hield en bestuurde. Van zijne vroegste jeugd met eene vurige geestdrift bezield voor de Tooneelkunst, als die, - 't is zijne taal, - gelijk de Hollandsche Leeuw den pijlenbundel, al de schoone kunsten te zamen bindt, beoefende hij ze allen theoretisch, de meesten ook praktisch, en bleef in geene vreemd. Verbood de tijd 't mij niet, ik deelde u hier een zijner gedichten, Tooneelkunst (*) getiteld, mede, als bevattende niet enkel eene schoone apologie van die kunst zelve, maar tevens van zijne wijduitgestrekte studie ter harer bevordering. Alwat Rome en Griekenland in vroegere, - alwat Frankrijk, Duitschland, Engeland en ons Vaderland in latere Eeuwen voor het Tooneel hadden opgeleverd, was hem gemeenzaam bekend. Alwat een cicero en
quinctilianus over de welsprekendheid, - alwat garrick voor de Engelschen, engel bij de Duitschers, francius onder de onzen, over de zinnelijke voordragt van den tooneelspeler of redenaar, - alwat le brun over de uitdrukking der hartstogten, lavater over Physionomie, lairesse over de regelen van het schoone en welstandige

{==388==} {>>pagina-aanduiding<<}
geleverd of geschreven hadden, dat alles had hij met vlijt beoefend; terwijl het niet behoeft gezegd te worden, met welk een opmerkzaam en leergierig oog hij de beroemdste meesters en meesteressen op ons Hollandsche, en somwijlen op buitenlandsche Tooneelen, bewonderend gadesloeg. En welke vruchten hij van aller lessen trok, tot welk eene hoogte hij in eigene kunst geklommen is, hiervan zouden nog velen kunnen getuigen, die hem in zijne volle kracht mogten aanschouwen; gelijk er nog een portret van hem bestaat in het karakter van hendrik IV bij zijne Jagtpartij, hetwelk tevens ten bewijze kan strekken, met welk eene zorg van walré de geschied- en oudheidkunde raadpleegde bij zijne kunst. Zelf vervuld van de gedachten, in een geacht Tijdschrift door hem ontwikkeld, over het gebrek aan oorspronkelijke Tooneeldichters onder de Hollandsche Tooneelspelers, beproefde hij dikwijls zijne krachten aan de zamenstelling of vertaling van onderscheidene stukken, (waarover wij straks nader zullen spreken) en wijdde zich langen tijd aan de praktische beoefening zijner geliefkoosde kunst, tot dat de rampspoed der tijden den lust tot spel deed vergaan, en den band vaneenscheurde, die zoo velen tot één doel vereenigde.
De andere Vriendenkring, waarvan wij zouden spreken, was eeniglijk aan de beoefening der Letter- en Dichtkunst gewijd. Deszelfs onderscheidende geest werd reeds door zijne benaming, democriet, gekenmerkt. Gij kent den Wijsgeer van Abdera, wiens naam dit is, die, sedert bijkans vier Eeuwen vóór onze tijdrekening, bekend werd door zijne wijsgeerige stelsels, maar nog meer door zijne zucht, om de wereldsche zaken met een lagchend, gelijk een heracliet, zijn tegenstander, met een schreijend oog te beschouwen. Vrolijke luim, boertend vernuft was de heerschende toon in dezen kring, door hartelijke vriendschap vereenigd, welke de proeskon doorstaan van fijne scherts en puntige spotternij, waarmede men elkanders' voortbrengsels hekelde, en waarin dan ook elk lid een' verdichten naam droeg, om alle ge-
{==389==} {>>pagina-aanduiding<<}
dwongene onderscheiding en hoffelijkheid buiten te sluiten. Geheel naar zijnen geest gestemd zijnde, was van walré de ziel van dezen Vriendenkring. Buiten den huisselijken, was geen andere hem dierbaarder. De meeste zijner losse gedichten waren er de vruchten van. En zoolang zijn ligchaam 't toeliet, bleef zijn geest er die vruchten voor kweeken.
Behalve voor zijne vrienden, was van walré, in verschillende vereerende betrekkingen, ten algemeenen nutte zijner stadgenooten werkzaam. Om zijne regtschapenheid van allen geacht, bekleedde hij vele jaren lang eene waardige plaats in den Raad zijner geboortestad. Zijne erkende verdiensten in het vak van oude letteren en schoone kunsten deden hem tot zijn levenseinde den post van Curator der Latijnsche School, gelijk dien van Directeur der Teekenschool, waardiglijk bekleeden; terwijl zijne voorkomende, nederige minzaamheid, met eene algemeene kennis en welwillendheid gepaard, hem ten vraagbaak, raadsman en toevlugt stelden van allen, die hem slechts van verre kenden. En wien was hij niet ten goede bekend?
Wat zijne huisselijke en bijzondere betrekkingen aanging, hierin roemde hij dankbaar in vele zegeningen, ofschoon hij rijkelijk deelde in de wisselingen van lot en tijden. Van zijn 23ste jaar af, mogt hij bijkans 39 jaren door de teederste huwelijksmin vereenigd zijn met de edele maria kops. Van elf kinderen bleven hem zes in 't leven, en ten sieraad en kroon zijner grijsheid gespaard. Staatkundige omstandigheden, die hem voor eenigen tijd het Vaderland deden ontwijken, gevoegd bij andere rampen, beroofden hem, voor 't grootste deel, van zijn vermogen, doch niet van zijne vergenoegdheid en opgeruimdheid van geest. Over 't geheel gezond en sterk van gestel, leed hij echter nu en dan veel, vooral in zijn laatste levensperk, aan eene inwendige kwaal en benaauwdheid, die hem eindelijk aan ziel en ligchaam beide knaagden, tot dat hij, in 78 jarigen ouderdom, voor haar geweld bezweek.
(Het vervolg en slot hierna.)


{==390==} {>>pagina-aanduiding<<}

Iets, over den staat der geneeskundige wetenschappen in Perzië.

Voor den genen, die de Hayji-Baba van morier gelezen heeft, is het niet bezwaarlijk, zich een denkbeeld van den staat der genees- en heelkundige wetenschappen bij de Perzianen te maken. Niets doet het karakter van den Mahomedaan beter uitkomen, dan de minderheid, waarin hij met betrekking tot Europa gebleven is, ondanks de talrijke middelen en wegen van gemeenschap, welke zich tusschen het Oosten en Westen geopend hebben. De meeste volken van Azië wanen, dat zij nog steeds dezelfde meerderheid bezitten, als op het tijdstip hunner grootste magt, onder de Califen.
Zoo genees- en heelkunde in Turkije en Egypte vorderingen gemaakt hebben, is zulks te danken aan de pogingen van eenige werkzame en welonderwezene Europeërs; de Perzianen hebben, in zware ziekten, nog steeds geene betere hulp, dan de voorspellingen der sterrewigchelaars en de mystische tooverspreuken hunner hakkims; menigmaal moet de ongelukkige lijder, bij gebrek aan de noodige hulp, het leven derven, in omstandigheden, waarin de aanwending van gepaste middelen het hem gemakkelijk behouden zou hebben. Met de wonderlijke leer van heete en koude ziekten, van mannelijke en vrouwelijke geneesmiddelen, welke zij aan de werken der Arabieren uit de twaalfde en dertiende eeuw ontleend hebben, daarenboven onbekend met de eerste beginselen der anatomie, physiologie en chemie, zullen zij in de studie der geneeskundige wetenschappen nimmer vorderingen kunnen maken. Zoolang niet een ondernemend Vorst, even als Sultan mahmoud in Turkije gedaan heeft, den scheidsmuur omverre werpt, welke de Godsdienstleer heeft opgerigt, en hen dwingt, de hinderpalen te boven te komen, welke mahomed's wet opzettelijk op de baan der verbeteringen schijnt geplaatst te hebben, zal de geneeskunst er op dezelfde hoogte blijven

{==391==} {>>pagina-aanduiding<<}
staan, waarop zij zich zes of zeven eeuwen geleden bevond. De Perziaansche geneesheeren zijn met hunne kennis, of eigenlijk met hunne onkunde, zeer tevreden, en weren verre van zich alle pogingen, welke men mogt willen doen, om hen op het spoor van de ware beginselen der kunst te brengen. De man, dien men een lijk zag ontleden, zou voor een' goddelooze gehouden worden, en men zou hem als een diep ontaard wezen schuwen en vermijden. Die scheikundige proefnemingen deed, zou gezegd worden in gemeenschap met den Booze te staan, en men zou hem zonder aarzelen als eenen toovenaar beschouwen; zoo zeer verzetten zich de vooroordeelen der Perzianen tegen alle soorten van verbetering.
De beoefening der geneeskunde is, in Perzië, in drie klassen verdeeld: de droogisten, de baardscheerders, en de geneesheeren (hakkims). De eersten hebben bijna allen winkeltjes in de bazars, waar hunne droogerijen tot den verkoop in het klein ten toon liggen. Het grootste gedeelte van hunnen voorraad bestaat in gedroogde kruiden en in planten voor stovingen, afkooksels en aftreksels, hetwelk de drie meest winstgevende takken van hunnen handel zijn; hoezeer zij ook, sedert eenige jaren, kleine hoeveelheden van scheikundige, in Europa, en vooral te Moskou, vervaardigde, produkten ontvangen hebben. Men vindt ook nog in hunne winkels somwijlen de calomel, welke zij onder den naam van het witte poeder verkoopen, en ook, maar zeer zelden, en alleen bij die genen hunner, welke den naam hebben van het best voorzien te zijn, toebereidingen van spiesglas.
De eenige Pharmacopoea, welke de Perziaansche droogisten bezitten, en welke, even als hunne overige werken, alleen in manuscript bestaat, is die van noureddin-mahomed-abdalla-kakim-ain-el-melek-shiragi. Men vindt in dezelve eene menigte onbeduidende of geheel nuttelooze zelfstandigheden, en de geheele verzameling is blijkbaar uit Grieksche, Latijnsche en Arabische Schrijvers zaamgeraapt. Zij raadplegen ook overzettingen van hippocrates, ga-
{==392==} {>>pagina-aanduiding<<}
lenus, plinius en paracelsus, gelijk mede de werken van eenige Arabische geneeskundigen.
Het gedeelte, waarvan zij nog de beste kennis hebben, is dat der vergiften, van welke de meeste bij hen tot het plantenrijk behooren; hoezeer zij ook metaal-vergiften weten te gebruiken, zoo als het arsenicum en de mercurius; dit laatste krijgen zij van Tiflis, in Georgië. Zij zijn door geheel het Oosten vermaard, wegens hunne bekwaamheid in deze scheikundige mengsels, en de behendigheid, waarmede zij dezelve weten toe te dienen; want over het algemeen zijn zij de lijdelijke werktuigen hunner Vorsten, welke hun die soort van dienst ruim betalen. Eenigen hunner beweren de kunst te bezitten, om iemand tegen een' gegeven' tijd te doen sterven. Om hunne handelwijs te beter te verbergen, voegen zij er astrologische voorspellingen bij. In dit geval echter vergeten zij daarom het gewigtigste punt van den hun aanbevolen last niet, en dragen wel zorg, om onder de spijs van het hun aangewezen slagtoffer van tijd tot tijd eene hoeveelheid vergif te mengen, sterk genoeg om hen van de bedoelde uitwerking te verzekeren; terwijl de ongelukkige de aandoening, welke hij gevoelt, toeschrijft aan den buitengewonen en verschrikkelijken invloed van zekere nadeelige conjunctiën der sterren, die op hem eene noodlottige en zijn gestel allengskens ondermijnende werking oefenen. De Perziaansche droogisten bewaren het diepste stilzwijgen omtrent den aard der door hen gebezigde gifmengsels. Zij staan over het algemeen in een' zeer kwaden reuk. Arglistig en slaafsch, maken zij er nimmer eene gewetenszaak van, den bloeddorstigen wil van hunnen meester zelfs omtrent hunne dierbaarste vrienden te volbrengen.
Het gewigt, 't welk zij gebruiken, is de shafgran en de halve shafgran, eene zilveren Perzische munt, die omtrent tien stuivers waard is. Zij bezigen ook garstkorrels. Hunne grootste maten zijn de oka en de manu, welke naar de onderscheidene plaatsen verschillen. Een der artikelen, welke algemeen in den winkel van een'

{==393==} {>>pagina-aanduiding<<}
Perzischen droogist worden aangetroffen, is de choubchini, een wortel, dien zij in allerlei ziekten, om het even of het ontstekingachtige, asthenische of chronische zijn, gebruiken. Geene ongesteldheid, beweren zij, is in staat, dit middel te weêrstaan; want zij achten het een algemeen panacee te zijn voor alle kwalen, waaraan de mensch onderworpen kan wezen. De krachten van dit gewas worden bezongen in een in het Perziaansch geschreven werk, hetwelk den titel van Choubchini voert. Wanneer het eenen zieke toegediend zal worden, moet hij zijne kamer houden; deuren en vensters worden gesloten, en alle toegang aan de buitenlucht afgesneden. Vervolgens geeft men hem een sterk afkooksel van choubchini, en dekt hem met kleedingstukken digt toe, tot dat hij in eene overvloedige uitwaseming geraakt is.
Het merkwaardigste gedeelte van den winkel eens Perziaanschen droogist is dat, waar de prophylactica of voorbehoedmiddelen bewaard worden, bestemd om ziekten te voorkomen. Het zijn meestal bezoars, of heilige steenen uit Mekka, die door de Mollahs of de Derwischen gewijd zijn. ‘De padzecher,’ zeggen de Perzianen, ‘is de vorst der geneesmiddelen; het is de vermogendste beschermer des levens; nimmer durft eenig giftig insekt den gelukkigen aantasten, die eenen bezoar bezit; de schorpioenen vermijden hem zorgvuldig, en is hij voorbij, zoo kijken zij, of zij hunnen staart nog hebben; de vliegen van Miairna ontvlugten hem, zoo ver zij kunnen; de slangen kruipen nimmer over het pad, langs hetwelk hij gekomen is. Het is vergeefs, zeggen de Vorsten, zulk eenen man te willen vergiftigen; want eene betoovering waakt over zijn leven.’ Den naam padzecher leiden de Perzianen af van het woord paderi-zcher, vader of meester des gifs; terwijl de Arabieren en Syriërs hunne benaming ontleenen van het Chaldeeuwsche woord el bezoard. De droogisten ontvangen deze steenen uit Bockara in Indië, als ook uit eenige andere oorden, en stellen dezelve dikwerf op een' onmatigen prijs. Ik heb er aan den arm eener Perziaansche

{==394==} {>>pagina-aanduiding<<}
dame eenen gezien, die op 20 à 30 tomans (120 à 180 guldens) geschat werd. Komt er eene aanstekende ziekte te heerschen, dan stijgt hun prijs aanmerkelijk. De blaassteenen behooren tot deze soort van geneesmiddelen; maar men gelooft, dat zij meermalen door de droogisten vervalscht worden: ook geeft men, boven dezelve, de voorkeur aan den echten bezoar der Perzianen. Ik heb eens gelegenheid gehad, dit vermogende specificum aan eenen zieke te zien toedienen, die door eenen schorpioen gestoken was. De droogist, welke dezen onwaardeerbaren schat in zijn bezit had, trok den bezoar uit zijnen boezem, en, na denzelven met zijnen adem verwarmd en vervolgens in versche melk gedoopt te hebben, legde hij dien op de wond. De statigheid dier verrigting werd nog plegtiger gemaakt door de deftigheid, waarmede hij hierbij zijne gebeden opzeide: Bizinella, el rahman, el rathecam, la illa, il halla, sprak hij. (In naam van den almagtigen en albarmhartigen God! Er is geen andere God, dan God!) Ik kon echter, na de aanwending van dit middel, hetwelk de Perzianen als de kern en top van al hunne geneeskrachten beschouwen, geene hoegenaamde verandering in den staat van den zieke bespeuren.
Somwijlen vindt men ook in die winkels, doch in geringe hoeveelheid, de salsaparilla; soms ook ontbieden zij uit Tiflis kleine hoeveelheden nitras argenti, hetwelk de Perzianen en Arabieren hagr en gehenna, of steen der hel, noemen: het is de helsche steen van verscheidene Europesche natiën, dus genoemd om de pijn, welke de oplegging daarvan te weeg brengt. Van tijd tot tijd hebben de Engelschen en eenige andere reizigers aan de droogisten van Ispahan en van Bagdad kleine hoeveelheden van ipecacuanha en tart. stib. achtergelaten, welke deze met overmatige winst weder uitverkoopen. Op zekeren dag twee grein emeticum noodig hebbende, deed men mij die tegen een' daalder betalen. De droogisten hebben ook voor de vrouwen, die gewetenloos genoeg zijn, om hare vrucht te willen afdrijven, eene

{==395==} {>>pagina-aanduiding<<}
menigte verschillende bereidsels. Een dier mengsels, hetwelk ik scheikundig onderzocht heb, en dat zij ook als een kostbaar toiletmiddel roemen, is een der krachtigste vergiften, ontbonden in eene kleine hoeveelheid rozewater en met rood mankop gekleurd. Deze bereiding brengt, wanneer men dezelve op de huid smeert, eene sterke jeuking te weeg, en eene aandoening, alsof men spelden of naalden in het vleesch drukte; de vaten der huid zwellen, en vierentwintig uren na het opleggen dier ontbinding valt de oude opperhuid af, en van onder dezelve verschijnt eene nieuwe opperhuid, die uiterst fijn en teeder is; en een fijn vel wordt bij de Perzianen zeer op prijs gesteld. De droogisten verkoopen ook de khenne, welke dient om handen en voeten te kleuren en het haar te verwen; ook somtijds de sulphur. antimonii voor de wenkbraauwen. Dit praeparaat wordt, in al deszelfs oorspronkelijke onzuiverheid, alleenlijk tot poeder gestampt, hetwelk, met water natgemaakt, op de oogharen gebragt wordt, en aan dezelve een schitterend gitzwart mededeelt. Deze stof is zoo prikkelend van aard, dat men zelden eene Perziaansche vrouw ontmoet, die niet met huidziekten bezocht is; maar zoo groot is de kracht der gewoonte en der behaagzucht, dat geene bedenking vermogend is, haar te weêrhouden van deze stof gebruik te maken, om meer levendigheid aan hare blikken bij te zetten en hare bekoorlijkheden te verhoogen; hoezeer inderdaad hare troniën, die wezenlijk fraai en vol uitdrukking zijn, zulk eenen bijstand niet behoeven.
De Perziaansche droogist zit onafgebroken in zijnen winkel, met de beenen kruiselings onder het lijf geslagen en met de chibouc in den mond. Hij ontvangt de koopers met uitnemende beleefdheid; en terwijl hij u naar den toestand van uwe gezondheid vraagt, verzekert hij u, dat uwe komst zijnen winkel in eenen bloemhof verkeerd heeft; dat uwe tegenwoordigheid in zijne oogen onwaardeerbaarder is dan al de schatten van Arabië; of wel, zoo gij een geneeskundige zijt, zal hij u zeggen, dat

{==396==} {>>pagina-aanduiding<<}
uwe kunde zijne kruiden doordringt, even als uwe minzaamheid zijn hart.





Sicilië en Ijsland vergeleken.

Het is in onze dagen bij velen, vooral die beweren zich met de Wijsbegeerte bezig te houden, een zeer treurig verschijnsel, dat zij het eigen bestaan en de onstoffelijkheid der ziel in twijfel trekken, zoo niet ontkennen. Op de Duitsche Hoogescholen, waar in dit vak sedert vijftig jaren de grootste onzin wordt opgedischt, en het eene luchtkasteel het andere verdringt, is dit zeer algemeen, en vele Hooggeleerde Heeren stellen zich en hunne hoorders met de dieren gelijk. Onder welke verbloemde redeneringen dit dan ook moge plaats hebben, het komt daarop neêr, dat zij geene ziel hebben, omdat ziel en ligchaam één en hetzelfde zijn. Doch wanneer dus de stof alles is, dan moest die ook op de wijziging derzelve, die men ziel noemt, den sterksten en ontegenzeggelijksten invloed hebben. Hoe komt het dan echter, dat in de schoonste, vruchtbaarste, bekoorlijkste landen der wereld, waar alles tot ontwikkeling van den mensch zich schijnt te vereenigen, somtijds, wat den geest aangaat, de diepste laagte naar het zedelijke en verstandelijke wordt gevonden; terwijl in die beide opzigten landen, door de natuur stiefmoederlijk (zoo men zegt) behandeld, waar eeuwig ijs en sneeuw alles schijnt te moeten verstijven en alle vermogens te onderdrukken, zich eene ontwikkeling van den geest vertoont, die niet alleen den rampzaligen toestand dier schijnbaar gelukkige landen ver overtreft, maar zelfs dien van ons vaderland in sommige opzigten achter zich laat? Vanwaar dit, zoo er geen beginsel is, hetwelk in zichzelve geheel onafhankelijk is van het ligchaam en boven hetzelve staat? Doch wij moeten ons nader verklaren en de bedoelde voorbeelden ontwikkelen.
Wij bedoelen de twee eilanden, Sicilië aan de eene,

{==397==} {>>pagina-aanduiding<<}
IJsland aan de andere zijde. Op het hooren van eerstgemelden naam herinnert zich de Geschied- en Aardrijkskundige alles, wat liefelijk, bevallig, rijk en welig in de Natuur is. Het ligt geheel ten zuiden van ons werelddeel, en wordt door de aloude Lava van den Etna vruchtbaar, door deszelfs inwendige warmte gestoofd, verkoeld door de Zephyrs en de ligging in de Middellandsche zee. Hier woonde, volgens de aloude fabelleer, de Graangodes ceres en hare dochter proserpina; hier was het toevlugtsoord van de rijkste volkplantingen uit Griekenland, die er den weligsten overvloed vonden, en steden als Parijs en Londen konden bouwen, welke alle rijkelijk voedsel vonden van deszelfs onuitputtelijk vruchtbaren grond. (Syrakuse en Agrigente.) Hier was naderhand de korenschuur van Rome. Hier vindt de tegenwoordige inwoner herinneringen aan mannen zoo als de Wijsgeer en Dichter empedokles, de Lierdichter stesichorus, de Herdersdichter theokritus, Staatslieden en Helden als gelon, hermokrates, dion en timoleon, Wiskundigen als archimedes, Geschiedschrijvers als diodorus. Dus ontbreekt hem eigenlijk niets, zoo wel tot vervulling der grovere ligchaamsbehoeften, (in zoo verre die invloed op de ziel kan oefenen) als tot opscherping van den geest door het herinneringsvermogen, (in zoo verre dit dan ook ligchamelijk mogt zijn.) En toch is de bevolking van Sicilië thans eene der ellendigste Natiën geworden, wier gruwelen, onlangs nog bij gelegenheid der Cholera betoond, schier alle denkbeeld te boven gaan, en een kannibalismus vertoonen, dat menschenvleesch heeft
gebraden! Wraakzucht, door niets te beperken, is een der hoofdtrekken van het Siciliaansche karakter. Tot op onzen tijd toe kon men niet dan in karavanen, en nu nog niet of naauwelijks des nachts, het eiland, uit vrees van roovers, doortrekken. Dit was zoo erg, dat, nog tegen het einde der vorige eeuw, de roovers zelve tot beveiliging des eilands werden aangesteld. Een

{==398==} {>>pagina-aanduiding<<}
oogenblik ging dit goed; maar weldra verlevendigde zich de herinnering, en de policiedienaars werden roovers op nieuw. Daarbij is het volk traag; de vruchtbaarste plekken blijven ongebouwd, - plekken, die met weinig moeite tot de heerlijkste korenvelden konden worden gemaakt. Al de groote daden en mannen der Vaderen zijn vergeten; men kent onder het volk de namen van gelon en archimedes niet meer, zoo min als de vroegere grootheid en welvaart des eilands. Het land krielt van bedelaars, schoon de bevolking op verre na niet het vierde van die in de oudheid bereikt. Zij lijden liever het diepste gebrek, dan te arbeiden; schoon het aan loopen, schreeuwen en tieren op straat niet ontbreekt. Ook heerscht er de diepst mogelijke onkunde. Wat Godsdienst betreft, men kent er naauwelijks (ten minste buiten de beschaafde klasse in de grootere steden) den waren God, maar slechts de Ondergoden der Roomsche Kerk, en zelfs de Goden des Heidendoms, die men tot Heiligen promoveert, (de reiziger renouard de bussière hoorde nog in onzen tijd van st. proserpina spreken!) Overleveringen van de droevigste bijgeloovigheden, geloof aan het kwade oog, gelijk bij de Grieken onzer dagen, tooverij, de invloed van zekere getalen, van gelukkige en ongelukkige dagen, verbitteren het leven van den Siciliaan, die daarentegen wel nooit van den Bijbel heeft hooren spreken. Daarbij zijn de lagere klassen geheel ter prooije aan de diepste onkunde. Het land is onbebouwd; goede wegen zijn er niet; de steden der tweede klasse zien er treurig en vervallen uit; aan scholen, aan geestbeschaving is niet te denken. De herbergen.... Doch laat ons bussière doen spreken: ‘Doodvermoeid wierpen wij ons op twee slechte matrassen neder, en zagen slechts bij het
ontwaken het ijsselijke hol, waarin wij gelegerd waren; het was door ratten, muizen en insekten bewoond; muur en vloer waren met menschelijke uitwerpselen bedekt. Gelukkig kon, door gebrek aan zoldering, deuren en vensters, de lucht vrij door het vertrek spelen, en den bedorven' dampkring,

{==399==} {>>pagina-aanduiding<<}
die ons doodelijk had kunnen worden, opnemen. Wij beklaagden ons aan de waardin; zij begreep ons verlangen niet, en vond de kamer zeer geschikt en gemakkelijk. Mijn salon (dus noemde zij het hol) is gelijk die in ons geheele land, en als men reizen wil, moet men leven zoo als de menschen, waaronder men zich bevindt.’ De huizen der mindere klasse zijn vuil, vochtig en stinkend; één vertrek dient tot woning, pakhuis, hooischuur, keuken, zwijnstal, hoenderhok, en somtijds tot - mesthoop. De ellende bij deze ongelukkigen is ten top; maar zij willen die door arbeid niet wegnemen; zij rooven liever. Wanneer de Siciliaan beleedigd is, viert hij zijne gramschap niet bot; hij zwijgt, en wacht het uur der wraak met een afgrijsselijk geduld af. (Men denke aan den lang door een geheel volk verborgen gehouden' en op ééns uitgebarsten' moord aller Franschen op het eiland, bekend onder den naam van Siciliaansche Vesper!) ‘Hij acht,’ zegt bussière, ‘het leven van zijns gelijken niet meer dan dat van het insekt, dat hij vertrapt.’ De misdaden zijn hier veel menigvuldiger dan elders in Italië; (men moet misschien het tegenoverliggende Calabrië, hetwelk overigens veel van Sicilië heeft, uitzonderen.) Wanneer echter de Siciliaan niet door wraakzucht geprikkeld wordt, is hij traag, volkomen werkeloos, (schoon hij met eenigen arbeid spoedig rijk kon worden) wellustig en geveinsd. Wat blijkt nu hieruit? Immers, dat verwaarloozing van den geest door de beste ligchamelijke voordeelen niet kan worden vergoed, en dat er een eigen, onstoffelijk beginsel moet zijn, hetwelk men aankweeken en ontwikkelen moet, zonder welke noodzakelijke opleiding de mensch, ook
met de schoonste voordeelen naar het ligchaam, (want het Siciliaansche bloed is schooner dan het Nepelsche, en de aanleg tot hoogere ontwikkeling spreekt uit de levendige oogen van den eilandbewoner) bijna tot het dier zal verzinken.
Stellen wij nu tegenover dit afzigtige tafereel dat van een der door de Natuur meest verwaarloosde eilanden,

{==400==} {>>pagina-aanduiding<<}
hetwelk met Sicilië het bezit van eenen vuurberg en vele andere volkanische verschijnselen gemeen heeft, hoewel het juist aan het tegenovergestelde einde van Europa, in het uiterste Noorden, gelegen is. Dit land is zoo akelig, dat de ontdekkers (Noorwegers, in 861) het IJsland noemden. Het ijs moest dus zelfs voor zulke geharde en aan ijs en sneeuw gewone Noormannen een kenschetsende trek des lands zijn! Nogtans werd het door die Noormannen bevolkt, en van de tiende tot de dertiende of veertiende Eeuw eene Republiek, waar de inwoners zekere welvaart genoten, Groenland en zelfs de Noordoostkust van Amerika (Winland) ontdekten, en zoo ijverig de letterkunde en de aloude volksverhalen van het Noorden beoefenden, dat men door hen alleen (door soemund en snorre sturleson) de beide Edda's en zoo vele Saga's kent. Ongelukkig heeft deze toestand niet voortgeduurd. Zekerlijk is het eiland, sedert die tijden, door geweldige vuurbrakingen van den Hekla en andere vuurbergen, door aardbevingen, maar vooral door vlottende ijsbergen, die zich aan deszelfs kusten vastzetten en ondragelijke koude verspreiden, veel minder bewoonbaar geworden. Deze ijsmassa's drijven af of smelten eerst in Junij of Julij; somtijds echter duren zij het geheele jaar; alsdan kan er door de koude op het eiland niets groeijen, en dit misgewas veroorzaakt op een eiland, waar buitendien reeds zoo weinig voortkomt, de grootste ellende. Nog in 1836 moesten de inwoners door dit ongeval een gedeelte hunner paarden slagten, bij gebrek aan voeder. De schrale bevolking, van 50,000 zielen op eene ruimte, die bijna gelijkstaat met het Koningrijk der beide Siciliën, (5000 vierkante uren) wordt dan ook door
ziekten getroffen, die haar gedeeltelijk wegmaaijen. Daarbij kwamen, in vroegeren tijd, invallen van zeeroovers, die de inwoners nog van een gedeelte hunner armoedige bezittingen beroofden, en, eer het land zijne onafhankelijkheid verloor, hevige burgergeschillen. Koren groeit er op IJsland nergens. Het hoofdbestaan der inwoners is de vischvangst, en men behoeft niet te be-
{==401==} {>>pagina-aanduiding<<}
toogen, hoe moeijelijk deze op eene zoo stormachtige en met ijs bezette kust is. De IJslander is dus arm, zeer arm, met den besten wil. De Natuur, bij hem gestreng en zoo guur, dat hij het bergachtige midden des eilands niet kan bewonen, maar zich tot de kusten bepalen moet, geeft hem bijna niets tot zijn bestaan, en de winter is van negen maanden met deszelfs lange nachten. Welk een verschil bij de schier eeuwige lente en zomer van Sicilië! Zijne ruwe luchtstreek en onmatige arbeid brengen hem doorgaans reeds kort na het vijftigste jaar in het graf. Waar zullen bij hem de middelen en de lust ontstaan, om zijnen geest te beschaven? Gebrek aan schoolonderwijs is bij den Siciliaan het gevolg der traagheid; bij den IJslander dat der noodzakelijkheid: er is op IJsland geene enkeie lagere school. En toch kunnen alle IJslanders lezen en schrijven; dus verzekert ten minste de jongste Fransche reiziger naar dat eiland, de Heer marmier, in zijne brieven aan den beroemden villemain. Maar iedere huismoeder is de onderwijsster van haar gezin, hetwelk zij in de lange winteravonden rondom zich verzamelt en lessen geeft. Weeskinderen of zulke van volslagene armen worden voor rekening van de armenkas bij andere huisgezinnen geplaatst. De Predikant (IJsland is Luthersch) bezoekt de inrigtingen en de huisgezinnen van zijn kerspel, en deelt onder de arme
visschersvrouwen de noodige leesboeken uit. Bij de inlijving der kinderen in de Gemeente wordt niemand tot de belijdenis of het Avondmaal toegelaten, die niet lezen en schrijven kan; en het zou voor de moeder eene onuitwischbare schande zijn, zoo haar kind in dit onderzoek te kort schoot. Marmier vond genoegzaam in iedere visschershut boeken. De Bijbel en hunne oude Saga's, of overleveringen uit den heldentijd, behooren mede tot den uitzet en zijn een familieschat. In de lange winteravonden, terwijl de storm rondom de broze hut huilt, komt het geheele huisgezin bijeen; de vrouwen breiden hare wollen kleederen; de mannen herstellen of maken hun visschers- en veldgereedschap, en de huisvader begint bij een flaauw toortslicht hardop te lezen. Bij gebrek aan boeken, weet hij geheele stukken uit gedichten en Saga's uit het hoosd op te zeggen. Dus leeren allen hunne volksgeschiedenis of de overleveringen en de groote daden hunner vaderen kennen van vóór bijna duizend en meer jaren (want ook de Noorweegsche Heldengeschiedenis behoort tot de Saga's.) Heeft de boer of visscher alles uitgelezen wat hij heeft, zoo ruilt

{==402==} {>>pagina-aanduiding<<}
hij met zijne buren. Des Zondags na kerktijd ruilt men met elkander zijne bezittingen naar den geest. Menig boek leest de boer alle winters geregeld op nieuw uit, en schrijft vele andere geheel over, soms folianten. Om in dit ongemak te voorzien, heeft de Maatschappij voor vaderlandsche Oudheden te Kopenhagen voor een' geringen prijs een' nieuwen druk der Saga's in de IJslandsche taal doen vervaardigen, die op IJsland met de uiterste graagte ontvangen is. Ook verstaat de armste IJslandsche boer de boeken, die vóór achthonderd jaren in zijne volkstaal geschreven zijn. Marmier verhaalt, dat, te Reikiovik, de dochter van zijnen gewonen visscher in zijne kamer trad, en hem bezig vond met het bestuderen van de Nials-Saga. ‘O!’ riep zij, ‘dat boek ken ik; ik heb het in mijne kindsheid meermalen gelezen!’ En meteen begon zij de schoonste plaatsen daaruit op te zeggen. Men verbeelde zich eene visschersvrouw uit Zandvoort, Katwijk, of zelfs uit Scheveningen, die plaatsen uit maerlant, melis stoke of Floris en Blanchefleur opzeide!
Rijker nogtans is de letterschat van den Predikant of Ambtman (Sysselmand.) Daar zag marmier, in eene vochtige, ongezonde kamer, waar hij geen of weinig huisraad ontwaarde, op houten kisten of tusschen de vensterramen op eene tegen den muur vastgespijkerde plank, de beste letterkundige en wetenschappelijke geschriften; een man in een' ouden, slechten jas naderde hem, sprak vier of vijf talen, en onderhield zich met den Franschen reiziger over de groote oude klassische Schrijvers en hedendaagsche Dichters. En toch is deze man nooit verder geweest dan zijn armzalig dorp, heeft niets meer gezien dan de kerk, waar hij gedoopt is, het kerkhof, waar zijn graf hem wacht! Hij heeft noch roem, noch eer, noch voordeel van zijn studeren te wachten; en intusschen schept hij zichzelv' eene wereld van hetgeen hij nimmer gezien heeft en nimmer zien zal. Behalve de letteroefeningen, is, volgens oudere berigten, het schaakspel een geliefkoosd tijdverdrijf van den IJslander; iets, hetwelk mede bewijst, dat verstandsbeschaving en oefening hem boven alles dierbaar is.
Daarbij is de IJslander braaf, gestreng, zedelijk en godsdienstig. De Geestelijken geven het voorbeeld; maar men waakt ook zoo zeer over derzelver zeden, dat dit een sterksprekend bewijs voor de braafheid des volks zelve oplevert. Dit wordt zelfs tot uitersten gedreven. Volgens oudere be-
{==403==} {>>pagina-aanduiding<<}
rigten, mogt ten minste vroeger geen Predikant op Zon- of feestdagen zich vermaakshalve van zijne woning verwijderen; hij werd alsdan terstond voor het Consistorie geroepen, en of gestrengelijk berispt, of zelfs beboet. De stille geaardheid en godsdienstige opvoeding der inwoners weert de meeste ondeugden uit hun midden.
Welk een onderscheid! Zou hier de Natuur, die alles schier weigert, wel een zoo onderzoeklievend, zoo verstandig, zoo welonderwezen, zoo zedelijk en godsdienstig Volk hebben kunnen voortbrengen, wanneer de ziel niets ware dan eene wijziging van het ligchaam? Zou zij den Siciliaan, onder zijnen zachten hemel, bij zijne overmilde vruchtbaarheid, te midden van beschaafde Natiën en begunstigd met het Christendom, zoo diep hebben kunnen laten zinken, wanneer men niet, geheel onafhankelijk van het ligchaam, de ziel kon verwaarloozen? - Maar, er bestaan geene scholen van lager onderwijs op Sicilië. Zou daar niet al het onheil van daan komen? - Die scholen bestaan ook op IJsland niet; maar hier is de moeder schoolonderwijsster, en zij is het met vrucht: want ieder kan lezen en schrijven.






De Deenen in Walcheren, (Zomermaand 838) Zeeuwsche legende,

door Mr. A.F. Sifflé. (*)

Mijne Heeren, veelgeachte Medeleden!

Eenige maanden geleden heb ik U mijne Verhandeling voorgedragen over het Mythische tijdvak der Geschiedenis van Nederland, als inzonderheid voor dichterlijke behandeling geschikt, en dat vertoog besloten met een Gedicht aan Zeeland, waarin, bij voorkeur, het in fabelen en opsieringen gehulde

{==404==} {>>pagina-aanduiding<<}
gedeelte van Zeelands geschiedenis bezongen werd. Vooraf had ik daaromtrent aangemerkt, dat bijna elke strooph de stof tot een afzonderlijk dichtstuk leverde. In dat gedicht komt dan ook het volgende voor:

De Frank dwingt alles in het rond 
Te buigen voor zijn magt, 
En in vernederend verbond 
Is heel het land gebragt. 
 
Ook Godendom en priesterschaar 
En outerdienst bezweek, 
Sinds aan God Wodan's hoofdaltaar 
De moed van Wilbrord bleek. 
 
Ja, Westkapelle! u heugt het nog, 
Hoe de Afgod werd vergruisd. 
Men noemt nu Wodan's leer bedrog, 
Daar 't volk zich nedrig kruist. 
 
Fluks rijst een andre priesterstoet; 
Hij predikt beter leer, 
En, door den waren God behoed, 
Brengt Zeeland Hem zijne eer. 
 
Doch korten tijd geniet men rust en vrede. 
Een woeste schaar daagt uit het noorden op. 
Geduchter dan de Sakser is die wreede; 
Men ziet zijn komst van kerk- en torentop. 
Nu siddert elk. Wie zet den Noorman perken? 
Hij maakt het land ten roofhol voor zijn heir. 
Hier is het oord, waar hij zijn vloot versterken 
En zenden kan ten strooptogt heinde en veer.... 
 
Eere zij aan Frank en Friezen! 
Ook der Deenen drom bezwijkt. 
Ja! men ziet de vlugt hen kiezen; 
Ja! de vloot der roovers wijkt. 

Het Gedicht, waarin vorenstaande regels te lezen zijn, is geplaatst in den Zeeuwschen Volksalmanak voor 1838; en daarop volgt een Verhaal in proza van den Heere ab utrecht dresselhuis, getiteld: Het jaar 838, of de Deenen in

{==405==} {>>pagina-aanduiding<<}
Zeeland, hetwelk juist het in boven aangehaalde dichtregelen bezongen onderwerp gedeeltelijk behandelt, en mij aanleiding heeft gegeven tot vervaardiging van een nieuw Gedicht, hetwelk ik U heden hoop voor te dragen. Het zij mij vergund, vooraf te herinneren: dat de goede Goden der Noordsche volken, en ook van onze voorvaderen, Asen werden genoemd, en hier te lande vereerd werden op zekere hoogte, de Asenberg, waar naderhand het landgoed Hazenberg gelegen was; zijnde die naam eene echt Zeeuwsche verbastering, door nadrukshalve voorzetting der letter h. Wijders, dat bij onze voorouders de Oppergod odin, die tevens de Zonnegod was, onder den naam van wodan, en de Dondergod thor, met zijnen vreeselijken strijdhamer, onder dien van stavo (naar wien Staveren, in Friesland, en Stavenisse, in het eiland Tholen, genoemd zijn) bekend was. Voorts, dat de Schikgodinnen Nornen; de Strijdgodinnen, die tevens de Hemelbruiden der gevallene helden waren, Walkyriën, en alle Godinnen, vrouwen of dochters der Asen, Disen werden geheeten; terwijl men de verblijfplaats der zaligen Walhalla noemde, en Walcheren, vooral het noorderdeel daarvan, als een heilig land beschouwde, hetwelk door de rivieren de Waal (geenszins te verwarren met den gelijknamigen stroom in Gelderland), de Arne, de Duvelee enz. in verschillende eilanden, die tegenwoordig even zoo vele zoogenaamde wateringen zijn, verdeeld was.
Na dit weinige vooraf te hebben opgemerkt, ga ik over tot de voordragt van mijne gezegde Zeeuwsche Legende:

	De Deenen in Walcheren.
Gewijde grond bij 't heidensch voorgeslacht, 
Hoe vaak heb ik met huivering herdacht, 
Wanneer mijn voet door uwe duinen dwaalde, 
Dáár op uw strand mijn blik dan nederdaalde 
En uitzag op der zeeën eindloosheid, 
Of op het dal, beneên mij uitgebreid, 
Hoe heb ik vaak herdacht die oude dagen, 
Waar volksverhaal en landskronijk van wagen! 
Dan voelde ik mij, o Walcheren! uw' zoon, 
En nog ontlokt uw lotgeval een' toon 
Aan de elpen lier, die tot uw' roem zal klinken, 
Zoo lang mijn long de levenslucht zal drinken. 

{==406==} {>>pagina-aanduiding<<}

Hoe hachlijk was, o Walcheren! uw lot, 
Toen hier de kamp voor de eeredienst van God 
En die der Goôn, gediend in vroeger eeuwen, 
Gestreden werd; gestreden tusschen Zeeuwen, 
Voor de Afgoôn met de Deenen in verbond, 
En Zeeuwen, wel geteeld op d'eigen grond, 
Doch met den Frank voor Christus' leer verbonden! 
 
Nog hoort mijn oor het kermen der gewonden, 
Trompetgeschal en schorren wapenkreet, 
Bij smeekgebed, gelofte en gruweleed. 
Nog ziet mijn oog der Asen altaar rooken, 
En 't Christendom op 't Heidendom gewroken. 
 
Reeds duizend jaar verdween er na dien tijd. 
Toch is mijn lied den wreeden krijg gewijd, 
Dien Zomermaand met afschuw toen aanschouwde, 
Terwijl van smart de menschheid zuchtte en touwde, 
Der Deenen zege en spoedige ondergang, 
Na kort geluk, zij 't voorwerp van mijn' zang! 
 
't Is middernacht. Geen maanlicht aan de kimmen. 
De vlammen slechts van pijnboomfakkels glimmen 
Met rooden gloed, en werpen haren glans 
Op Asenberg en Heede's bosschen thans. 
Een woeste drom, in donker kleed gewikkeld, 
Door dweepzucht en wraakgierigheid geprikkeid, 
Staat om den voet van d'Asenberg geschaard, 
Terwijl elkeen het zwijgen nog bewaart. - 
Voorzigtigheid had hen in 't zwart getogen: 
Nu scheen hun stoet een Geestendrom in de oogen 
Des Christens, die den optogt zag van ver, 
Zijn kruis sloeg, henenvlood, maar wijd en her 
Verkondde, dat bij de oude heiligdommen 
Werd feest gevierd door Satans zwarte drommen, 
Bijeengelokt door Duivelenbestel, 
En voorgelicht door fakkels uit de hel. 
 
Doch 't is geen schaar van 't graf ontvlugte dooden; 
Het is een stoet van duizende genooden, 
Aan Wodan's dienst nog heimelijk verkleefd, 
Die naar den berg der Asen zamenstreeft, 

{==407==} {>>pagina-aanduiding<<}

Zich dáár vereent om 't Godenfeest te vieren, 
En vlamt op wraak en bloedige eerlaurieren. 
 
Geen tempelhut prijkte op de hoogte meer, 
Maar 't Godendom ontving er hulde en eer 
Bij d'altaarsteen, die daar nog altijd praalde, 
En waar men nog het offer vaak herhaalde, 
Ofschoon de steen half omgeworpen lag 
En niets 't geheim verraden kon bij dag. 
De heuvel zelf was uitgehoold van ondren 
Ten schuil van haar, die dáár zich af wou zondren, 
En, in het rond gevierd als Profetes, 
Van Wodan's dienst was de Opperpriesteres. 
 
Wie treedt de grot daar statig uit, en nadert 
Den zwarten stoet, bij d'Asenberg vergaderd? 
Wat Wezen wandelt daar den heuvel op, 
Met majesteit, tot aan den heilgen top? - 
Zie 't opperkleed, van witte wol geweven, 
Met wijde plooi haar slanke leest omzweven, 
Terwijl een haak het vasthecht op haar borst. 
Stil, roerloos staat ze, als water, door de vorst 
Op ééns gestremd, terwijl het golvend vloeide 
En kortlings nog den oeverzoom besproeide. 
Daar brengt men haar het opgesierde zwijn, 
Dat bij dit feest het offerdier zal zijn. 
Men slagt het, en het altaar en de scharen 
Besprengt men met het bloed. Bij plegtgebaren, 
Geheimvol, als de woorden, die zij spreekt, 
Werpt zij allengs den mantel af, verbreekt 
De duisternis en stilte; vlammen stijgen 
Van 't altaar op, dat leven schijnt te krijgen, 
Nu 't leven weêr de Priesteres bezielt, 
Die hand en tong en adem wederhield. 
 
Ja! zij herleeft, en komt daar, voor elks oogen, 
(Als eene der Walkyrjen, uit den hoogen, 
Op Wodan's woord, bij 't menschdom neêrgedaald, 
Doch van den glans der heemlen nog omstraald) 
In 't sneeuwwit kleed gebiedend aangetreden. 
Dat onderkleed omsluit haar blanke leden. 
Een gordel, die met spreuken is bemaald, 
In welker zin geen ingewijde faalt, 

{==408==} {>>pagina-aanduiding<<}

Daar hij heur taal eerbiedig moet beämen, 
Klemt dat gewaad op beide heupen zamen. 
Nu glanst haar oog en schiet het vlammen uit. 
Zij zwaait het zwaard, dat ze in de vuist besluit, 
Ten voorspel van den oorlog, om zich henen. 
 
't Is Durfe zelf, den volke nu verschenen! 
Zij, Opperpriesteresse van het oord, 
Wier hand, wier hart Vorst Poppo toebehoort. 
Zij was met hem uit éénen echt geboren. 
Hij had weleer tot gade haar verkoren, 
Opdat zijn stam meer zuiver wierd bewaard, 
En 't priesterbloed misschien niet wierde ontaard 
Door huwlijk met een dochter uit de scharen. 
Maar naauwlijks was bij Walcheren's barbaren, 
Bij Poppo meê, tot redding van zijn' grond, 
Zijn' eigendom, (schoon enkel met den mond, 
Nooit met het hart) het Christendom beleden, 
Of Utrecht vroeg hervorming van de zeden, 
Wraakte elken echt, bloedschendig aangegaan. 
Aan menig oog ontrolde toen een traan. 
De Bisschop dwong, op straf van ongenade, 
Vorst Poppo meê tot scheiding van zijn gade; 
Maar beider hart bleef aan elkaar altijd, 
En beider haat den Christenen gewijd. 
Dat smeulend vuur kon tijd noch doopsel dooven. 
 
Zij roept de hulp der Asen nu van boven: 
‘o Nornen-trits! o Nehalennia! 
o Wodan! Oog der Wereld! Slaat ons gâ! 
o Stavo! zwaai den hamer ons ten goede! 
Verpletter ieder kruisbeeld in uw woede!’ 
 
‘“Dood en verderf den Christnen!”’ is de kreet 
Der woeste schaar: ‘“God Wodan hoort dien eed!”’ 
Dit gilt men razende uit. Een doffe donder 
Doorrolt het zwerk. Men juicht bij 't schijnbaar wonder, 
Terwijl een bliksemstraal het ruim doorklieft. 
 
‘Hoort, mannen, ziet, hoe 't Godendom u lieft!’ 
Roept Durfe straks: ‘Hoort! op zijn' donderwagen 
Snelt Stavo toe ten strijde. Zijne slagen 

{==409==} {>>pagina-aanduiding<<}

Vermorzelen den Frank en Frankenvriend. 
Zijn hamer wreekt, wie hem en de Asen dient.’ 
 
En uit den zwarten drom der zaamgeschaarden 
Treedt één vooruit, op wien straks allen staarden. 
't Is Poppo zelf, gemaal der Priesteres, 
In schijn alleen, naar 's Bisschops strenge les, 
Verstooten door haar' echtvriend. Hij, haar broeder, 
Is heimlijk nog der Heidnen hoofd en hoeder. 
Zijn blik is somber. Opgekropte spijt 
Is leesbaar in zijn trekken. Los en wijd 
Omzwiert een mantel, kunsteloos gesneden, 
Met hazenvel omzoomd, zijn kloeke leden. 
Hij draagt den baard en 't hoofdhaar dun en kort, 
Daar tegen 't zwaard zijn kruin beveiligd wordt 
Door leedren kap, met staal gevoerd. Van leder 
Is 't wambuis meê, dat tot de knieën neder- 
En tevens over leêren spanbroek hangt. 
Maar stalen schub op stalen schub vervangt 
Zich op 't gewaad, om d'ouden Zeeuw, bij 't strijden, 
Voor zwaardslag en voor lansstoot te bevrijden. 
Zijn gordel voert een dubbelsnijdend knijf, 
Terwijl zijn hand de strijdkolf forsch en stijf 
Omklemt, die hij met woede zwaaide in 't ronde, 
Toen hij den stoet zijn stout ontwerp verkondde. 
‘Gij Saksen, door de Franken hier verheerd! 
Gij Sueven, die geen bukken hebt geleerd! 
Gij allen, van wat stam, die op dees gronden, 
Den Goôn gewijd, een wijkplaats hebt gevonden, 
Of daar van ouds gezeteld zijt geweest! 
Geen veete past bij dit gezegend feest, 
Dan tegen hen, die allen onderdrukken, 
Maar voor den staf van Utrechts Bisschop bukken; 
Die knielen voor het kruis van hunnen God, 
En voor den Frank, die Wodan's leer bespot. 
Is vrijheid, is der Asen dienst u heilig, 
Verjaagt den Frank! Gij kunt het ras en veilig. 
Vorst Ragnar ijlt met Deenemarken's vloot, 
Op mijnen wenk, hierhenen. Hij besloot, 
Nu Antwerp viel voor zijn geduchte slagen, 
Op Zeeland's erf voor 't eerst een kans te wagen. 

{==410==} {>>pagina-aanduiding<<}

Ik heb hem reeds uw' aller hulp beloofd, 
En waag er aan, zoo 't wezen moet, mijn hoofd.’ 
 
Vorst Poppo sprak. Daar nadert een der Deenen, 
Wien Walchren's Graaf een schuilplaats wilde leenen, 
Toen zij, verjaagd van eigen erf, uit nood 
Het Christendom, dat zoo veel voordeel bood, 
Omhelsden, op hunn' Hertog Hemming's bede. 
De huichlaar Bjorn begint aldus zijn rede: 
‘Ja, mannen! 'k ben verzoend met mijnen stam, 
Sinds Ragnar zijnen strooptogt ondernam. 
Met Poppo thans op 't allernaauwst verbonden, 
Heb ik een' boô tot Ragnar afgezonden. 
Hij bragt ons haast uit Antwerp goed berigt. 
Reeds morgen zij de radde kiel geligt 
Van 't vaartuig, dat de hulpe hem zal vragen, 
Die ons welras uit Antwerp's muur moet dagen! 
Schoon ik de vriend van Hertog Hemming schijn', 
'k Zal zijn en aller Christnen vijand zijn. 
Ons seinschip stuurt naar Antwerp's vesten henen, 
En Ragnar's vloot zal spoedig zijn verschenen.... 
Maar hoe! wien brengt daar een der wachtren aan, 
Wier oogen hier den omtrek gadeslaan? - 
Een monnik is 't!’ 
En Poppo roept: ‘“Hij beve! 
Een eersteling voor Hela! Dat hij sneve, 
Door 't offermes gekeeld!”’ 
De moord geschiedt. 
Nu viert men feest; men jubelt, men geniet 
Den korenwijn, die schuimt in d'offerbeker, 
En waant zich reeds van de overwinning zeker. 
 
Maar Eggard, Graaf van Walchren, zit in rust. 
Geen kwaad bedreigt, zoo 't schijnt, de Zeeuwsche kust. 
De Middelburg, des Domburgs oude wallen, 
't Is al gedekt voor 's Noormans overvallen. 
Maar zie! op ééns verschijnt der Deenen vloot. 
Men kent de vlag. Ze is geel en blaauw en rood. 
Op menig terp ontsteekt men reeds de vuren, 
Den vijand tot een sein. Nog weinig uren, 
Daar stevent hij den stroom in, diep en wijd, 
De Waal genoemd in dien alouden tijd. 

{==411==} {>>pagina-aanduiding<<}

Elk schip is sterk bemand, elk vlootling blakend 
Van roofzucht en naar bloedvergieten hakend. 
Het heir ontscheept aan d'oever van de Waal. 
Daar staat het reeds in volle wapenpraal! 
Der Skalden lied ontvonkt den moed der helden, 
En stout weêrgalmt hun zang door Walchren's velden: 
 
Op! Endil's trouwe zonen! 
Vrouw Hilda roept u zaam. 
Wilt dapper u betoonen, 
Bij 't kampen voor haar' naam! 
 
Hoe schittren uwe lansen! 
Gij kent des oorlogs kansen; 
Doch, wat u 't lot bestell', 
De strijd is u een spel. 
 
De vreugde van uw leven 
Zijn strijdkolf, lans en zwaard; 
En die op 't slagveld sneven, 
Zijn wis Walhalla waard. 
 
Wat ons de Nornen schikken, 
Dat kan geen God verwrikken. 
Ook de Asen zwijgen stil 
Op haar' gewijden wil. 
 
Maar, roepen ons de Disen, 
Wij lagchen met den dood! 
Niets doet hij ons verliezen. 
De winst is rijk en groot. 
 
Dan zien we ons daaglijks nooden 
Bij helden en bij Goden; 
En 't bier schuimt in de schaal, 
Bij Odin's heerlijk maal. 
 
Nu antwoordt heel het heir. De kreet van 't koor, 
Nog vaak herhaald, rolt Walchren's vlakte door: 
 
Altijd is de vriend der schoonen 
Moedig, waar men zwaarden kruist. 
Odin zal de dappren loonen, 
Waar hij in Walhalla huist. 

{==412==} {>>pagina-aanduiding<<}

Maar anders, anders was het op den burg geschapen 
In Walchren's middelpunt, den zetel van den Graaf. 
Dáár roept men burgzaat op, roept heel het land te wapen, 
Opdat men hoog gezag en Christen-kerkleer staav'. 
Met Hemming, Hertog der hier uitgeweken Deenen 
En Christen van geloof, draaft reeds Graaf Eggard henen 
Aan 't hoofd der in der ijl te zaam geraapte schaar: 
En Hemming's schijnvriend Bjorn, die huichlaar, die verrader, 
Krijgt last, dat hij het volk in 't zuid des lands vergader'; 
Trekt heen, maar roept alleen oproergen bij elkaar. 
De drommen, die hij werft, zijn Poppo's bondgenooten. 
Zij zullen 't zwaard alleen tot hulp des Deens ontblooten, 
En aller heiligdom is Wodan's oud altaar. 
 
Voor geen verraad beducht, en haast op bijstand hopend 
Van Bjorn, die hem bedriegt, snelt Eggard tot den strijd; 
De Deenen rukken aan, al moordend, brandend, sloopend, 
En in 't vooruitzigt op de zegepraal verblijd. 
De drommen storten haast al woedend op elkander. 
De kamp is onbeslist, tot dat men d'oorlogsstander 
Der Deenen in den rug van 't Christenheir ontdekt. 
't Is Poppo, toegesneld met al zijne eedverwanten. 
Nu stuift de Christenmagt uiteen aan alle kanten, 
Terwijl der braven bloed alom den grond bevlekt; 
En Hertog Hemming zoekt met Eggard zaam te gaadren, 
Wat nog aan 't staal ontkwam van roovren en verraadren; 
Maar beiden sneven ras den schoonsten heldendood. 
De vlugt der Christenen is algemeen geworden. 
Het land is overdekt door Ragnar's woeste horden, 
Daar slechts de Middelburg den Christnen schull nog bood. 
 
Dáár, op dien burg, zat minlijke Adelheide, 
De blonde dochter van Graaf Eggard, en verbeidde 
De maar des strijds, die haast hare ooren trof. 
Haar vader was niet meer! De sclloone jonkvrouw schreide, 
En aan haar harp ontlokt ze een' klaagtoon, droef en dof: 
 
Waarom zijt ge reeds gevallen, 
Vader, die mijn schutsheer waart! 
Wie beschermt nu deze wallen 
Tegen Ragnar's overvallen? 
Wie, mij tegen Poppo's zwaard? 

{==413==} {>>pagina-aanduiding<<}

Van het bloed der martelaren 
Is de dorre grond doorweekt. 
Maar - zij juichen bij de scharen, 
Die zich voor den Troon vergâren, 
Waar de Heiland vonnis spreekt. 
 
Doch rampzalig die nog leven 
En ten doel staan aan 't verraad! 
Adelheide! gij moogt beven. 
Maagd! wat draalt gij nog te sneven? 
Straks is 't voor uw deugd te laat. 
 
Zoude ik zelf mijn' dood bewerken? 
Hemel, neen! dat mag ik niet. 
Hier stelt uwe wet mij perken. 
Schenk mij wijsheid; wil mij sterken! 
Redding komt, als Gij 't gebiedt. 
 
Ja! redding komt, als God gebiedt. - 
Een Ridder, jong en fier, 
Rijdt op een ros, als sneeuw zoo wlt, 
De slotbrug op met zwier. 
 
Zijn houding blijft vol majesteit, 
Bij staptred als bij draf. 
Zijn blonde lokken golven schoon 
Op zijnen mantel af. 
 
Die mantel is van zwart fluweel, 
En valt met wijde plooi 
Om 't harnas, sierlijk gepolijst 
Ten ridderlijken tooi. 
 
Den helm, van blinkend staal gewrocht, 
Versiert een vederbos. 
De veedren zijn van zwanedons 
En wappren fraai en los. 
 
Met zilvren kruisjes prijkt de scheê, 
Gelijk een raaf zoo zwart, 
Waarin het blanke kruiszwaard rust, 
Dat elken vijand tart. 

{==414==} {>>pagina-aanduiding<<}

't Is Lippold, Borslen's wakkre Heer, 
De dappre zoon van Frank, 
Een vriend van manlijk ridderspel 
En oorlogswapenklank. 
 
Zijn hart was sedert lang gewond 
Door Adelheide's schoon; 
Zijne aankomst redt het maagdelijn 
Van schande, smaad en hoon. 
 
Den wapenbroeder, die hem volgt, 
Zijn' Elwout, geeft hij last, 
Te waken, dat geen Deen of Saks 
Den Middelburg verrast. 
 
Maar Borslen zegt tot Adelheid: 
‘o Jonkvrouw, die ik min! 
Diep voel ik uw rampzalig lot. 
Mijn harte deelt er in. 
 
Thans spreek ik van de liefde niet, 
Die mij zoo rustloos kwelt. 
Een ander lijden grieft u thans: 
Uw vader is geveld! 
 
Maar, zijt gij voor mijn hulde koel 
En voor mijn boezempijn, 
Ik smeek u slechts deze ééne gunst: 
Laat mij uw Ridder zijn!’ 
 
De schoone ziet hem minzaam aan. 
Zij zucht, zij beeft, zij weent; 
Terwijl een hooger blos nog meer 
Bekoorlijkheid haar leent. 
 
En Borslen drukt haar aan het hart. 
‘Mijn bruid, mijn zielsvriendin!’ 
Zoo spreekt hij: ‘eeuwig is mijn trouw, 
En eeuwig duurt mijn min. 
 
Maar nu vereischt uw veiligheid, 
Dat gij dit oord ontvliedt. 
Gij keert in zegepraal terug, 
Als Walchren rust geniet.’ 

{==415==} {>>pagina-aanduiding<<}

En snikkend biedt de teedre maagd 
Haar' vriend den laatsten groet; 
En angstig klopt des minnaars hart, 
Terwijl hij scheiden moet. 
 
Hij zendt, met goed geleî, naar Goes 
De jonkvrouw, hem zoo waard. 
De Ridder, die zoo kloek haar redt, 
Blijft al haar hoop op aard'. 
 
Hij zelf spoedt naar zijn grondgebied, 
't Hem trouwe Borslen, heen, 
En zamelt haast, aan Schenges boord, 
Een' wapendrom bijeen. 
 
Vergeefs, dat Bjorn den Middelburg 
Verwoed bestormt bij nacht. 
Kloekzinnige Elwout slaat hem af, 
En wint gestaag in magt. 
 
Want Lippold is ter hulp gesneld. 
Daar staat reeds onvervaard 
Zijn leger, ijlings zaamgebragt, 
Op Haaiman's grond geschaard. 
 
Door al wat Christen is versterkt, 
Zwaait hij den veldheerstaf. 
Door Arne en Welsingee gedekt, 
Wacht hij de Deenen af. 
 
Vergeefs! Zij stroopen in het rond. 
Hij zoekt hen in elk oord, 
Vermeestert fluks 't Abeelsche bosch, 
En jaagt den vijand voort. 
 
De Heidnen vlugten op zijn komst, 
Tot waar de Duvelee, 
Met diepe kil en wijden stroom, 
Hen rusten laat in vreê. 
 
Zij, achter die rivier geschaard, 
Zij wanen zich gered. 
Maar zie! de moed der Christnen stijngt, 
Bij mis en smeekgebed. 

{==416==} {>>pagina-aanduiding<<}

De Prlesters zeegnen hen ten krijg. 
Geen voet, geen arm wordt moê. 
De dood biedt hun de martelkroon. 
De hemel lacht hun toe. 
 
Geen waagstuk is hun meer te groot. 
Het statig kerklied klinkt. 
Men overschrijdt de Duvelee. 
De hoop der Heidnen zinkt. 
 
Toch vechten zij nog onversaagd. 
Wanhopend is hun strijd; 
Maar, wat niet vlugten wil, ziet ras 
Zich aan den dood gewijd. 
 
De Deenen vlieden met hunn' roof 
Naar hunne vloot terug, 
En, als bij d'aanval, zijn zij thans 
Bij hunnen hertogt vlug. 
 
Het vlugten, mits met buit belaân, 
Schijnt eervol in hun oog, 
Daar Riddergeest noch ware roem, 
Maar roofzucht hen bewoog. 
 
Zij zijn slechts dapper om het doel, 
Dat steeds hun tegenstraalt; 
Terwijl, na 't zaamlen van den roof, 
Hun lust ten strijde daalt. 
 
Maar Poppo trekt de zijnen zaam 
Op 't erfgoed van zijn' stam, 
Bij Domburg's duin, op Heede's vlak, 
Waar 't oproer aanvang nam. 
 
Wanhopig sluit zich 't eedgespan 
Bij d'Asenberg aaneen, 
En Poppo wendt tot heel de schaar 
Aldaar zijn laatste reên: 
 
‘Doet, mannen! uwen eed gestand; 
Sneeft op den heilgen berg! 
Dat niemand uwer 't Godendom 
Door vloekbren meineed terg'!’ 

{==417==} {>>pagina-aanduiding<<}

‘Zoo schenke u Nehalennia, 
Zoo schenke u Wodan heil! 
Gij staat hier op gewijden grond: 
Hebt hier uw leven veil! 
 
Of wroeging scheurt, met slangenbeet, 
U 't harte stuk tot straf, 
En Huergelmir's addrenkroost 
Knaagt u de lever af!’ 
 
Daar klinkt er op eenmaal een stem uit de lucht. 
't Is Durfe, op den heuvel verschenen. 
‘Mijn ega!’ zoo spreekt ze, ‘geen dood nu geducht! 
De dood zal ons eeuwig vereenen! 
 
Welaan! dat dan niets meer ons scheide! welaan! 
Walhalla is ruim voor ons allen. 
Reeds roepen ons de Asen. Ten strijd dan gegaan! 
Wij zullen hier zegerijk vallen!’ 
 
Ze ontsteekt nu het vuur op den altaar, en stout 
Schaart alles zich zaam op de helling. 
De Christenen dringen daar voort uit het hout; 
Maar sterk is der Heidenen stelling. 
 
Onwillig bevangt nu de schrik menig hart. 
De Heidnen, gewijd reeds ten doode, 
Zijn moedig door wanhoop, die de overmagt tart; 
De Christenen, moedig in Gode. 
 
‘Aanschouwt,’ roept een Priester der Christenen uit: 
‘Aanschouwt die bezweerster daar boven! 
Reeds roept zij den Duivel ter hulpe. Vooruit! 
Broeders! zijt sterk in 't gelooven!’ 
 
En ‘Kyrie eleison!’ zoo klinkt het in 't rond. 
Men breekt door der Heidenen rangen. 
Zij vechten en sneven ten doode gewond. 
Geen hunner wordt levend gevangen. 
 
En Durfe treedt rustloos rondom het altaar, 
En doodzangen zijn hare kreten. 
Zij waart, als een spooksel, met vreeslijk gebaar. 
Haar wangen zijn opengereten. 

{==418==} {>>pagina-aanduiding<<}

Wild fladdert het hoofdhaar om schouders en borst. - 
Daar sneuvelt in 't einde haar broeder, 
Haar echtgenoot eertijds, der Priesteren Vorst, 
Der Heidenen schutsheer en hoeder!... 
 
Nu slaakt zij een' gil, en nu zwaait zij verwoed 
Een zwaard door de vlammen, die stijgen. 
Zij drukt het in 't harte; zij vangt eenig bloed, 
En werpt het ten hemel met grimmig gemoed, 
Om straks in de vlammen te zijgen. 
 
Daar sneeft zij, geblaakt door het heilige vuur, 
Tot eere der Asen ontstoken. 
Zij kocht met den dood hare vrijheid wel duur! 
Men zegt, dat nog vaak, in het middernachtuur, 
Der Heidenen schimmen daar spoken. 
 
En Durfe verschijnt dan, in sneeuwwit gewaad, 
Te midden dier Geestenrij weder, 
Met loshangend haar en met dreigend gelaat; 
Zij zwaait er het lemmer, herhaalt hare daad, 
En zinkt dan in wanhoop ter neder. 
 
Dat we een' traan hare assche wijden! 
Dat wij treuren bij den dood 
Van zoo veel gevallen dappren, 
Tot hunn' jongsten snik nog groot! 
Maar dat we ons vooral verheugen 
Bij der Christnen zegepraal, 
En ons lied den tol der hulde 
Hunnen heldenmoed betaal'! 
Dat wij juichen bij het heillot 
Van den Ridder zonder blaam! - 
Roem van d'ouden stam van Borslen, 
Eeuwig, eeuwig leve uw naam! 
Heil u, Lippold! want de Keizer 
Kent, waardeert en loont uw feit; 
Hij betrouwt, aan Zeeland's kusten, 
U steeds 't hoogste krijgsbeleid; 
En de minlijke Adelheide, 
Die haar hart u had gewijd, 
Schenkt haar hand u tot belooning, 
U, verwinnaar in den strijd! 



{==419==} {>>pagina-aanduiding<<}

Het avondbezoek.

(Vervolg en slot van No. XVI des vorigen jaars.)

Met de mededeeling van het verhaal des Leeraars eenige maanden uit te stellen, zijn wij der waarheid getrouw geweest. Er verliep inderdaad een geruime tijd tusschen de vertellingen van het wereldlijk en geestelijk hoofd der K** sche gemeente. Er was intusschen nog al het een en ander gebeurd en gesproken. Het huwelijk des mans van genezing met de dochter des mans van onderwijs was beklonken en de tijd der plegtigheid reeds bepaald. De strenge winter, die dit jaar opende, was doorgestaan. De Predikant had het druk gehad; de Notaris was podagreus geweest. Kortom, in lange was er geene gelegenheid geweest om te doen, wat nog overbleef, te weten, den Leeraar zijne vertelling te hooren voordragen. De vrienden verlangden daarnaar zeer, vooral omdat dan mede eene zaak zou afgedaan worden, die lang in het zout gelegen had. De Burgemeester en Predikant stonden daarin min of meer in eene vijandelijke houding tegenover den Schoolmeester; hoe gaarne de Doctor zich bij de eersten gevoegd hadde, dit verbood hem de betrekking, waarin hij tot den laatsten stond: hij bepaalde zich dus tot strenge onzijdigheid.
De Do. had reeds vroeger gaarne erkend, dat hij de verhalen zijner vrienden opgeschreven en in de Letteroefeningen geplaatst had. Hij kwam dus het allereerst in aanraking met den Schoolmeester, en meende verpligt te zijn, om, getrouw aan zijne spreuk: audi et alteram partem, er den man zelven over te onderhouden.
‘Waarover dan?’
Ten gevalle uwer nieuwsgierigheid, Lezers! (want van Lezeressen verwachten wij het niet) mogen wij niet verhalen ὑστερον πρωτερον, zoo als de geleerden zeggen, het laatste eerst; want de Predikant verhaalde eerst, en daarna werd de Onderwijzer onder het mes genomen.

De tabaksdoos.

‘De Heeren hebben,’ zoo ving de Leeraar aan, ‘mijne tabaksdoos wel eens gezien, namelijk die, welke ik niet dage-
{==420==} {>>pagina-aanduiding<<}
lijks, maar als voor best gebruike. Ten overvloede heb ik haar hier.’
Met deze woorden legde hij een voorwerp op tafel, hetwelk inderdaad een meesterstuk der dooskunst mogt heeten. Men kon niet zeggen, of het eene zilveren, dan of het eene schildpadden doos ware; want het eene was met het andere zoo door elkander gewerkt en zoo kunstig ineengevoegd, dat het inderdaad bezienswaardig was. Ik weet zeker, dat men de wereld kan rondreizen, zonder de wedergade van die doos te vinden. Die haar slechts éénmaal oplettend heeft bezien, kent haar voor zijn leven.
‘Aan die doos verbindt zich een voorval, dat misschien niet onwaardig is, gehoord te worden. Ik wil die geschiedenis thans verhalen.
Toen ik in mijne eerste gemeente te A** kwam, was ik er geheel vreemd. De leden van den Kerkeraad, die mij beroepen hadden, en met welke ik dus vóór mijne komst in eenige aanraking was geweest, woonden allen op meerderen of minderen afstand van het dorpje; zoodat ik, kersversch van de Akademie komende, onbekend als ik was met vele huiselijke kleinigheden van het dorpsleven, niet zelden te rade ging met mijnen naasten buurman, eenen ouden, eerlijken arbeider. De brave gerrit hielp mij dan ook met vele kleinigheden teregt, en ik had altijd alle reden, om met zijnen raad en aanwijzingen tevreden te zijn. Zoo gebeurde het in het begin van den eersten winter, dien ik te A** doorbragt, dat mijn buurman mij in bedenking gaf, mij tot het opdoen van het noodige brandhout te bedienen van eene houtveiling, die in een bosch in den omtrek eerstdaags stond gehouden te worden. Naar 's mans meening was het mijne zaak, met den eigenaar van het bosch overeen te komen, om mijne behoefte van hem, zoo als ook mijn voorganger meestal gedaan had, uit de hand over te nemen.
De bedoelde eigenaar woonde op eene soort van kasteeltje, ruim een half uur van mijne woonplaats verwijderd. Een paar keeren had ik reeds vroeger beproefd, hem een vriendschappelijk bezoek te geven, doch hem niet te huis gevonden. Van aanzien kende ik hem als een' vrij getrouwen kerkganger. Hij was mij beschreven als een man van uitgebreide kundigheden, die vóór een paar jaren het goed had aangekocht, waarop hij, alleen met eene oude dienstbode, woonde. Hij scheen een zeer eenzelvig leven te leiden. Schoon

{==421==} {>>pagina-aanduiding<<}
op het oog nog jong, vermeed hij den omgang met menschen eerder, dan dat hij dien zocht. Stille afgetrokkenheid, somberheid zelfs, scheen op zijn gelaat te rusten. Hij hield zich meestal bezig met het opzigt over zijn landgoed; hoewel hij den naam had van ruim met tijdelijke middelen bedeeld te wezen, en alzoo in de gelegenheid was gesteld, om deel te nemen aan de genoegens, die de nabijheid van het volkrijke dorp * - en van het stadje G** opleverden. De armen vonden in hem eenen milden verzorger, nuttige inrigtingen eenen geldelijken ondersteuner; maar wat hem in aanraking met menschen kon brengen, vermeed hij zorgvuldig. Dat was alles, wat ik van dezen zonderling wist; en dat ik had getracht met hem kennis te maken, doch niet eens - wat toch bij een beschaafd man de burgerlijke beleefdheid scheen te vorderen - een tegenbezoek van hem had ontvangen, maakte mij, om de waarheid te zeggen, juist niet bijzonder begeerig, om hem nog meer op te zoeken. Echter wilde ik hem nu ook geenszins ontwijken, en nam mij dus voor, den man bij de eerste gelegenheid over het bewuste hout te gaan spreken.
Het gelukte mij, hem te huis te vinden. Het was inderdaad een somber mensch; maar met dat al had hij niets van dat terugstootende, van dat menschenhatende, mag ik het zoo zeggen, dat ik gedacht had in hem te zullen vinden. Zijn gesprek was kort, maar hoogst beschaafd; en mij, die in mijnen stand op het dorpje geen den minsten omgang had, speet het al zeer spoedig, geen gezelliger mensch in hem te hebben aangetroffen, daar ik meende te bemerken, dat ik in een tegengesteld geval vele genoegens van hem hebben kon. De gedachte begon bij mij op te komen, dat dit met den tijd misschien wel zou schikken; zoodat ik, bij het heengaan, zijne uitnoodiging niet afwachtte, maar uit mijzelven zeide, wel een nader bezoek te zullen geven, waarover hij wellevend zijn genoegen betuigde.
Naar huis gaande, wist ik nog veel minder, wat ik van den Heer h**, zoo heette hij, denken moest. Hoe kort ook mijn gesprek met hem was geweest, zooveel had ik reeds bemerkt, dat hij in bekwaamheid en wellevendheid verre verheven was boven alle mijne andere leeken. En echter die man, nog in de kracht, bijna nog in de jeugd des levens, bezitter van een aanzienlijk vermogen, begraaft zich op een afgelegen landgoed; schuwt den omgang met menschen; heeft

{==422==} {>>pagina-aanduiding<<}
zoo weinig als niets aan alle zijne kundigheden (hij was gepromoveerd Regtsgeleerde); geniet geenerlei levensgenoegen. Ik, jong, en op mijne kleine standplaats gedurig aan de genoegens mijner studiejaren terugdenkende, kon mij daarvan niets begrijpen. Hoe meer ik er aan dacht, hoe duisterder het mij werd. Eindelijk meende ik met mijne theoretische menschenkennis, waarmede ik, tusschen twee haakjes, bijster veel plagt op te hebben, den sleutel te hebben gevonden. De man moest een zwaar ongeluk hebben ondervonden, b.v. zwarte ondankbaarheid van eenen boezemvriend; trouweloosheid van eene aangebedene minnares, of iets dergelijks. Nu ontwierp zich mijne verbeelding allerlei tooneelen, waarvan h** de hoofdpersoon was, en - vreemd genoeg - ik begon in hem te levendiger belang te stellen, naarmate mijne fantasie, omdolende in het rijk der mogelijkheden, meerdere geschiedenissen ontwierp, die tot zulk eene treurige wijziging van het levenslot eens deugdzamen ongelukkigen konden aanleiding gegeven hebben.
‘Maar is hij geen gierigaard?’ vroeg ik mijzelven. Duizend wederleggingen kwamen mij voor den geest.
‘Of heeft hij een kwaad geweten?’ Daartegen had ik niet ééne enkele wederlegging, maar dit denkbeeld wilde er, ik weet niet waarom, volstrekt niet bij mij in.
Doch, ik zou u, mijne Vrienden, vervelen; dus moet ik mijn verhaal vervolgen.
Mijne belangstelling in den afgetrokken h** was te zeer opgewekt, dan dat ik hem geen nader bezoek zou gegeven hebben. Hoe meer ik hem leerde kennen, des te meer leerde ik hem van de zijde zijns verstands zoowel, als van zijn hart, hoogachten; maar des te onverklaarbaarder werd mij tevens 's mans hardnekkige afzondering, die mij, ondanks meerdere bezoeken en godsdienstige redenen, niets meer, dan eene oppervlakkige kennismaking, scheen te vergunnen. Daar ik echter als zeker stelde, dat eene bijzondere aanleiding deze rigting aan zijne denk- en handelwijze moest gegeven hebben, gevoelde ik mij verpligt, hem, langs den weg van rede en Godsdienst, tot andere denkbeelden terug te brengen. Om zijn verrtrouwen te winnen, vermeed ik vooralsnog elke zinspeling zelfs op datgene, wat, naar mijne overtuiging, niets anders, dan het gevolg van eenen zwaren schok of langdurig zielelijden, wezen kon.
Het is inderdaad eene heerlijke roeping, bedroefden te ver-
{==423==} {>>pagina-aanduiding<<}
troosten, lijdenden op te beuren, en den balsem van Evangelische bemoediging te storten in het felgeschokte gemoed. Wanneer onze woorden dat vermogen, wanneer wij de ontkieming van dit gestrooide zaad mogen bemerken, dat verzoet ons vele bezwaren, dat doet ons vele moeijelijkheden vergeten, aan onzen stand verbonden. Wisten onze medemenschen, welk eene levensvreugde zij ons, Leeraren, bereiden, met het hart voor onze vermaningen en troostredenen te willen openen, zij zouden ons benijden - maar ook meer deel aan dit genot verschaffen!
Vergeeft mij deze uitweiding, mijne Vrienden! Zij brengt mij tot mijn verhaal terug.
Het duurde eenen geruimen tijd, eer het mij gelukte, h** zijn hart voor mij te doen openen. Reeds sedert lang had nieuwsgierigheid er geen het minste deel meer aan. Zuivere belangstelling in den man was mijne eenige drijfveer. Hij scheen die op te merken en van lieverlede met meerdere vertrouwelijkheid te beantwoorden. Van tijd tot tijd deelde hij mij het een en ander mede uit zijnen levensloop. Daaruit bleek mij, wat ik reeds vermoed had, dat de rigting van zijnen geest hem oorspronkelijk niet tot dien afgezonderden levensregel bestemd had; maar nog altijd bewaarde hij een diep stilzwijgen aangaande de oorzaak dier verandering, tot dat hij oordeelde, mij genoeg te kennen, om mij als zijnen waren vriend aan te merken, en zijne geschiedenis aan het hart van den vriend te vertrouwen.
Laat mij u aaneengeschakeld verhalen, wat hij mij van tijd tot tijd mededeelde.
‘Ik had het geluk, brave ouders te hebben. Mijn vader dreef eenen uitgebreiden handel te** -, en had zich daardoor een aanzienlijk vermogen verworven. Hij was in zijne woonstad algemeen geacht, en verdiende zulks. Ik had slechts ééne zuster, na welker vroegen dood ik mijnen ouderen alleen overbleef. Zij spaarden niets, om mij eene goede opvoeding te geven. Ik werd onderwezen in al hetgeen tot eene beschaafde opvoeding behoort; terwijl ouderlijke lessen en voorbeeld mijn hart vormden. Mijn vader, die mij gaarne in zijne eigene zaken zou hebben opgeleid, offerde deze begeerte op aan den wensch mijner godsdienstige moeder, welke mij voor den kansel bestemde. Ik genoot dus onderwijs in de geleerde taien en wetenschappen; was, mag ik het zeggen, vlijtig en leerzaam; zoodat ik, op achttienjarigen leef-
{==424==} {>>pagina-aanduiding<<}
tijd, voorzien met goede getuigenissen mijner leermeesters, vergezeld van ernstige vermaningen mijns vaders en hartelijke zegenwenschen mijner moeder, op de Hoogeschool te -e- aankwam.
Voor den jongeling, die, op eenmaal aan het ouderlijk gezag ontwassen, student wordt, is de verandering oneindig groot; en waarlijk! al deed hij in het eerste jaar geene enkele schrede op het veld der wetenschappen, hij is er niet vergeefs geweest, wanneer hij in het eerste jaar eene goede keuze van vrienden doet. Valt hij in de handen van lichtmissen, - en hoe moeijelijk is het soms, daar buiten te blijven! - dan is hij verloren. Ik had het geluk, in eenen kring te komen van brave, ijverige jongelingen, die het eene eer rekenden, door vlijt en deugd hunnen stand eer aan te doen. Zij waren niet afkeerig van de vermaken der jeugd, matig en onschuldig genoten; menige grap werd uitgevoerd; maar ik mag zeggen, dat wij steeds binnen de palen van welvoegelijkheid bleven, en voor leermeesters noch ouders ons over iets behoefden te schamen. Toevallig echter behoorden bijna alle mijne kennissen tot het vak der Regtsgeleerdheid. Meer door de begeerte mijner moeder, dan door eigene neiging, Theologant, begon ik meer en meer smaak in hunne studie te krijgen; en in de eerste groote vacantie verwierf ik van mijne ouders, met veel moeite, de toestemming, om den Bijbel met het corpus juris te verwisselen. Ik studeerde met lust, en maakte goede vorderingen.
Gelijkheid van jaren, van neiging, van studie, deed mij eenen naauwen vriendschapsband sluiten met den zoon eens in de akademiestad wonenden metselaars, een' jong' mensch van uitstekenden aanleg, wiens buitengewone bekwaamheden en genie de aandacht der Hoogleeraren hadden opgewekt. Ik prijs het anders niet, dat de zoons van ambachtslieden in onze akademiesteden, wanneer zij slechts eenigen aanleg hebben, uit hunnen kring worden gerukt, om geleerden te worden; maar r** was een genie in den volsten zin des woords, en verdiende die onderscheiding. Zwakheid van borst maakte hem ongeschikt voor den predikstoel, waarvoor hij eerst bestemd was; en hij werd - wat ik uit neiging geworden was - Jurist. Misschien dat deze gemeenschappelijke verwisseling van vak ons nader tot elkander bragt; althans hij werd mijn boezemvriend, en het was een der treurigste dagen

{==425==} {>>pagina-aanduiding<<}
mijns ganschen levens, toen hij, na twee jaren, het slagtoffer werd eener longtering.
In de dagen zijner ziekte, en lang te voren, had ik, natuurlijkerwijs, het huis zijner ouders meermalen bezocht. Het waren eenvoudige, brave burgerlieden. Het huisgezin bestond, behalve uit hen en mijnen vriend, nog uit eene dochter, een engel van schoonheid, bevalligheid, zedigheid en deugd. Hoe meer ik aan dat huis bekend werd, des te meer boeide mij het lieve meisje. Gaarne voorkwam ik hare wenschen, en menige kleine vriendschapsdienst was er, waardoor ik haar genoegen bevorderde. Nu was het eene fraaije teekening, die ik haar bezorgde; dan een nuttig boek, dat ik haar leende; niet zelden accompagneerde mijne viool hare aangename stem, of zongen wij zamen schoone aria's. Want, schoon door haren stand niet deelende in hetgeen de groote wereld als levensgenot en als vereischte in een jong meisje beschouwt, oefende zij zichzelve, en ik had meermalen het genoegen, hare talenten te helpen ontwikkelen. Aan het ziekbed van haren broeder, dien zij vurig liefhad, was zij meermalen mijne gezellin; en zoo ontstond tusschen ons eene vertrouwelijkheid, die van mijne zijde toch inderdaad niets anders dan vriendschap was. O! hadde jeugdige onervarenheid, of wilt gij liever onnadenkendheid, mijn oog destijds niet verblind! Nooit, neen nooit had ik het oogmerk, iemand te grieven, veel minder een hart te wonden, onheelbaar te wonden, dat..... Doch laat mij voortgaan.
Na langdurig lijden bezweek mijn boezemvriend voor het geweld der verterende ziekte. Ik had hem getrouw opgepast, en zijne zuster chrisje week niet van het leger des geliefden broeders. Wij weenden over zijnen vroegen dood; en niets was natuurlijker, dan dat, ook na dien dood, ik het huis van den metselaar menigmalen bezocht, en met de oude lieden en chrisje vaak sprak over den overledene. Dit een en ander viel voor in mijn laatste akademiejaar.
Omstreeks dien tijd werd ik onverwacht huiswaarts ontboden. Mijne geliefde moeder had een' zwaren val gedaan, en de Geneesheeren verklaarden, eerst in bedekte bewoordingen, daarna onverbloemd, dat zij de gevolgen niet overleven zou. Weinige weken verliepen, en wij hadden reden, om God te danken, die haar van zwaar lijden verloste. De brave vrouw had onbeschrijselijk veel geleden, en ten twee-
{==426==} {>>pagina-aanduiding<<}
denmale binnen weinige maanden stond ik aan het sterfbed van een dierbaar voorwerp.
Weldra keerde ik naar de Hoogeschool terug ter voleindiging mijner studiën. Dat ik na eenigen tijd mijn examen gelukkig doorstond en niet zonder eenigen lof promoveerde, doet hier minder ter zake. Ik bleef de ouders van mijnen overleden' vriend dikwijls bezoeken, - waartoe zou ik het ontveinzen? niet het minst om chrisje. Evenwel moet ik opregtelijk herhalen, eene vriendschappelijke genegenheid, maar geene liefde voor haar te hebben gevoeld, en er geen oogenblik aan gedacht te hebben, ooit liefdesbetrekkingen met haar aan te knoopen. Echter bemerkte ik wel, dat zij mij, den vriend van haren diep betreurden broeder, niet ongenegen was. Hadde ik slechts van verre eenig vermoeden gehad van hetgeen naderhand gebeurde, dan zou ik destijds anders hebben gehandeld. Maar ik had dit moeten zien; er blind voor te zijn, was eene onvoorzigtigheid, die mij eene eindelooze bron van zielsverdriet werd. Hoor slechts!
Hoe meer de tijd van mijn vertrek van de Akademie naderde, des te meer begon de vrolijkheid van chrisje te verminderen. Nu en dan ontglipte haar een zucht, naauwelijks hoorbaar; zelfs meende ik eene enkele maal, wanneer zij stil en nadenkend voor zich zag, een' traan aan haar oog te zien ontvallen. Het gebeurde wel eens, dat ik bij bedaard nadenken mijzelven insluisterde: “Gij zijt misschien te ver gegaan, en hebt, onwillens en onwetend, het lieve meisje een gevoel doen opvatten, hetwelk gij niet voornemens zijt te beantwoorden.” Doch ik wist immers, dat ik haar nooit een enkel woord van liefde had gesproken; dat ik nooit eenige aanleiding daartoe gegeven had? Daarmede stelde ik mij dan weder gerust. Bovendien, zij kon immers wel met een zeker gevoel van smart denken aan de scheiding van iemand, dien zij zoo lang gekend had, die de vriend haars broeders was geweest, zonder dat zij juist liefde, verborgene, hopelooze liefde moest koesteren? Met dat al, ik kon op het laatst eene geheime vrees niet meer onderdrukken, en - medelijden met het lieve meisje vervulde mij.
Het was op den avond vóór mijn vertrek, dat ik nog eens bij r** aanliep, om van die brave menschen en het goede chrisje afscheid te nemen. Niet zoodra was ik het woonvertrek ingetreden, of chrisje verwijderde zich. Hare buitengewone bleekheid deed mij iets vermoeden. Zij bragt

{==427==} {>>pagina-aanduiding<<}
het niet verder, dan den gang; daar zeeg zij, met een' benaauwden kreet, neder. Hare doodelijk ontstelde ouders bragten haar te bed. Ik ijlde om den naasten Geneesheer. Zij werd met moeite bijgebragt, doch had - haar verstand verloren!’

(Het vervolg en slot hierna.)

De kadi en de sultan.

Het Islamismus kent aan overwinnende Beheerschers der Geloovigen de eer toe, eene Moskee te mogen laten stichten en naar hunnen naam te noemen. Geen wonder dan, dat mahomed II zich niet vergenoegde met de grootste en schoonste Christenkerken van Konstantinopel in Moskéën te herscheppen, nadat hij in 1453 deze hoofdstad van het Grieksche Keizerrijk ingenomen en daarmede het Turksche rijk in Europa gevestigd had, maar dat hij eene eigene bidplaats voor de geloovigen stichten en ook daardoor zijnen naam vereeuwigen wilde. De veroveraar koos daartoe de plaats, waar vroeger de kerk der H. Apostelen gestaan had, en bediende zich bij het stichten der Moskee van de hulp eens Griekschen bouwmeesters, wien de Geschiedenis, hetzij als eigennaam, hetzij als Christen, christodoulos (vereerder van christus) noemt. Met dezen zou, naar de overlevering der Turken, het volgende voorval hebben plaats gehad, hetwelk wij uit het tweede Deel der Herinneringen van den Kapitein-Luitenant van lennep coster mededeelen.
‘De Sultan, vertoornd zijnde, dat de bouwmeester zijne Moskee lager dan de Sofia-kerk gebouwd had, en vermeenende, dat hij twee der schoonste en grootste zuilen moedwilligerwijze zoude afgezaagd hebben, liet hem daarvoor de handen afhouwen. Eenigen tijd na deze gebeurtenis begaf zich de bouwmeester, van zijn weenend huisgezin omgeven, naar de geregtszaal van den regter [Kadi] van Konstantinopel, waar hij den Sultan over zijne ondergane mishandeling aanklaagde en schadevergoeding vroeg. De regter deed hierop den Sultan dagvaarden, welke dan ook op den bepaalden dag verscheen, met zijne knods(?) in den gordel. Toen hij zich nederzetten wilde, gelastte de regter hem te blijven staan, dewijl de partijen, ingevolge den loop des regts, hunne zaak staande verdedigen moesten. Na de ingebragte klagten van

{==428==} {>>pagina-aanduiding<<}
den bouwmeester, en de verdediging van den Sultan, welke aanvoerde, dat de verminkte handen niets dan eene billijke straf voor de verminkte granietzuilen waren, gehoord te hebben, ging de regter tot de uitspraak van het vonnis over, hetwelk inhield, dat, hoe laag ook de Moskee door des bouwmeesters schuld geworden mogt zijn, dezelve ten allen tijde toch tot het houden van het gebed geschikt was, en dat, hoe kostbaar ook de steen der zuilen was, dezelve toch altijd steen, en niet vleesch en bloed was; dat de kunstige bouwmeester nu van zijne wetenschap het voordeel miste, en zijn gansche leven en bedrijf nu alleenlijk zich tot eten, drinken en de opvoeding van zijn kroost bepaalde; dat diensvolgens de Sultan verpligt was in zijn onderhoud te voorzien, ten ware hij liever, ingevolge de wet der wedervergelding, zich ook de handen wilde laten afhouwen. De Sultan leide den aanklager daarop een goed inkomen toe, waarmede de bouwmeester tevreden was, en zijne geregtelijke aanklagt en verklaring liet vernietigen. Nadat alles geëindigd was, verontschuldigde zich de regter bij den Sultan, dat hij de hem toekomende eer, gedurende den tijd, dat hij de bediening van zijn ambt vervulde, niet bewezen had. “Gij hebt regtmatig gehandeld,” antwoordde de Sultan, “en zoo gij mij in het spreken van regt voor den bouwmeester voorgetrokken hadt, zou ik u met deze knods ter neder geveld hebben.” - “En indien,” hernam de regter, “mijn magtige gebieder zich niet naar mijne uitspraak had willen schikken, zoo zou ik dezen geregtsdienaar te hulp geroepen hebben.” Waarop hij eene gordijn opligtte, waarachter eene giftige slang hare tong voorwaarts stak, maar, van den regter toegesproken zijnde, zich wederom in hare schuilplaats begaf. De Sultan kuste den regter de hand en begaf zich naar zijn paleis terug, zich voornemende, zelf, naar dit voorbeeld, de geregtigheid te handhaven en de wetten na te komen.’
Bij de liefde tot regtvaardigheid, naauw in het Islamitische Staatsregt ingeweven en in alle Oostersche vertellingen eene hoofdrol spelende, is deze anecdote geenszins onwaarschijnlijk.




De zondag in Noord-Amerika.

Het vieren van den Zondag bepaalt zich in Noord-Amerika niet, gelijk bij ons, tot het zamenkomen in de kerk. Men

{==429==} {>>pagina-aanduiding<<}
viert den ganschen dag. Ieder gaat uit de kerk naar huis, en weldra ziet men op de straten geene wagens - geene mannen, vrouwen of kinderen meer. Opdat er geene rijtuigen kunnen doorkomen, worden de straten in de nabijheid der kerken met kettingen, twee voet boven den grond, afgesloten en versperd. Dan heerscht overal eene stilte, alsof men zich in eene verlatene stad bevindt, door welke daags te voren de vijand is getrokken, en waar hij slechts dooden heeft achtergelaten. De wet in den Staat New-York verbiedt op Zondag alle vermaken, als jagt, schijfschieten, spelen, harddraverijen enz. Geen tapper of stoker mag sterken drank verkoopen, en geen koopman zijne waren overdoen.
Men legt den Amerikanen intusschen wel eens te last, dat velen hunner, in eigene woning als opgesloten, zich weinig met Bijbellezen ophouden, maar de schaduw, die hen verborgen houdt, soms gebruiken, om juist niet altijd vrome werken te doen. Eenigen, zegt men, geven zich hartstogtelijk aan het spel over, dat in Amerika te verderfelijker is, dewijl de spelers, daar zelfs de onschuldigste spelen in het openbaar verboden zijn, in het geheim gevaarlijker, ja de gevaarlijksten, zich veroorloven. Anderen drinken zich dronken in huis. Velen onder de arbeidende klasse gaan na de kerk te bed liggen. Men vindt hetzelfde in Engeland, als gevolg van dezelfde oorzaken. Het Protestantismus, dat gedurende den Zondag stilte en nadenken vordert, en alle soorten van vermaak uitsluit, heeft daarbij slechts voor de hoogere standen in de maatschappij gezorgd. Deze geheel verstandelijke (geestelijke, intellectuéle) viering van den Zondag past voor ontwikkelde geesten, en is geschikt, om de voor nadenken vatbare zielen op eene uitstekende wijze te verheffen; maar dezelve voldoet aan noch voor de geringere volksklasse. Nooit zal men het zoo verre brengen, dat menschen, die de geheele week door ligchamelijken arbeid verrigten, den ganschen Zondag met denken doorbrengen. Men weigert hun openbare vermaken; in het verborgene geven zij zonder teugel zich aan grof zinnelijke genietingen over.
In Massachusetts bestaat eene wet, volgens welke lieden, die des Zondags reizen, aangehouden en tot eene geldboete veroordeeld kunnen worden. Degene, die dringende redenen heest, om zich naar eene andere plaats te begeven, moet eene bijzondere vergunning tot eene Zondagsreis vragen. De

{==430==} {>>pagina-aanduiding<<}
koetsier, die zonder een zoodanig verlof zich op weg begeeft, verliest zijn patent voor drie jaren.
Voorheen was ook de postdienst op Zondag afgebroken. Geen brievenmaal werd verzonden. Maar sedert eenige jaren is men van deze strengheid een weinig afgegaan. De verandering wordt door de meesten goedgekeurd; doch de Presbyterianen beklagen zich bitter daarover, en meenen daarin eene reden te meer te vinden, om den geest der eeuw van ongodsdienstigheid te beschuldigen.




Een paar Engelsche anekdoten.

- ‘Veelligt,’ dus verhaalde de Engelsche Dichter coleridge, in een gezelschap te zijnen huize, waar ook ik mij bevond, ‘veelligt herinnert zich de een of ander onder u den vermaarden Acteur cooke. Ik was te Dublin, toen hij daar, in de rol van meinau, in kotzebue's Menschenhaat en Berouw, optrad. Op het tooneel komende, verrieden zijn stom spel, zijne houding en gebaren groote gemoedsbeweging. Het publiek vond deze wijze van voorstelling hoogst vernuftig; het applaudisseerde luid en lang, eer de kunstenaar nog den mond geopend had. Toen het hem eindelijk mogelijk werd zich te doen verstaan, begon hij, op de hut wijzende, te stamelen: ‘Deze hut - deze hut -’; vervolgens sloeg hij zich op de borst, voor het hoofd, en ging, met alle kenteekenen der sterkste gemoedsbeweging, het tooneel op en neder. ‘Heerlijk! - Hoe geheel natuurlijk! - Hoe meesterlijk!’ hoorde ik achter, voor en naast mij zeggen, en alle handen, de mijne uitgezonderd, vereenigden zich van nieuws in het daverendst handgeklap. Gedurende den stilstand, dien dit in zijn spel veroorzaakte, was cooke tot digt aan de kast des souffleurs getreden; ik zag, hoe hij den armen drommel, die daarin zat, grimmige blikken toewierp; ik hoorde de woorden, die te zijnen behoeve van daar gesproken werden, zeer duidelijk; maar ik bemerkte tevens, dat zij voor hem verloren gingen. Als overweldigd van gevoel, trad hij nog meer vooruit, en zeide tot de hem aanstarende vergadering: ‘Ik sta voor een publiek, dat grootendeels uit kooplieden bestaat, en gevolgelijk de waardij van het geld kent. Duizend pond, mijn gansche schat, dien ik eenen vriend geleend had, zijn voor altijd verloren gegaan!

{==431==} {>>pagina-aanduiding<<}
En mijn zoon - o! vergeeft het gevoel eens vaders! - mijn eenige zoon - nooit streed een dapperder jongen voor de zaak zijns vaderlands - is in den slag gebleven! Vóór weinige uren ontving ik de tijding. Maar, Gode zij dank! hij stierf voor zijnen Koning!’ Hier greep hem de smart zoo geweldig aan, dat hij geen woord meer vermogt te uiten; hij hield den zakdoek voor de oogen, en waggelde van het tooneel. Het handgeklap, dat zoo straks zijn spel had gegolden, werd thans door de deelneming in zijn beklagenswaardig lot gewekt; een donderend applaudissement verzelde zijn aftreden, en een andere tooneelspeler verscheen in zijne rol. - ‘Maar, mijn lieve Heer coleridge,’ zeide, na eene korte pauze, een van het gezelschap, ‘zoo veel mij bewust is, had cooke nooit een' zoon!’ - ‘Even min als duizend pond,’ hernam coleridge; ‘slechts zelden bezat hij gelds genoeg om zijne wijnschulden te betalen. Ook dien avond had hij zoo veel gedronken, dat hij niet in staat was, zijne rol zich te herinneren. Ten einde zich een' eervollen aftogt te verzekeren, improviseerde hij de roerende geschiedenis van het dubbele verlies.’ - ‘Hij had dus zijn genie uit den bodem eener flesch opgevischt!’ zeide een der hoorders. - ‘Ik vraag u wel verschooning,’ hernam coleridge; ‘uit den bodem van verscheidene flesschen; hij kon veel verdragen, maar moest evenwel dien avond zich in een rijtuig huiswaarts begeven.’
Thans viel het gesprek op hetgene eigenlijk en met regt genie mogt heeten, en zoo op garrick. - ‘Garrick,’ dus nam coleridge het woord, ‘was een uitstekend en, naar den smaak, de behoeften en de vorderingen van zijnen tijd, volmaakt Acteur, maar - geen Genie. Ware hij dit geweest, hij zou zich een beter beoordeelaar der geestvruchten van anderen betoond hebben. Hij veroordeelde in het Drama al het echt oorspronkelijke, ongewone en voortreffelijke, en nam daarentegen het zoutelooze, afgesletene, duizendmaal gebezigde in bescherming. Aan hem hebben wij goeddeels het thans zoo zeer in het oog loopend verval der Tooneelletterkunde te danken. Hij gedroeg zich omtrent dezelve, gelijk een met den aanleg van een grootsch Park belaste tuinier doen zou, wanneer hij de schaar aan eiken en dennen, aan de koningen des wouds legde, om dezelve als heesterplanten te besnoeijen. Het vastste geloof aan zijn genie moest zwichten voor zijne nagelatene schriften.’ - ‘Ik ben,’ sprak nu een grijsaard uit het gezelschap, ‘waarschijnlijk de eenige onder u allen, die een stuk van garrick voor de eerste maal heeft zien ten tooneele voeren. Het viel. De naam van het stuk is mij ontschoten; maar ik herinner mij nog zeer wel, dat een Koning met zijne twee zonen de hoofdpersonen waren. Het publiek hoorde de lange en langwijlige redenen dier heeren met voorbeeldeloos geduld aan, tot aan het vijfde bedrijf, waarin de Koning, door garrick zelv' gespeeld, op zijn sterfbedde liggende, zich

{==432==} {>>pagina-aanduiding<<}
ernstig bezig hield met zijn rijk onder zijne beide zonen te verdeelen. Hij deed zulks met deze woorden:

“Jointly 'twixt you, my crown I do bequeath.” 

(U beiden, elk een deel, vermaak ik mijne kroon.) Vóór nu de zonen den tijd hadden, om hunnen vader voor deze onpartijdige erfmaking te bedanken, riep eene stem in den bak:
“Then, Gods! they 've got just half-a-crown a piece.”
(Dan, Goôn! erft elk van hen juist eene halve kroon!) (een geldstuk.) Deze woorden verbitterden de laatste oogenb ikken des regtvaardigen Konings; het publiek barstte in een schaterend lagchen uit, hetwelk al de kunst van garrick, om regt aandoenlijk te sterven, niet in staat was te onderdrukken.’

De vrijheid.


Vrijheid! dochter van den Hemel, 
Vaak door 't menschdom snood miskend, 
Door tirannen wreed verbannen, 
Als de teelster van ellend'. 
 
Vrijheid! beurtlings aangebeden, 
Wreed gelasterd en gesmaad; 
Nu een regen mild van zegen, 
Dan in schijn het vreeslijkst kwaad. 
 
Neen! - geen slaven kunnen vatten 
't Heil, dat door u wordt gesticht; 
Ach! hunne oogen zijn bedrogen, 
Scheem'ren bij uw hemelsch licht. 
 
't Is geen vrijheid, die zij wenschen; 
't Is van vrijheid slechts de schijn: 
Band'loos woelen is 't bedoelen; 
Dat, dat schijnt hun vrij te zijn! 
 
Neen! - die naar uw heil wil trachten, 
Zij geen slaaf van 't nietig stof! 
Heer der aarde, blijk' zijn waarde 
In het voorwerp van zijn' lof. 
 
Deugd en Godsdienst! leert het menschdom 
't Heil van waarlijk vrij te zijn; 
Uw vermogen oop'ne de oogen, 
Nog verblind, helaas! door schijn. 
 
Vrijheid! blijf steeds lieflijk bloeijen; 
Strooi uw heil met milde hand; 
Stort uw zegen allerwegen 
Over 't dierbaar Nederland! 







{==433==} {>>pagina-aanduiding<<}

Mengelwerk.

Hulde aan de nagedachtenis van Jan van Walré.

(Vervolg en slot van bl. 389.)

Zietdaar u, M.H., onzen van walré in zijn leven, opleiding en werkzaamheden geschetst. Weinige trekken mogen thans volstaan, om u den man in zijn karakter nog eenigzins nader te doen kennen. Zijn gelaat zal u niet geheel onbekend zijn. Een van zijne afbeeldsels prijkte aan 't hoofd der Dichterenrei in den Muzen-Almanak (*), - een ander voor zijne dichtbundels, Heidebloemen genaamd, - beide welgelijkend. Zijn gelaat was een getrouw afbeeldsel van zijn' geest en hart. Zijn levendig, diepdenkend en navorschend oog teekende zoo wel een juist oordeel, snelle bevatting, fijn vernuft, als 't ten spiegel strekte van zijn opregt, goed, minzaam en gevoelig hart; terwijl op zijn gansche gelaat eene kalme rust en tevredenheid, met eene Democritische opgeruimdheid, lagen verspreid, zoo als zij in al zijne woorden en schriften stonden afgedrukt. Gelijk hij uiterlijk scheen, zoo was hij innerlijk, en gelijk hij was, sprak en deed hij. Met een warm godsdienstig hart, was hij opregt en trouw, een vijand van alle veinzerij, gemaaktheid en slinksche streken, zachtmoedig in zijn oordeel over anderen, streng voor zichzelven. Bij nederig zelfgevoel, was de eer van kundigen hem dierbaar, doch alle eerbejag vernederend, - ja ik zie nog den spottenden glimlach, waarmede hij mij, toen ik hem, niet lang geleden, gelukwenschte met zijne zoo wél verdiende benoeming tot Lid van het Koninklijk Instituut, dit ten antwoord gaf: ‘Beter laat, dan nooit Anderen worden gekozen in de verwachting van hunne

{==434==} {>>pagina-aanduiding<<}
vruchten. Ik heb de zelfvoldoening, dat zij mij genomen hebben om 't geen ik geleverd heb. Nu is 't uit! In mij kunnen zij niet bedrogen worden.’ Gaarne erkende hij echter verdiensten in anderen, en geen onderscheid van rang of stand maakte bij hem daarin verschil. Voor elk welwillend en dienstvaardig, deelde hij met geheel zijn hart in de vreugde of droefheid van anderen, en deed den armen veel, zooveel hij kon, wél. Voor zijne kinderen was hij een trouw vader, en later de geliefdste vriend, die, te midden van den Aartsvaderlijken of huiselijken kring zijner kinderen en kindskinderen, de kern en blijde deelgenoot van aller vreugde was. In den gezelligen kring der verkeering verbande hij, als met een' tooverslag, alle hoofsche gedwongenheid, en hield het onderhoud altijd levendig door zijne belangrijke gesprekken of geestige anecdoten; terwijl hij, door eene milde hand vol Attisch zout en luimige zetten, den vrolijken lach deed schateren. En wat hij voor zijne vrienden was, hoe hartelijk en trouw, zullen zij niet ligt vergeten, die dezen naam mogten dragen; ofschoon van zijne tijdgenooten slechts een enkele hem overleefde, alle anderen hem ontzonken in het graf. In zijne laatste jaren mogt hij onder dezen den éénigen bilderdijk tellen. (*) Vreemd zal u deze naam hier klinken. En, waarlijk! sterker contrasten in geaardheid waren bezwaarlijk te vinden, dan bilderdijk en walré. En toch trok kunstmin beider hart tot één. Innige hoogachting voor der Opperdichteren Vorst boeide den laatsten aan den beklagenswaardigen lijder onder zelfkwellingen; terwijl zijn letterlievend onderhoud, zijne hartelijke bemoediging of boertende scherts
bilderdijk niet zelden opbeurde, en deszelfs bitteren wrevel tot wederkeerige, warme vriendschap deed overgaan. Van walré bleef hem bij tot aan zijnen dood, en huldigde hem aan zijn graf. Als eene proef dier vriendschap

{==435==} {>>pagina-aanduiding<<}
moge het volgend onuitgegeven gedicht strekken, aan bilderdijk op zijnen laatsten verjaardag, na een vroeger onderhoud over zijnen afkeer van het leven, toegezongen:

Voor 't zilvren hoofd, dat vijftien lustren kroonen, 
Waar hooge kunst en wetenschap in wonen, 
Waar phoebus heilig vuur in gloeit, 
Klink' 't vreugdelied van vrienden, dichters, wijzen, 
Van blonde jeugd en onverstompte grijzen: 
‘God lof! nog leeft die stam, en bloeit!’ 
 
Ja, Meester! reeds toen dons mijn kin nog dekte, 
Was 't uwe lier, die 't dichtervonkje wekte, 
Dat ik der Muzen wijden dorst. 
Gij zijt staag hoog en hooger opgevaren; 
Ik roerde stil, slechts voor mijzelv', de snaren; 
Ik dook: gij blonkt als Dichtervorst! 
 
Een reeks van meer dan vijftig zonnekringen 
Hoorde ik verrukt, gelauwerd Bard! u zingen, 
En neuriede, op uw' toon, mijn lied. 
Gij zweefd' - ik kroop. Zoo kwamen wij, o Vader! 
Toch 't wachtend graf, als grijze vrienden, nader.... 
Wij zien er in, maar vreezen 't niet. 
 
Hoe ook de loop, het lot was van ons leven, 
Wat lust of last ons de Almagt hebb' gegeven: 
Al, wat die bron ooit biedt, is goed. 
Zij ook de kracht ons dorrend rif onttogen: 
Liet niet de Algoede ons denkend zielsvermogen, 
Dat ons voor alles troosten moet? 
 
Wil dan dees dag, o vriend! bemoedigd vieren! 
Leg voorts uw hoofd ter ruste op uw laurieren, 
En ken de toekomst, als 't voorheen! - 
Laat, tot mijn graf, me uw vriendschapslicht bestralen! 
Of, blijf ik na, 'k zal, bij uw zerk, herhalen: 
‘Zoo'n licht geeft iedere eeuw naauw één!’ 

Van walré hield woord. Drie maanden later ontsliep bilderdijk. Weenend stond hij aan zijn graf.

{==436==} {>>pagina-aanduiding<<}
En toen op den 4 Februarij des volgenden jaars de Rederijkkamer de wijngaardranken 's mans verdiensten huldigde, en zijnen naam in een' gedenksteen vasthechtte aan de kerkzuil boven zijne rustplaats, zong de grijze van walré, met jeugdige kracht en edel vuur, den lof eens vriends, door zoo velen verzwegen, door zoo velen in blaam verkeerd. Mijns ondanks weêrhoud ik mij, u dat heerlijk lijkdicht mede te deelen: de tijd gedoogt 't niet, en dringt mij, u thans nader bij den Dichter te bepalen, dien wij als Mensch leerden hoogschatten.
Mogt ik mijzelven weinig voldoen, waar ik u, M.H., onzen van walré als Mensch trachtte te doen kennen; met dubbelen schroom aanvaard ik mijne taak, om u zijne verdiensten als Dichter te schetsen. Die verdiensten te beoordeelen, durf ik mij, als ongewijde, naauwelijks vermeten; terwijl mij de nagedachtenis des vereerden Dichters te dierbaar is, om niet te vreezen, zijne verdiensten te kort te doen. Hierin alleen vind ik mijne bemoediging, dat zijn roem reeds sedert lang ver boven mijne waardering gehandhaafd is door de bevoegdste regters. Ik wil u dan slechts eenig verslag geven van zijne uitgegevene dichterlijke nalatenschap, en ze, hier en daar met enkele proeven, aan uwe schatting overlaten. Dezelve verdeelt zich in Tooneel- en Mengelpoëzij, in den ruimsten zin des woords. Vangen wij aan met de eerste.
Van walré's Tooneelpoëzij bestaat in twee vertalingen, beide naar het Fransch; de eene, de Ontwaking van epimenides te Parijs, een Blijspel naar de flins, in 1791; de andere, renaud d'ast, of de Winteravond, Zangspel, naar radet en barré, in 1803 uitgegeven, en alhier, onder toejuiching, ten tooneele gevoerd. Beide getuigden van zijnen aanleg tot Tooneeldichter, van zijnen gemakkelijken en lossen dichttrant in 't algemeen. Doch vroeger had hij reeds getoond, en zulks later bevestigd, wat hij in het oorspronkelijke, en wel in de hoogere Tooneelpoëzij, vermogt. Reeds in 1785 gaf hij zijn Treurspel, willem de I,

{==437==} {>>pagina-aanduiding<<}
Prins van Oranje, in 't licht; in 1821, zijn diederijk en willem van holland, mede een Treurspel, en schier gelijktijdig zijn Gedachtenisoffer aan ward bingley, 't welk in 1818 zou zijn opgevoerd te 's Gravenhage, ware niet de groote wattier ziesenis, welke de voornaamste rol had op zich genomen, in de uitvoering verhinderd door eene gebiedende, doch niet te voorziene, reden. Overigens hebben wij nog enkele losse Fragmenten van zijne callirrhoé en anderen Tooneelarbeid, in zijne overige dichtwerken opgenomen. Al dit opgenoemde u onder het oog te brengen, mogen wij niet. Bepalen wij ons kortelijk tot zijne beide Treurspelen.
Het eerste heeft ten onderwerp den vermoedelijken aanslag op het leven van willem I, in 1572, tijdens den bloedigen Bartholomeusnacht, door de Koninginne-Moeder van Frankrijk, catharina de medicis, gesmeed, en die door een zijner eigene Legerhoofden, ernst van mandesloo, volvoerd, doch in tijds door hemzelven aan den Prins ontdekt zou zijn geworden. (*) Meer meldt de Geschiedenis hiervan niet, en de Dichter is hieraan getrouw gebleven. Alleen heeft hij van mandesloo eenen Eedgenoot op zijde gesteld, geheel aan het gezag van Rome en de heerschappij van Spanje verknocht, die hem tot den aanslag zou hebben aangevuurd, doch over wiens listige drangredenen het geweten, ofschoon na lange weifeling, zegepraalde. Beider karakters, het listig verraad des eenen, de zwakheid, doch tevens regtschapenheid des anderen, zijn meesterlijk volgehouden en levendig geteekend, gelijk willem in zijn vast vertrouwen, onverschrokken moed en ware grootheid waardiglijk voor oogen gesteld; terwijl het geheel, in krachtige taal en gespierde verzen, een kostbaar werk heeten mogt van den 26 jarigen Dichter. Het stuk speelt in drie Bedrijven, en werd misschien daarom alleen nimmer ten openbare tooneele gevoerd, ge-
{==438==} {>>pagina-aanduiding<<}
lijk van walré zelf vooraf berekende, omdat het geene vrouwenrol heeft, hetgeen zonder onnatuurlijkheid niet kon verholpen worden.
Tot eene proeve strekke hier de alleenspraak en zelfstrijd van van mandesloo uit het laatste Bedrijf. - Het tooneel verbeeldt 's Prinsen legerplaats in den omtrek van Bergen in Henegouwen, met wachten in 't verschiet. Zijne tent is gedeeltelijk geopend, zoodat men zijn rustbed ziet. 't Is nacht - de nacht, waarin mandesloo den aanslag zou volvoeren. Eene groote lamp of toorts verlicht het tooneel. Nadat de Prins zich gewapend ter ruste heeft gelegd, met de woorden:

Maar nu, getrouwe vriend! beveel ik, wel te moede, 
Mijn' geest den zachten slaap, mijn leven aan uw hoede, 

treedt mandesloo voorwaarts van de tent af, en zegt ter zijde:

Uw leven aan mijn hoede!.... O ja! vertrouw op mij!... 
Zooras de slaap u boeit, is u de dood nabij. 
 
(Hij wandelt, vol gedachten, heen en weder.) 
 
'k Zal medicis en flips en Rome aan mij verpligten; 
Mijn hand, tot 's Hemels eer, een gloriedaad verrigten.... 
En nogtans beeft zij.... uit wat oorzaak? is het goed, 
't Geen zij verrigt, wat is 't, dat haar dan beven doet?... 
Gewis de grootheid van haar doel! In mijn gebeden, 
Hoe heilig, ging zelfs vaak een siddring door mijn leden.... 
Houd moed, mijn ziel! houd moed!... Nog maar één oogenblik, 
En nassau's stroomend bloed bevrijdt u van dien schrijk! 
 
(Hij gaat bij de tent en keert weder.) 
 
De slaap, dat beeld des doods, heeft reeds, door zijn vermogen, 
Den afgematten Prins alle aardsche zorg onttogen..... 
Het oogenblik genaakt..... 
 
(Hij treedt naar de wachten.) 
 
Bezet het bosch, mijn wacht! 
En neem den toegang tot het leger trouw in acht. 
(De wachten vertrekken.) 

{==439==} {>>pagina-aanduiding<<}

Zoo ben ik dan alleen?... Kan niemand mij bespieden? 
 
(Hij ontbloot den dolk.) 
 
Welaan... Maar langs wat kant zal ik de wraak ontvlieden?.... 
Laat ons niet vreezen!... Hoe!... mij dunkt, ik hoor gerucht.... 
Geen nood! verkloeken we ons.... 
 
(Hij nadert den Prins, doch deinst terug, en steekt den dolk op.) 
 
Maar, ach! wat wil die zucht, 
Wat wil die zucht, o Vorst?.... wat baart ze mij een smarte! 
In weerwil van mijzelf dringt mij die zucht door 't harte! 
Gevoelt ge, ellendig Prins! ook slapende, uw gevaar? 
Of ziet ge, in uwen droom, mij, als uw moordenaar? 
Uw moordenaar in hem, op wien ge, als vriend, wilt bouwen, 
Ja aan wiens hoede gij uw leven durft vertrouwen!... 
O doodelijk verwijt voor mijn beklemde ziel!.... 
Die zucht toont mij den strik, waarin mijn deugd verviel! - 
O Hemel! zal mijn hart een deugdzaam vriend verraden? 
Wordt ooit uwe eer verhoogd door bloedige euveldaden? - 
'k Zwoer medicis zijn' dood; - wat is het lot verwoed, 
Dat mij een moorder of meineedig worden doet! - 
Algoedheid! wil den strijd, die mij verscheurt, verkorten! 
Ruk mij van d' afgrond weg, wiens rand dreigt in te storten! 
Besluit Gij zelf in mij, die niet besluiten kan! - 
Ik weet, ik ken mijn pligt, en echter 'k gruw er van!.... 
Maar, welk een zwakheid! zou mijn ijvervuur verkoelen? - 
Zou 'k voor een mensch meer liefd', dan voor de kerk gevoelen? 
Dan voor den Hemel zelfs? - Onmogelijk! - Welaan! 
Geen twijfling moet, op nieuw, mijn woede tegenstaan! 
 
(Hij rukt den pook weder uit, en nadert den Prins, 
doch minder stoutmoedig dan te voren. Wanneer hij 
de bedsponde genaderd is, roept de Prins in zijnen 
droom uit:) 
 
Ja! coligni! ik volg! 
 
(Mandesloo, verschrikt terugdeinzende.) 
 
Hoe!.... Coligni?.... Kan 't wezen?.... 
Moet mij zelfs de enkle naam eens dooden Helds doen vreezen?... 
Of waart zijn bleeke schim om nassau's leger heen?.... 
Zie ik haar ginder niet?.... Komt zij niet herwaarts treên? 

{==440==} {>>pagina-aanduiding<<}

Of is 't begoochling?.... Neen!.... 't Is waarheid!.... Grijze Vader! 
Zoekt gij uw' moorder?... Ach! ik ben 't niet!.... Kom niet nader! 
Ik ben niet schuldig aan uw wonden, aan uw bloed!.... 
Help, Hemel! welk een angst prangt, foltert mijn gemoed! 
Kan mij, o coligni! uw dood de ziel doen vreezen, 
Wat wanhoop zal mijn loon, als nassau's moorder, wezen? 
O strijd van liefde en pligt! gij voert mijn angst ten top.... 
 
(Na een kort zwijgen.) 
 
Vergeef 't mij, Hemel! zoo ik dwaal! 
 
(Hij vliegt naar de tent en roept:) 
 
o Prins! rijs op! 
Uw moorder is nabij! - Hoe zal ik hem ontmoeten? 
 
(Willem, uit de tent tredende, bedaard:) 
 
Wat zegt ge? een moorder? waar? - 
Mandesloo. 
Hier, schreijende, aan uw voeten! 

Het andere Treurspel, van van walre's zestigiarigen leeftijd, zijn diederijk en willem van holland, was zijnen oorsprong verschuldigd aan eene Prijsvraag, eenige jaren vroeger te vergeefs en later op nieuw uitgeschreven door de tweede klasse van het Koninklijk Instituut, ter vervaardiging van een oorspronkelijk, in zichzelf voldoend Treurspel. Niet zoo zeer door eerzucht, als wel door vurige liefde voor de kunst gedreven, om mede het verval des vaderlandschen Tooneels te keer te gaan, beproefde hij zijne krachten. De keus van het onderwerp vereerde reeds zijn hart. Met geestdrift bezield voor alwat de eer en de geschiedenis van het Vaderland betrof, was deze weder de bron, waaruit hij putte. Kende hij steeds het Tooneel de verhevene bestemming toe - waaraan 't immer moest zijn geheiligd, doch allengs jammerlijker ontheiligd wordt - van eene zedelijke leerschool; geene intrigues eener dikwijls mis-
{==441==} {>>pagina-aanduiding<<}
dadige liefde, - neen! de kracht en werking van de edelste aller deugden - der moederliefde, ter verzoening van twee, tegen elkander wraakzuchtige zonen, - stelde hij dan ook ter aanschouwing. En heerlijk slaagde zijne poging, ofschoon ze de lauwerkroon niet behalen mogt. Een ander vaderlandsch Dichter had met hem gewedijverd; beider werk viel gelijke goedkeuring ten deel, ofschoon aan geen van beiden de prijs werd toegewezen. Die goedkeuring bemoedigde echter van walré, om zijn werk over te geven aan het algemeene oordeel; en het vond een gunstig onthaal. De meestbevoegden kenden 't de hooge verdiensten van het echte Treurspel toe, in eenheid van behandeling, waarheid, levendigheid en kracht in karakterschildering, gepaard met naauwgezette trouw aan de Geschiedenis en verhevenheid van zedeleer. Ten tooneele gevoerd, vond het algemeene goedkeuring. Mogt het al minder schitterende toejuiching behalen,
waardoor het sedert eenige jaren vergeten schijnt, 't was misschien omdat hij wel medelijden en afkeer wist op te wekken, maar niet door zulke woedende hartstogten en gruweldaden, waarmede het Tooneel in 't algemeen al meer en meer verbasterd en bezoedeld wordt, en die hetzelve in eene leerschool van zedeloosheid dreigen te verkeeren.
Ik zal dezen lof van van walre's Treurspel door geene proeven hebben te staven. Velen onder u zullen het ten tooneele aanschouwd, en deszelfs uitwerking op hun hart niet geheel vergeten hebben. De verhalen van de pest te Antiochië, of van het innemen van Ptolemaïs, de doorgaande taal van ada mogten mij daartoe, als schoone deelen van een nog schooner geheel, kunnen dienen; liever besluit ik deze beschouwing zijner Tooneelpoëzij met eene vermaning, door van walré der Dichtkunst, in zijn Gedachtenisoffer aan bingley, op de lippen gelegd:

O Hollands, Neêrlands volk! vergeet uw Landshistorie, 
Uwe oude Dichters niet, hun veerkracht noch hun glorie! 

{==442==} {>>pagina-aanduiding<<}

Het misgewas, dat vreemde grond begoochlend biedt, 
Blinde u voor 't heerlijk ooft van eigen stammen niet! 
Bemin uw moedertaal; laat die nooit strafloos lastren: 
Waar die verbastert, moet de zede ook haast verbastren. 
Verhoed dit! Huldig haar! Niet bij een laf gespeel, 
Maar bij den achtbren toon van 't hooge schouwtooneel. 
Wat taal is zoo bezield, om 't menschlijk hart te ontleden, 
Of, door haar tooverkracht, als lenig was te kneden? 
Waar dreunt, waar dondert meer de vloek van wraak en straf? 
Wat tongval, wél geleid, lokt zachter tranen af? 
O Neêrland! Neêlands volk! houd Hollands taal in waarde! 
In schoonheid, rijkdom, kracht wijkt zij geen taal der aarde. 
Kleef hooft en vondel aan! Verfoei de bastaardij! 
't Volk, dat zijn taal verzaakt, zoekt zelf de slavernij. 

Nog weinige oogenblikken mag ik van uwe aandacht vergen, om u van walré's verdiensten als Dichter uit zijne Mengelpoëzij te doen waarderen. Wij vinden ze verzameld in zijne twee bundels Heidebloemen, in 1815 en 1816, en in zijne Heksluiting, in 1828 uitgegeven; terwijl het overig gedeelte, bij het Gedachtenisoffer aan bingley gevoegd, in de meeste Jaarboekjes verspreid, of nog onder 's mans nalatenschap verscholen ligt. Dezelve is van allerlei aard, en toont ons, hoe van walré, in taal en rijm, in hoogen ernst, in boertende luim, maar bovenal in dit laatste, der Dichtkunst meester was. Laat mij u enkele proeven van het een en ander nog mededeelen.
Wie wordt niet geroerd tót godvruchtigen dank aan zijnen trouwen Verzorger en Weldoener in den Hemel, bij dezen aanvang zijner Cantate, het Oogstfeest:

	Een oude van dagen.
De zomer wijkt; 
Gods vaderlijke goedheid prijkt 
Aan allen kant, op heuvlen en in dalen. 
Natuur, naar Gods bestel, door zomergloed gestoofd, 
Verheft, tot heil der aarde, alom weêr 't vruchtbaar hoofd, 
Mag met een kroon van lagchend ooft, 
Van schoon gewas en goudgele aren pralen. 

{==443==} {>>pagina-aanduiding<<}

Komt, jong en oud! komt, knecht en heer, 
Eer gij den oogst begint, uwe aren slaat tot schoven, 
Buigt u voor uwen Schepper neêr! 
Zingt zijnen grooten naam ter eer! 
Prijst zijn weldadigheid, nooit naar waardij te loven! 


	Beurtzang.
A. 
 
Zie, hoe ginds, als stille golven, 
De zilvren boekweit vloeit! 
 
B. 
 
Zie het graan, dat, langs dien heuvel, 
Als goud van Ophir gloeit! 
 
A en B. 
 
Zie heuvelen en dalen 
Met schatten der Natuur, met Gods geschenken pralen! 
 
A. 
 
Zie 't veldgewas, een kleed, 
Rijk in de allerschoonste kleuren! 
 
B. 
 
Zie, hoe de wijngaard bukt 
Door zijne trossen, vol van geuren! 
 
A en B. 
 
Zie in den boomgaard, op de bergen, in het dal 
Den rijkdom der Natuur, den Schepper van 't Heelal! 
 
't Is alles rijk bedeeld met milde zegeningen. 
Eene onbekende kracht 
Deed, uit den schoot der aard', voor 't sterfelijk geslacht, 
Een bron van schat bij schat, tot nut en vreugd, ontspringen. 
Bewondert en vergaart dan blij 
Dien rijkdom der Natuur, 't geschenk van d' Allerhoogsten! 
Bedenk bij elke korl: Ook dit schiep God voor mij! 
Gevoelt dit wél: zoo zult gij vrolijk oogsten! 

Van van walré's luimigen dichttrant mogen de volgende stalen ter proeve zijn:

{==444==} {>>pagina-aanduiding<<}


	Stof.
Dichters! zoekt gij schoonen lof, 
Vaak ontbreekt het u aan stof, 
Om den weg er toe te vinden, 
En gij eischt van maag en vrinden, 
Dat men u de geestdrift scherp' 
Door een bruikbaar onderwerp. - 
't Vaderland, den roem der Helden 
Wil verbeelding u doen melden, 
En ge omkranst uwe elpen lier 
Grootsch met eikloof en laurier. 
Maar gevoelt ge uw dichtvermogen 
Door geen godlijk vuur verhoogen, 
't Snaartuig knarst, de lier klinkt dof, 
En uw geest verwerpt die stof. - 
Bacchus biedt, bij dartle dansen, 
U zijn thirsen en zijn kransen; 
Door Falerne's druivenbloed 
Wél geprikkeld, wél gevoed, 
Tintlen u de vlugge vingren, 
Om u met zijn loof te omslingren, 
Maar, hoe vol van Bacchus lof, 
Mist gij kracht en moed en stof. - 
Lokken u de drie Gezusters, 
Liefdekweeksters, vlammenbluschsters; 
Voelt gij voor haar' schoonen gloed, 
Wat uw boezem voelen moet; 
Zwemt uw geest, bij hare beelden, 
In een zee van reine weelden; 
Voeren jeugd en deugd en vreugd 
U ten toppunt van geneugt; 
Wilt gij, onder uw beminden, 
't Edelst-bloeijend roosjen vinden, 
't Waardigst voorwerp voor uw' lof.... 
Deze geeft, die rooft uw stof. - 
Blijft gij aan den gloed der wangen, 
Aan het fonklend oogjen hangen, 
Aan de netgekloofde kin, 
Aan al 't lokaas van de Min; 
Toovren lachjens, dartle haren 
Paphos klanken op uw snaren; 

{==445==} {>>pagina-aanduiding<<}

Zingt gij met een teedre smart - 
Vaak verheft zich uit het hart 
Van het heerlijkst beeld een trilling, 
Die uw vuurge kunstverspilling 
Eensslags stuit en uwen lof 
Weêrbrengt tot gebrek aan stof! - 
Dichters! wilt gij zeker wezen 
En voor stof-gebrek niet vreezen: 
Voegt u, bid ik, dan bij mij 
En verhuist een Boekerij, 
Die een lustrum, zonder borstlen, 
Met de rasp des tijds moest worstlen, 
En vraagt niet, of gij misschien 
U ook zonder stof zult zien? 
Stof niet slechts, die vingers, handen, 
Borst en keel en tong en tanden 
Vlekt en smet en droogt en dooft, 
Maar de drift van hart en hoofd 
Zoo geweldig op kan winden, 
Dat men schier bij u, mijn vrinden, 
Zuchten zou: och, Democriet! 
Door te veel stof zing ik niet! 


	De bescheiden Schot, (een Vertelseltje.)
In zeker koffijhuis te Londen, 
Waar daaglijks enkel Adel zat, 
Klaagde eens een Engelsch Lord, die, bij een' grooten schat, 
Drie ongehuwde dochters had, 
Dat hij om geen der drie (schoon honderdduizend ponden 
Voor elk van haar, tot bruidschat bij haar' echt, 
Voorlang reeds waren toegezegd) 
Tot op dit oogenblik nog aanzoek had gevonden. 
Hij vraagt op gullen toon en vrolijk boertend: ‘Wie, 
Mylords! heeft gading in mijn drie?’ 
Een arm Schotsch Edelman, zoo schraal van geest als koeken, 
Voelt naauw de zoete hoop, die hem dat aanbod geeft, 
Of strijkt naar d'Eedlen Lord, en vraagt hem zeer beleefd: 
‘Mag ik u om een paar verzoeken?’ 

Ten slotte ééne proef van van walré's Fabeldichtkunst:

{==446==} {>>pagina-aanduiding<<}


	Het Korhoen.
In Schotlands laagst, moerassig deel 
Stond, over eeuwen tijds, een adellijk kasteel; 
In een der bosschen, bij dat ridderslot gelegen, 
Kwam eens een Korhoen, door den storm 
Van zijnen troep verdwaald, een tamme Huishen tegen, 
En pikte juist met haar op eenen zelfden worm: 
Voort! voort! (gromt Tetrax) lage Hen! durft ge u vermeten 
Om, vóór mij, te azen op deez' pier? 
Laat los, gemeen, lomp, burger-dier! 
Betwist mijn regt mij niet; of zoudt gij dat niet weten? 
Zoek ander voedsel; waggel heen, want ik ga voor, 
Daar 'k tot den hoogen rang der vogelen behoor, 
Die, bij een Rijksplakkaat des Konings, Edel heeten. 
 
Kijk! kijk! kijk! (kakelt scherp Gallina) kijk reis aan! 
Wat of zich niet al veel op Adel voor laat staan! 
Wel, schrale pochhans! durft ge u waarlijk Edel noemen? 
Op wat verdiensten kan uw Hoogheid zich beroemen? 
Hebt ge ooit iets nuts, iets groots, iets loffelijks gedaan? 
Kunt gij u, zoo als ik, een nuttig huisdier heeten? 
Vindt ge ook, bij nacht en koude, een eigen veilig hok? 
Gaat gij, met uw gezin, geregeld ook op stok? 
Neen, Edle Tetrax, die zoo hoog, zoo groot wilt schijnen, 
Uw toevlugt is een tak; op lagen, natten grond 
Kruipt ge in de sneeuw en wordt een smul voor Hermelijnen. 
Gij zijt, Heer Nergensthuis, een nutloos vagebond! 
Vlieg naar de torenspits, ga op den weerhaan strijken, 
En, wilt gij naar beneden kijken, 
Ligt dat u zelfs de Struis een muschje schijnen zal. 
Maar zien wij dan op u naar boven, 
Dan wordt gij in ons oog (gij moogt het vrij gelooven, 
Hoogeedle Jonkheer!) nietmetal! 
 
Onnoozie Klokhen! (laat zich trotsche Tetrax hooren) 
Gij weet niet, wat het zij, uit Edel bloed geboren 
En boven 't gros te zijn; leef gij maar vergenoegd 
Zoo voort; doch ('t zij door u niet euvel opgenomen!) 
Ik neem de pier voor mij; dat is zoo als het voegt. 
 
En spottend vliegt hij met den worm in 't hoogst der boomen. 
De Hen oogt beide na, doch mist haar wettig deel. - 

{==447==} {>>pagina-aanduiding<<}

Mevrouw de Burggravin, Meestresse van 't Kasteel, 
Komt, juist dit oogenblik, door 't bosch, en werpt, tot voeder, 
Het pluimvee kruimpjes voor, terwijl heur zoon of broeder 
Haar met zijn jagtroer volgt en scherplijk tuurt en loert, 
Of zich ook eenig wild in struik of takken roert. 
En 't Edel Korhoen heeft den worm naauw in zijn darmen, 
Of ligt, door 't doodlijk schot, reeds op den grond te kermen. 
De Hen, schoon wat verzet, vreest zulk een noodlot niet, 
Pikt rustig voort, en lacht om 's Edelmans verdriet. 
‘Helaas! gelukkig dier (zucht Tetrax, door de zwavel 
En 't lood gekwetst en met den dood reeds op zijn' snavel) 
Heb derenis met mij, maar grief mij niet door spot! 
'k Voel nu de nietigheid diens Adeldoms, die klanken, 
Die loutre praalzucht zijn bestaan slechts heeft te danken, 
Niet van Verdiensten stamt, maar van het blinde Lot. 
Ik voel 't (en met die spreuk ging Tetrax voor Sint Velten) 
Een Edelman in naam is maar een dwerg op stelten.’ 
 
De ware wijsheid is des Adels schoonste kroon. 
Fortuin of afkomst schenkt en waardigheid en troon: 
Maar nutte wijsheid maakt (wat lot noch afkomst kan) 
Alleen den eedlen held, den waarlijk grooten man 

Ik moet ten einde spoeden. Bedrieg ik mij niet, dan zal het medegedeelde ook u aan onzen van walré eene waardige plaats op den Nederlandschen Zangberg hebben doen toekennen, - gelijk hem die openlijk door eenen bildbrdijk, (*) collot d'escury (†) en van kampen (§) is toegekend. Zijne dichterlijke verdiensten werden dan ook reeds vroeg gehuldigd door het Kon. Ned. Instituut, van welks tweede klasse hij jaren lang Correspondent en op 't laatst Lid was, door de Haarlemsche, Utrechtsche en Leidsche Maatschappij van Letterkunde, welke 't zich tot eer achteden, van walré onder hare Leden te mogen tellen. En is zijn naam door zijne werken voor de vergetelheid bewaard, zijne nagedachtenis zal in zegening blijven, door onuit-
{==448==} {>>pagina-aanduiding<<}
wischbare herinnering aan de beminnelijkheid van zijn hart, zoo lang er nog één van zijne kinderen of kindskinderen, die hem als den besten vader beminden en in eere hielden, - zoo lang er nog één zijner vrienden leeft, die zich op zijne vriendschap mogt verheffen.
Zijn stoffelijk overschot ligt ter plaatse, waar hij zoo gaarne tot ernstige overdenkingen plagt ter neder te zitten, - op het kerkhof te Overveen. Een eenvoudige lijksteen dekt daar zijne rustplaats. Tot aanwijzing staat er op gegriffeld:
jan van walré,

geboren 22 Augustus 1759,

overleden 21 December 1837. Behoefde er meer op te staan, dan zijn naam, om - zoo wij immer dien stillen Godsakker mogten bezoeken - ons te doen denken aan eenen Edele van ons geslacht?

C.W. Hufeland, als arts en akademieleeraar.

(Vervolg van bl. 285.)

Bertuch meende het ook wél met mij. Hij werkte op mij door zijne veelvuldige kundigheden, en deed mij, door zijne uitgebreide betrekkingen en mededeeling van letter- en ander nieuws, veel dienst. Hij was onvermoeid werkzaam, zoo wel door de vele kunstvaardigheid, welke hij bezat, als door aanhoudende letteroefening. Ik had opwekking noodig door anderen, en ik had behoefte mij te uiten.
Zoo was toen ter tijd in het zoogenoemde Athene van Duitschland voor mij een bijzonder Athene; en ik moet het als eene bijzondere leiding der Voorzienigheid beschouwen, welke zulk eenen grooten invloed op mijne verdere vorming heeft uitgeoefend, dat ik de eerste tien jaren van mijne ontwikkeling, bij de intrede in de wereld, in den kring van zulke uitstekende mannen heb mogen doorbrengen.

{==449==} {>>pagina-aanduiding<<}

Hier ontwaakte ook mijne zucht, om als Schrijver op te treden, welke reeds lang in mij- gesluimerd had. Ik kreeg daartoe de eerste aanleiding door de gedragingen van mesmer omtrent het Magnetismus te Weenen. Het werd door hem naar Frankrijk overgebragt, en van daar werden wij met vlugschriften overladen. Mijn vriend reinhold, die juist van Weenen kwam, deelde mij enkele bijzonderheden mede; bertuch wekte mij op, en kwam mij met zijne letterkundige kennis te hulp; mijne aan lichtenberg verschuldigde gezonde Natuurkunde, en de bezorgdheid, door bode, nicolai, biester tegen het Jezuitismus en bijgeloof opgewekt, waren mij drangredenen te meer, om op te treden, en het met de Natuur en het gezond verstand strijdige aan te toonen; en hoe alles slechts zinbedrog, begoocheling, zelfs uiting der zinnelijkheid was. Ik dacht mij daartoe verpligt, meende zulks pligt te zijn omtrent de wetenschap, het gezond verstand, de geopenbaarde Godsdienst en de verlichting. (*) Mijn eerste letterkundige arbeid was: Mesmer en zijn Magnetismus, die ten jare 1785 in den Duitschen Mercurius het licht zag. Wieland vond er zoo veel behagen in, dat hij mij een zeer vleijend briefje schreef, en met hetzelve mij tien dukaten zond. Men stelle zich de vreugde van eenen jongen Schrijver voor, bij zulk een blijk van goedkeuring van eenen meester in de kunst!
Mijn lust en mijn moed werden daardoor niet weinig aangewakkerd om verder te gaan. Ik schreef nu eene Verhandeling over het uitroeijen der Kinderziekte (über die Ausrottung der Pocken). Ik stelde daartoe de afzondering voor - even als bij de Pest - het eenigste middel, hetwelk toen uitvoerbaar scheen. Er heerschte op

{==450==} {>>pagina-aanduiding<<}
dat pas eene zeer kwaadaardige epidemie der kinderziekte te Weimar. Zij gaf mij aanleiding, even als de Inoculatie, tot menige belangrijke nieuwe waarneming, welke ik opteekende. Dit was het eerste boek, hetwelk ik in het jaar 1787 te Leipzig door göschen liet drukken. Schroomvallig en bescheiden, was ik zeer tevreden, een' Louis d'or (?) voor het vel druks te ontvangen. De goedkeuring, echter, met welke dit werk overal ontvangen werd, verraste en streelde mij meer; vooral eene gunstige beoordeeling in de Allgemeine Literatur-Zeitung van fritze, te Halberstadt. Ik verheug mij, de gronden, van welke ik toen uitging, ook nu nog als waar en algemeen aangenomen te zien, vooral omdat zij, even als hetgeen ik verder geschreven heb, op Natuur en Ondervinding gevestigd en niet slechts denkbeeldig uit mijn brein voortgevloeid waren. Nooit heb ik de pen opgenomen, door deze of gene bijbedoeling gedreven, maar slechts wanneer ik door een of ander onderwerp zoo zeer vervuld en zoo stellig overtuigd werd, dat ik ter mededeeling mij als gedrongen gevoelde.
Later werd ik door een ander onderwerp zeer opgewekt, - de zorg voor schijndooden en de stichting van een huis ter opneming van de lijken te Weimar. Ik was van de denkbeelden van j.p. frank geheel doordrongen. Ik schreef eene Verhandeling over de onzekere kenteekenen van den dood; en ik smaakte de voldoening, dat zij te Weimar een' algemeenen indruk maakte en deelneming opwekte. Door de pogingen van de edele Gravin bernstorf (de weduwe van den beroemden Deenschen Minister van Staat) kwam eene inteekening tot stand, toereikende om te Weimar het eerste gebouw van dien aard te stichten.
De waarneming der fraaije bewegingen van de bekende plant, Hedysarum gyrans genaamd, hield mij een geheel jaar bezig. Ik had eenige dezer planten gekweekt, die in mijn vertrek stonden; hare voortdurende bewegingen, zoo wel bij dag als bij nacht, gaven aanleiding tot vele proefnemingen, vooral met betrekking tot de Electrici-
{==451==} {>>pagina-aanduiding<<}
teit. Dit gaf mij aanleiding, om over het leven en de prikkelbaarheid als het beginsel der levenswerking na te denken, en daardoor werd eene Verhandeling geboren, in welke ik dit denkbeeld het eerst voorstelde en vervolgens verder ontwikkelde. Mijne bescheidenheid hield mij echter aanvankelijk terug, haar onder mijnen naam uit te geven. Zij verscheen zonder naam in het Magazin der Physik van voigt.
Ik mag hier niet onopgemerkt laten, dat gedurende de vier laatste jaren van mijn verblijf te Weimar de hoofddenkbeelden voor mijne Makrobiotiek en Pathogenie reeds bij mij levendig werden. Zij waren de vruchten mijner eerste ochtenduren, wanneer ik ze bewerkte. Tot het schrijven mijner Makrobiotiek kreeg ik aanleiding door de Historia vitae ét mortis van baco.
De waarneming zoo wel der gezonde als der door ziekte gekrenkte natuur verschafte mij stof, om over het leven en de levenskracht te peinzen. Daartoe sloeg ik vooral het ei, de zaadkorrel en de ontkieming, zoo wel in de plant als in de dierlijke bewerktuiging, gade. Desgelijks ontwikkelden zich hier mijne denkbeelden over het verbruik der levenskracht door het leven, toegepast op enkele verrigtingen, op ziekten en krisis, als de natuurlijke gevolgen der zwakte, ook van derzelver vermindering, zoo wel door overprikkeling als uitputting. Ik had toen reeds het juiste denkbeeld van de later bekend gewordene indirecte zwakte van brown (1787-90); dus reeds een' geruimen tijd vóór men om brown dacht.
Laat mij hier een woord over mijnen stijl mogen zeggen. Ik hoorde later, dat hij goedkeuring verworven, en dat men de juistheid en duidelijkheid van denzelven geprezen heeft. Op welke wijze heb ik mij dien eigen gemaakt? Ik bevlijtigde mij steeds, de onderwerpen zoo veel mogelijk juist en bepaald voor den geest te hebben en te brengen. Ook had ik als jongeling mij op de studie der Ouden toegelegd en cicero vlijtig gelezen. (*)

{==452==} {>>pagina-aanduiding<<}
Ik houd het voor eene hoofdeigenschap der Latijnsche taal, dat zij den jongeling er toe brengt, kort, bondig en krachtig te denken en op dezelfde wijze zich mede te deelen. De inrigting der volzinnen (perioden) bevordert dit, en wordt oefening in de Logica. Veel nuts heb ik ook getrokken uit de beoefening der Rhetorica (ernesti Initia) en uit quinctilianus. Ook ben ik waarschijnlijk veel aan de Fransche Letterkunde verschuldigd, die den stijl vloeijender doet worden. Veel mag er ook nog toe bijgedragen hebben, dat ik nooit schreef vóór ik geheel van mijn onderwerp vervuld was. Ik heb steeds het schrijven als een verheven en heilig werk beschouwd. De Schrijver staat op een verheven standpunt; hij schrijft niet slechts voor het tegenwoordig geslacht, maar hij spreekt ook tot de nakomelingschap! Ik hield mij derhalve nooit alleen met het tegenwoordige bezig, met de geschiedenis van den dag, noch huldigde de Mode: ik zocht een hooger standpunt; ik beschouwde hetgeen ik schrijven ging in verband met de toekomst.
Den 13 Maart 1787 overleed mijn vader, den ouderdom van 57 jaren bereikt hebbende, aan eene gierstkoorts. Hij stierf, zoo als hij geleefd had. Hij stierf des ochtends, en de stralen der zon, die, terstond na zijn overlijden, in het vertrek vielen, waren ons een zinnebeeld der onsterfelijkheid.
Met den dood van mijnen vader begon voor mij een nieuw tijdperk. Ik moest nu op mijzelven staan, zoo wel in mijne artselijke als burgerlijke betrekkingen. Veel kwam thans voor mijne verantwoording. Ik bad ootmoedig God, mij bij te staan. Wij besloten in het va-
{==453==} {>>pagina-aanduiding<<}
derlijk huis bijeen te blijven. Ik begreep echter een huwelijk te moeten aangaan; mijn hart verlangde naar een ander deelnemend hart. Ik werd door twee redenen aangezet, om mijn voornemen te bespoedigen.
Ik had ondervonden, hoe dikwijls een ongehuwd Arts zich verlegen en onbehagelijk gevoelt. Ook komt de ongehuwde Arts, die in de wereld gezien is, dikwijls in moeijelijke omstandigheden met huwbare meisjes en derzelver betrekkingen. Het kost moeite, niet te kwetsen, en zich op eenen behoorlijken afstand te houden. Mijne naauwgezetheid vond steeds berispelijk, in het vrouwelijk hart hoop te wekken, die men niet gezind kon wezen immer te verwezenlijken.
Mijne eerste liefde miste haar doel; ofschoon het zich liet aanzien, dat haar niets in den weg zoude staan. Een vriend kwam uit verre landen, en plaatste zich tusschen beide; er volgde een smartelijke strijd; ik bragt mijne liefde der vriendschap ten offer. Nu kwam, desgelijks uit afgelegene oorden, een jong, onschuldig, vrolijk, zeer beminnelijk meisje naar Weimar. Ik zag haar dagelijks in het huis van den Bergraad voigt, bij wien zij woonde. Zij won mijn hart. Ik dankte God, dat ik eene reine ziel, een onschuldig hart had mogen vinden, in tegenoverstelling van de vele misvormde. Ik huwde in de maand November 1787.
Bijzonder trof mij de mislukking van menschelijke vooruitzigten, vooral die mijn vader gedurende mijn verblijf te Weimar gekoesterd had. Een zijner vurigste wenschen was steeds, dat ik hem als Lijfarts aan het Hof zoude opvolgen. Mijn grootvader en hij, beiden hadden deze plaats bekleed. Hij deed daartoe al het mogelijke. Maar wat gebeurde? De oudste dochter van den Hertog, een kind van 18 maanden, werd door het asthma acutum van millar (krampachtige engborstigheid) aangetast. Ik behandelde het kind; het stierf reeds op den derden dag. Dit gaf den jongen Arts niet veel vertrouwen. De moeder van den Hertog scheen aan eene longontsteking te zullen bezwijken. Toen het gevaar op

{==454==} {>>pagina-aanduiding<<}
het hoogst geklommen was, zond men om den Hofraad stark van Jena. Hij waagde op den 11den dag der ziekte nog een braakmiddel toe te dienen. De Hertogin herstelde. Hij won het vertrouwen in de hoogste mate. Dit ongeval verijdelde de vooruitzigten van mijnen vader voor de toekomst. Ik bleef echter Hofarts, met 100 daalders bezoldiging. Het verdriet over deze teleurgestelde hoop heeft zeker den dood van mijnen vader verhaast. Maar hoe heerlijk zijn mij naderhand Gods wegen gebleken! Hetgeen mij een ongeluk moest schijnen, heeft mij den weg tot geluk gebaand. De Voorzienigheid had mij toen reeds voor een' hoogeren en ruimeren werkkring bestemd, waarvan ik echter niets vermoedde. Indien ik aan het Hof te Weimar voorspoediger geweest ware, ik zoude Lijfarts geworden en waarschijnlijk gebleven zijn. Nooit zoude ik echter, als Leeraar en Schrijver, voor de wetenschap, voor de wereld, voor een groot Rijk geworden zijn, wat ik later mogt worden.
Ik sleet mijn leven stil en werkzaam in den mij aangewezen kring, zonder plannen voor de toekomst te maken. Ik poogde mijnen tijd wél te besteden en mijnen artselijken pligt te vervullen. Gode alleen droeg ik de zorg voor de toekomst op. Ik schreef in mijn geneeskundig dagboek:

Des menschen lijden te verzachten, 
Daarvan het grootst geluk te wachten, 
Een trooster, helper hier te zijn, - 
God! laat mij dit, bij alle zorgen, 
Bij 't leed des daags en droeven morgen, 
Geroerd gevoelen, steeds bereid 
Tot troost en hulp en menschlijkheid. 

Wat mijn godsdienstige zin betrof, ik verkeerde te Weimar onder de zoogenoemde sterke geesten, welke niets geloofden, en trotsch waren, zoo zij zeiden, zich losgemaakt te hebben van alle godsdienstige vooroordeelen en bijgeloof. Ik was wél met hen, voor zoo verre het hoogere ongemoeid bleef. Mij was het geloof aan

{==455==} {>>pagina-aanduiding<<}
Gods woord steeds het hoogste. Daar hield ik vast aan. Zag ik anderen door weifeling en wijsgeerige sophismen geslingerd, dan kon ik mij innig verblijden, dat ik in mij iets bezat, waaraan ik vast kon houden en hetwelk mij tegen twijfelzucht behoedde. Weldadig werkte op mij de lezing van stilling's Jugend; mijn geloof werd er door gesterkt en mijn kinderlijk vertrouwen op God verlevendigd. Ik dank den Schrijver nog in zijn graf. - De leerredenen van herder, vervuld met ernst en vol van zalving, overvloeijende van hooge denkbeelden, door den geest van God bestraald, werkten niet weinig mede, om mijne ziel tot God te verheffen en mijn Christendom te louteren.
Terwijl ik kalm mijn artselijk beroep uitoefende, gebeurde er onverwachts, in den Herfst van het jaar 1792, iets, hetwelk van den grootsten invloed op mijn verder leven werd: het was dus geene toevalligheid. Bij goethe kwam wekelijks een gezelschap beschaafde menschen van beiderlei kunne bijeen; het was eene soort van Akademie. Ieder droeg op zijne beurt iets bij tot onderhoud. De beurt kwam ook aan mij: ik las een Fragment uit mijne Makrobiotiek voor, over het organische leven: De Hertog was mede tegenwoordig. Hij zeide dadelijk aan goethe: ‘Hufeland is geschikt voor Hoogleeraar; ik zal hem naar Jena verplaatsen.’ Dit werd mij medegedeeld, en ik gevoelde voor de eerste maal in mij aanleg en roeping voor deze betrekking. Ik zag tevens in deze besturing van mijn lot eene hoogere leiding, een' hoogeren wenk; mijn besluit was genomen. Mijn vriend loder deed zijn uiterste best, om mij dezen stap gemakkelijk te maken, en met het volgende voorjaar trok ik mijne nieuwe bestemming te gemoet.

(Het vervolg hierna.)





{==456==} {>>pagina-aanduiding<<}

Over het verschaffen van arbeid aan kinderen van hulpbehoevenden en bedeelden uit de fondsen van diaconiën of stedelijke armenïnrigtingen.

Er bestaat binnen deze Stad eene fabrijkmatige Inrigting, die bij zeer velen onzer Stadgenooten niet dan bij name bekend is, en waarvan de meesten weinig meer zullen weten te verhalen, dan dat er, in het, ten jare 1836, op den stadswal, tegenover de Reguliersgracht, gevestigd gebouw, Tulle wordt gemaakt, bewerkt en geborduurd; dat daartoe een aantal werktuigen van verschillenden aard in beweging wordt gebragt, enz. en dat men bij sommige winkeliers, zoo hier als elders, Tulle en Blondes uit de Amsterdamsche Tullefabrijk kan bekomen.
Het is ons oogmerk niet, om over de aanleidende oorzaken, die tot het vestigen van deze Inrigting den grondslag gelegd hebben, over de voorafgegane proefnemingen, en de aangewende middelen, om het fabrikaat tot de thans bestaande hoogte te brengen, in eenige bijzonderheden te treden. Trouwens wij zouden dan schier alleen van onszelven moeten gewagen; en dit zou gewis weinig voegen ter inleiding of voorrede van een stukje, dat wij voornamelijk ten behoeve van anderen - mogt het zijn van velen! - in het licht doen verschijnen. Genoeg zij het alzoo, hier, met weinige woorden, te zeggen, dat Neêrlands geëerbiedigde Koning met onze oogmerken, ten nutte van het Vaderland, niet slechts volkomen bekend is; maar ook, dat Hoogstdezelve, door sprekende daadzaken, getoond heeft, een levendig belang in deze onderneming te stellen; gelijk dezelve dan ook bestendig, zoo wel van Z.M.'s Gouvernement, als van het Provinciaal en Stedelijk Bestuur, den meestmogelijken voorstand heeft mogen ondervinden.
Over het eigenaardige der Inrigting zelve zouden wij ook zeer weinig kunnen zeggen, geschikt om onder het begrip onzer Lezers te vallen. Het eenige, wat, te dezen aanzien, onder het bereik van eens ieders bevatting valt, is de opmerking, dat onze Inrigting, hoe schijnbaar groot en van wijden omvang, niet in vergelijking komt met de buitenlandsche Etablissementen van gelijksoortigen aard. Zoo bevat, onder anderen, de stad Nottingham, in Engeland, eene bevolking van 60,000 inwoners, die schier allen in het fabriceren

{==457==} {>>pagina-aanduiding<<}
en bewerken van Tulle een middel van bestaan vinden; en het Noordelijk Frankrijk alleen telt zestigmaal meer werktuigen, dan de Amsterdamsche Fabrijk bevat. Bedenkt men daarbij, dat het Engelsch fabrikaat in Schotland, Frankrijk en België geborduurd en verder opgemaakt wordt, en brengt men zich daarbij te binnen de duizende en tienduizende handen, die daartoe gevorderd worden, alsdan zal men een flaauw denkbeeld verkrijgen van het groot belang eener Inrigting van gelijksoortigen aard in ons Vaderland; eene Inrigting, die, al vermag zij zich geenszins te meten met Engelsche en Fransche sabrijken, dan toch eenige aandacht mag worden waardig geacht.
Dit weinige zij genoeg omtrent onze Inrigting in het algemeen en in verband tot de ontwikkeling der vaderlandsche Nijverheid! Intusschen zal het gezegde, gelijk wij vertrouwen, bij onze Lezers vermoedens en denkbeelden gewekt hebben, die hun tot hiertoe welligt geheel vreemd waren. Niet weinigen toch verkeeren in het begrip, dat men in werkplaatsen, waarin de grondstof door middel van werktuigen wordt gefabriceerd, geene werklieden zou behoeven. Het zij zoo, dat de toepassing van machinerie en stoom de aanwending van een groot aantal handen ontbeerlijk maakt; dan, menschelijk op- en toezigt en handenärbeid kan niet geheel gemist worden. Vaak wordt het een en het ander wel degelijk vereischt, en onze fabrijk behoort onder de zoodanigen, waarin eenige honderde handen, vooral van kinderen, arbeid kunnen vinden.
Deze bijzonderheid schijnt echter bij een groot gedeelte onzer Stadgenooten eene geheel vreemde zaak te zijn. Aan den anderen kant leerde ons ook de ondervinding, dat er, omtrent de gesteldheid en de werkzaamheden onzer Inrigting, geheel onjuiste en verkeerde denkbeelden in omloop zijn gebragt, die het ons niet wel mogelijk is anders, dan door middel der drukpers, te wederspreken. Deze wederspraak zal evenwel, van onze zijde, alleen bestaan in eene ware voorstelling der zaak; terwijl wij, na dezelve in het licht gesteld te hebben, het oordeel aan onze Lezers geheel overlaten; als ook de beslissing, in hoeverre de in omloop gebragte onjuiste en verkeerde geruchten eenig geloof verdienen. Daartoe bevelen wij de volgende paragraphen der aandachtige overweging onzer Stadgenooten bijzonder aan.


{==458==} {>>pagina-aanduiding<<}

§ 1.

Wij vragen, voor onzen fabrijkmatigen arbeid, kinderen van behoeftigen en bedeelden.
In deze aanvrage is, noch voor de kinderen, die wij bedoelen, noch voor derzelver ouders, iets vernederends gelegen; immers is het uit dezen stand der maatschappij, dat wij onze dienstboden of werksters ontvangen. En (wij vragen dit vrijmoedig) bedraagt het aantal dezer kinderen niet eenige duizenden? Treffen wij dezelve niet dagelijks aan op de straten der Hoofdstad, hunnen tijd en jeugdig leven in ledigheid, kinderspel, of het bedrijven van baldadigheid jegens den vreedzamen voorbijganger, doorbrengende? Is het onverschillig, waartoe en waarvoor zij opgroeijen? Onverschillig, of zij het niet zullen zijn, die, in rijpere jaren, door werkeloosheid tot armoede gebragt, de hulpbetooning der armenkassen of Diaconiën zullen inroepen? Neen, dit kan aan niemand onverschillig wezen; en al bedraagt het aantal van deze hulpbehoevenden, die wij in onze fabrijk zouden kunnen opnemen, slechts een getal van twee- of driehonderd, zoo wordt daardoor dan toch eenige vermindering veroorzaakt onder die duizenden van ledigloopsters, die de stad onzer woning bevolken.
En zij ook het aangegeven getal van twee-, driehonderd kinderen, in vergelijking van het veel grooter aantal behoestigen, gering te noemen; zoo bedenke men, dat die driehonderd meisjes, eenmaal in het huwelijk tredende, even zoo vele gezinnen zullen helpen vormen, die, op een gemiddeld getal van vier kinderen voor elk gezin gerekend, binnen twintig jaren tijds het aantal behoeftigen veelligt met nog vijftienhonderd individu's zullen vermeerderen, allen evenzeer geneigd om de hulpbetooning van Armverzorgers in te roepen.

§ 2.

Wij vragen kinderen van het vrouwelijk geslacht.
In fabrijken, waarin de beide seksen, op jeugdigen leeftijd, met elkander in bestendige aanraking komen, ontstaat al ligt gevaar voor het behoud der zedelijkheid in het algemeen en dat der eerbaarheid in het bijzonder. Onze aanvrage doet reeds de vrees voor dit gevaar, welligt op andere fabrijken van toepassing, geheel verdwijnen. Ingevolge de tegenwoordige inrigting onzer fabrijk, kunnen wij alleen aan meisjes arbeid verschaffen.

{==459==} {>>pagina-aanduiding<<}

Ééne enkele uitzondering heeft desaangaande plaats, ten aanzien van een' doofstommen knaap, die, in het Instituut te Groningen, tot passementwerker opgeleid, met dit handwerk geen genoegzaam bestaan heeft kunnen vinden, en die in zijne woning voor onze Inrigting arbeidt. Wij vermelden dit enkele voorbeeld hier ter plaatse, opdat de werkzaamheid van dezen knaap voor, maar geenszins in onze fabrijk niet tot geheel ongegronde vertellingen en het verspreiden van onwaarheden aanleiding geve.

§ 3.

Wij vragen kinderen, die de Scholen hebben verlaten.
In deze weinige woorden ligt de stellige verklaring opgesloten, dat onze fabrijkmatige arbeid aan het lager onderwijs der jeugd niet het minste nadeel toebrengt. Wij zijn te zeer voorstanders van het Schoolonderwijs, dan dat wij de kinderen onzer verarmde natuurgenooten van het genot en de voordeelen van hetzelve zouden willen berooven. Zelfs hebben wij menig kind, hetwelk, wegens gebrek aan plaats op onze Armenscholen, aldaar niet kon worden opgenomen, afgewezen, om den schijn niet op ons te laden, als zouden wij eene omverrewerping der Schoolinrigting bedoelen. Dit moge in België en elders het geval zijn; deze verkeerdheid kan niet op onze rekening gesteld worden.

§ 4.

Wij vragen kinderen, die geene bepaalde bestemming hebben in de Maatschappij.
Met andere woorden, wij vragen de thans ledigloopende en nietsdoende meisjes. Mag het geene weldaad heeten, deze kinderen tot arbeidzaamheid op te leiden? - Door onze betrekking tot het Nederlandsch Genootschap: Tot zedelijke verbetering der Gevangenen, van nabij bekend met den staat onzer Gevangenissen, kunnen wij het cijfer van 193 opgeven, als het getal der kinderen, die op 1 Januarij 1838 onze kerkers hielpen bevolken. De meesten, verre de meesten van deze jeugdige veroordeelden bragten hunne vroege levensjaren in lediggang door, en hadden geen lust, om een handwerk te leeren. Alras vervielen zij tot armoede, die hen tot ongeoorloofde daden vervoerde. Thans, echter, worden zij, door tusschenkomst des Genootschaps, onder goedkeuring van Z.M.'s Gouvernement, in nuttige bedrijven en

{==460==} {>>pagina-aanduiding<<}
handwerken geoesend. De Kindergevangenis hier ter stede, voor veroordeelde meisjes bestemd, is de plaats, waar zij, met uitzondering van ander vrouwelijk werk, ook voor onze rekening arbeiden; en sedert den aanvang van dit jaar heeft men, in het Huis van Arrest en Justitie, met het borduren van Tuile een begin kunnen maken. De veroordeelde meisjes verrigten dit werk met genoegen; vooral omdat zij beginnen in te zien, dat zij, dit handwerk eenmaal verstaande, daarin een middel van bestaan zullen kunnen vinden. Een van haar verklaarde onlangs, ‘dat zij volgaarne nog een jaar langer, dan haren strastijd, in de gevangenis wilde blijven, om het borduren in den grond te leeren.’ Dit zijn de gevolgen, wanneer men de jeugd tot arbeidzaamheid opwekt! Welke zijn de gevolgen, wanneer men het aan de keuze der armenkinderen overlaat, de traagheid en werkeloosheid tot gezellinnen te kiezen? Wij antwoorden niet, waar veroordeelde kinderen voor onze stelling getuigen, maar herhalen liever nog eens: Wij vragen kinderen, die geene bepaalde bestemming hebben in de Maatschappij.
Stellen wij ons voor, dat het meisje de school heeft verlaten; maar dan vragen wij tevens, of zij gelijktijdig eene geschikte plaats en bestemming in de Maatschappij heeft gevonden? Want ware dit zoo, dan zou men, binnen Amsterdam, niet zoo vele arme, behoeftige en bedeelde vrouwen aantreffen; en dit bewijst alzoo onwedersprekelijk, dat op verre na niet alle kinderen, die de scholen hebben verlaten, eene vaste, bepaalde bestemming in de Maatschappij bekwamen. Wat baat geeft alsnu het genoten onderwijs, wanneer men hetzelve alleen als doel en geenszins als middel beschouwt? en welke goede vrucht is er van hetzelve te wachten, wanneer, terwijl het kind van den armen en bedeelden de school verlaat, het geheel en alleen aan de willekeur der ouders is vrijgelaten, of zij hunne dierbaarste panden op de dwaalsporen van traagheid en ongebondenheid, dan wel op het regte en goede pad van vlijtbetoon en arbeidzaamheid, ter schole willen besteden?
Bij dit willekeurig en averegtsch gedrag der ouders ontbreekt het niet aan schoonschijnende voorwendsels, die veelal gereeden ingang, ja zelfs onvoorwaardelijke goedkeuring en bijval vinden, en daarom nooit genoeg in derzelver nietswaardigheid kunnen worden voorgesteld.
Men zal geteedelijk toestaan, dat het ledigloopend meisje

{==461==} {>>pagina-aanduiding<<}
geene bepaalde bestemming heeft; maar men geeft voor, dat de arme, bedeelde juismoeder, in eene of andere betrekking buitenshuis geroepen, en tevens met kleine, zeer kleine kinderen belast, de hulp en dienstbetooning van het aankomend meisje niet kan missen.
Wij erkennen, dat er huisgezinnen bestaan, bij wie zulks werkelijk het geval is of zijn kan; dan nemen, na dit in enkele gevallen als geldig te hebben toegegeven, de vrijheid te vragen, of deze uitzondering ook bij al de duizenden van arme en bedeelde gezinnen van toepassing is? en zoo ja; dan vragen wij anderwerf: vanwaar dan die honderden aankomende meisjes, die, in plaats van de behoeftige moeder te helpen en te dienen, of hare plaats in huis te vervangen, op stoepen en straten den voorbijganger hinderlijk zijn, en, doen zij al geen kwaad, dan toch niets nuttigs verrigten? Wij vragen, eindelijk: vanwaar dan dat aantal, zich uit eigene beweging aanbiedende, of door derzelver ouders aangeboden wordende kinderen, of zoogenaamde aankomende meisjes, die zich aan de werkzaamheden onzer fabrijk zouden willen verbinden, indien zij, van den eersten dag harer plaatsing af, als geheel onkundige leerlingen, een dagloon konden bekomen, voor 't minst overtreffende de som, die zij, veel gemakkelijker en zonder iets te leeren of te doen, met bedelen langs de huizen en de straten kunnen verkrijgen?
En waarin bestaat, bij verre de meesten, de dienstbetooning, die het zoogenaamd aankomend meisje der moeder bewijst? Doorgaans daarin, dat de moeder, in plaats van elders, met werken buitenshuis, eenige centen daags voor de huishouding te verdienen, zich bij geburen, of in dusgenoemde koffijkeldertjes, uren lang ophoudt, haren tijd verbeuzelt en haar geld verkwist; terwijl inmiddels het aankomend meisje in of buitenshuis rondzwerst, zonder iets van belang te verrigten.
En nu mogen onze Lezers beslissen, wat er eindelijk worden moet van de honderden van zoogenaamde aankomende meisjes, die, na het verlaten van Armen- of Diaconie-scholen, door geheel onbeschaafde, onkundige en trage ouders, tot eene zoo jammerlijke bestemming worden opgeleid? Wij willen hier niets op aanmerken.

§ 5.

Wij vragen kinderen, voor wier zedelijke en godsdienstige opleiding, in onze fabrijk, zoo veel doenlijk, gezorgd wordt.

{==462==} {>>pagina-aanduiding<<}

Een zeer verdienstelijk Lid eener weldadige Instelling, hier ter stede, plaatste niet slechts eenige kinderen op onze fabrijk, maar voorzag elk van hen van een boekje, om daarin, onzerzijds, van de vlijtbetooning, de zedelijkheid en het zindelijk voorkomen der leerlingen aanteekening te houden. Andere Leden, Bestuurders van Armenïnrigtingen, achteden het niet te veel moeite noch beneden zich te zijn, om gedurig naar de gedragingen der kinderen van bedeelden te komen vernemen. Nu en dan gaf de Directie onzer fabrijk aan de Leden van welgezinde Armbesturen kennis van de verkeerde gedragingen der leerlingen, aan wie daarenboven de behoorlijke tijd tot het bijwonen van catechisatien, een ieder bij hare godsdienstige geloofsbelijdenis, wordt toegestaan; terwijl overigens alwat tot het aankweeken van orde, bescheidenheid, welvoegelijkheid en betamelijkheid kan dienen, in de werkzalen steeds wordt in acht genomen. Wilden wij dit punt verder uitbreiden, wij zouden alsdan vreezen den schijn op ons te laden, onze eigene lofredenaars te willen zijn. Wij beroepen ons daarom alleen op de getuigenis van hen, die kinderen van behoeftigen en bedeelden, met volkomene gerustheid, sommigen zelfs met erkentelijke dankbetuiging voor onze zorgen omtrent de moraliteit hunner kweekelingen, aan ons, bij voortduring, toebetrouwden. Volslagene onkunde, vooroordeel en gebrek aan lust tot onderzoek alleen kunnen aanleiding geven, om eene Inrigting te miskennen, die men alleen bij name weet te noemen, en waaromtrent men niet verkiest, zich beter, meer grondig en naar waarheid, te doen onderrigten.

§ 6.

Wij vragen kinderen, die, door de plaatsing in onze fabrijk, niet uit hunnen stand gerukt worden.
Men heeft, en welligt niet zonder grond, beweerd, dat het tegenwoordig opkomend geslacht zich zoo gaarne al hooger en hooger poogt te verheffen; zoodat de zoon van den ambachtsman het beneden zich keurt, een ambachtsman te worden. Nemen wij deze bewering, voor een oogenblik, als eene bewezene waarheid aan, dan zal zij onze Inrigting wel niet kunnen treffen. Immers vragen wij handwerksters en arbeidsters uit eene volksklasse, die door handwerk en arbeid een bestaan moet vinden, en zulks door ledigloopen en nietsdoen nooit vinden zal. De borduursters en tamboureersters

{==463==} {>>pagina-aanduiding<<}
(wanneer zij haar werk kundig zijn) staan met kundige naaisters, breisters, stijssters, waschvrouwen en schoonmaaksters op ééne en dezelfde lijn. Allen verdienen het dagelijksch brood met den arbeid harer handen. Wij begeeren niemand uit zijnen stand te rukken; maar wel eenen stand te bezorgen aan hen, die, geene broodwinning hebbende, ten laste der armenkassen vervallen. Immers,

§ 7.

Wij vragen kinderen, die, door den aangeleerden arbeid in onze fabrijk, hun bestaan, voor hun volgend leven, kunnen verzekeren.
Het ligt in den aard der zaak, dat wij aan de nog jonge en geheel onbedrevene leerlingen, wanneer zij de scholen hebben verlaten, geene werkloonen, als voor bekwame werksters, kunnen toeleggen. Hierin zoeke men niets vreemds of ongehoords! Ouders, die hunne kinderen bij dusgenoemde Naaivrouwen in de leer doen, zijn zelfs tot eene geldelijke toelage verpligt; en de meisjes, die, na het verlaten der Stads-Armenscholen, tot de Naaischool toegelaten worden, genieten, indien wij wél onderrigt zijn, geen weekgeld hoegenaamd, gedurende drie jaren. Nog onlangs werd ons eene Inteekenlijst tot de oprigting eener Naaischool aangeboden, waarbij de kinderen, gedurende drie jaren, om niet werden onderwezen, maar ook tevens niets ontvingen; wordende de Inrigting door liefdegaven ondersteund.
Onze Inrigting is van zulke ondernemingen geheel onderscheiden.
Wij kunnen de aankomelingen alleen als leerlingen opnemen; en het zou de grootste onbillijkheid zijn, met eischen, tot verkrijging van een dadelijk en buitensporig loon, voor den dag te komen. Immers, 1o. verstaan de aankomelingen niets van het werk, dat zij zullen aanleeren; en 2o. brengen zij, door onkunde en onachtzaamheid, (om niet van kinderlijke moedwilligheid te spreken) in ééne week, dikwijls meer waarde aan grondstof in het ongereede, dan eene bekwame werkster, in hetzelfde tijdsverloop, met goed werk te leveren, verdienen kan.
Op deze wijze van de aankomelingen in onze fabrijk niets vorderende dan betgeen billijk en regtvaardig is, pogen wij in geen geval de vlijtbetooning der leerlingen aan een onbehoorlijk winstbejag dienstbaar te maken. Immers die leerlin-
{==464==} {>>pagina-aanduiding<<}
gen zijn geene drie jaren, zonder genot van eenlge verdienste, aan onze dienst verbonden.
Zoodra toch eenig leerling van hase vlijtbetooning en leerzaamheid, aanvankelijk door het leveren van goed werk, de blijken geeft, wordt aan de zoodanige 10, 20, 25 of 30 centen 's weeks, niet als loon, maar als aanmoediging, geschonken. Bij het voorspoedig aanleeren en het betoonen van een' goeden wil, oplettendheid en ijver, kunnen de verdiensten der kinderen, allengskens, tot f 3 per week klimmen. Men houde hierbij, evenwel, onder de aandacht:
a. Dat wij hier van kinderen en niet van volwassenen spreken.
b. Dat wij van kinderen van behoeftigen en bedeelden gewagen, voor wie eene verdienste van 50 centen, of van 1, 2 of 3 guldens, in de week, niet onverschillig mag zijn.
c. Dat deze kinderen, thans hunnen tijd geheel werkeloos slijtende, niets hoegenaamd verdienen, en alzoo tot last komen hunner ouders, of, zoo men wil, van de Armenkassen en Diaconiën.
d. Dat, indien zij hun werk grondig verstaan, hunne verdiensten, in evenredigheid, moeten toenemen. Voor het meerderdeel der voorwerpen, die zij vervaardigen, wordt het loon bij het stuk of bij de maat berekend. De vlijtige wint derhalve het meeste, de trage het minste; en daarom kan bij geene mogelijkheid vooraf bepaald worden, welk weekgeld een kind, binnen een gegeven tijdsverloop, verdienen zal.

De korte duur van het bestaan der fabrijk maakt het evenzeer onmogelijk, thans reeds, met wiskundige zekerheid, te bepalen, wat eerst door de ervaring, omtrent het loon voor volwassenen, of volleerde, kundige en vlugge werksters, zal kunnen beslist worden.
Er is op dit pas eene bekwame borduurster voor onze sabrijk werkzaam; eene vlijtige huismoeder, die twee harer kinderen in de fabrijk doet arbeiden, en de verdiensten dezer drie individu's, eene moeder en twee kinderen, beloopen gezamenlijk f 12 per week. Inderdaad geene geringe weekverdienste voor de arbeidzame volksklasse! vooral wanneer men bedenkt, dat de beide kinderen nog maar alleen als leerlingen arbeiden en aangemoedigd worden.
Alle leerlingen zullen ook wel niet die mate van vlugheid bezitten, die de bedoelde werkster onderscheidt; dan, verge-
{==465==} {>>pagina-aanduiding<<}
lijkenderwijze, en de mate der verdiensten van de kinderen in aanmerking nemende, kan men veilig en zonder overdrijving vaststellen, dat de verdiensten van volwassenen gelijk zullen staan met die der naaisters, breisters, stijfsters, waschvrouwen en schoonmaaksters, indien zij dezelve niet zullen overtreffen, wanneer men in aanmerking neemt, hoe velen der zoo aanstonds genoemde personen slechts voor sommige gedeelten van de week, der maand of het jaar, werk vinden; terwijl er in onze fabrijk het geheele jaar door arbeid te verkrijgen is.

En mogten de in onze fabrijk opgenomene leerlingen, tot rijpere jaren gekomen, den dienstbaren stand kiezen, dan is het door haar aangeleerde, omtrent de behandeling, het bewasschen, verstellen, borduren, tamboureren en opmaken der Tulle, juist geschikt, om haar, in de huisgezinnen, tot aanbeveling te verstrekken; aangezien deze vrouwelijke bezigheden aldaar niet zelden voorkomen, en men, bij gebrek aan geoefende handen, de opgenoemde werkzaamheden, met aanwending van somtijds beduidende kosten, buitenshuis moet laten verrigten.
Tevens, en in geval van huwelijk of weduwlijken staat, kan de arbeid, die door ons bedoeld wordt, even als in andere landen, der vlijtige en kundige arbeidster een toereikend bestaanmiddel verschaffen; en wij hebben nog gedurig de meestal hoogbejaarde vrouwen voor onze oogen, die wij, in 1825, op onze reis door de zuidelijke provinciën des Rijks, in de deuren harer woningen gezeten, met borduren, tamboureren en het vervaardigen van het fijnste kantwerk bezig vonden.
Dan, wij vreezen langwijlig te zullen worden, en besluiten alzoo deze paragraaph met de vraag: ‘Tot welk middel van bestaan, tevens geschikt om het levensonderhoud te verdienen, die kinderen van het vrouwelijk geslacht worden opgeleid, die haar jeugdig leven in volslagene bedrijfloosheid doorbrengen?’

Het gezegde zal, naar wij vermeenen, onze Lezers genoegzaam hebben ingelicht omtrent den waren aard onzer Inrigting, mitsgaders omtrent alwat wij, in betrekking tot het plaatsen van kinderen in dezelve, vragen en bedoelen. Tevens vermeenen wij, door de medeeling van een en ander,

{==466==} {>>pagina-aanduiding<<}
voorloopig, alle bedenkingen te hebben afgesneden, die, bij eene slechts oppervlakkige of bekrompene kennisneming, of wel bij geheele onkunde aangaande onze fabrijk, zouden kunnen ontstaan. Wij twijfelen toch, of men, omtrent dezelve en datgene, hetwelk wij bepaaldelijk verlangen, ééne vraag van eenig belang zal kunnen opperen, die derzelver beantwoording niet zal vinden in hetgeen door ons, in de voorgaande paragraphen, meer of minder uitvoerig behandeld is.
Onze Land- en Stadgenooten plagten zich, de tijden door, bestendig te onderscheiden door het daarstellen van middelen tot verzachting der armoede, en duizende voorbeelden en bewijzen kunnen desaangaande worden bijgebragt; minder overvloedig zijn evenwel de aangewende pogingen, waardoor de armoede kan worden verhoed en voorgekomen.
Van het verhoeden en voorkomen der armoede gewagende, willen wij daarmede geene ongerijmde denkbeelden verbinden; maar bepaaldelijk omschrijven, welke personen wij bedoelen, en bij wie men veilig eene proeve kan, mag en, onzes inziens, behoorde te nemen.
Wij bedoelen die proefneming niet van toepassing te maken op den strammen en zwakken grijze, het teeder weesje, of den met ziekten, kwalen en ligchaamsgebreken bezochten natuurgenoot; maar op de zoodanigen, die, in het volkomen bezit van krachten en gezondheid, arbeiden kunnen, indien zij slechts arbeiden willen.
De laatstbedoelden hebben, naar ons gevoelen, in geen geval eenige bevoegdheid tot, en nog veel minder eenig regt van aanspraak op het ontvangen van algemeene of bijzondere weldadigheid. Matigen zij zich echter, om wat reden ook, deze bevoegdheid of dat regt aan, en is men hun daarbij te wille, dan wordt, onzes achtens, de betooning onzer weldadigheid verkeerdelijk gewijzigd, en voeden wij daardoor traagheid, lediggang en de daarmede onafscheidelijk gepaard gaande ondeugden; welke laatste vooral, ondanks het schenken van rijke aalmoezen, de armoede hand over hand doen toenemen, en personen en gezinnen in gebrek en ellende doen te gronde gaan.
Het is voor iederen onbevooroordeelden en onpartijdigen duidelijk, dat wij, de betooning der weldadigheid aldus wijzigende, de ware behoeftigen (de grijzen, weezen en gebrekkelijken) in geen geval het onmogelijke willen opleggen;
{==467==} {>>pagina-aanduiding<<}
maar dat wij het aanwenden van middelen tot het verhoeden en voorkomen der armoede alleen wenschen toegepast te zien op de zoodanigen, van wier wil alleen het afhankelijk is, of zij het brood der nijverheid of dat der traagheid zullen eten.
Het is, sedert eenigen tijd, meer en meer, de gewoonte geworden, om, door bijzondere aanbevelingen, niet zelden door openlijke aankondigingen, de weldadigheid onzer Stadgenooten, ten behoeve van behoeftige personen en gezinnen, in te roepen; dan het is hoogstopmerkelijk, dat, tegen een honderdtal aankondigingen van dien aard, niet eene enkele kan worden aangewezen, die het verhoeden en voorkomen der armoede bepaaldelijk ten oogmerk heeft.
Gemakkelijk valt het, de velerlei redenen hiervoor aan te wijzen; wij beschouwen dit tot ons tegenwoordig oogmerk minder noodzakelijk; maar indien wij gereedelijk instemmen met het gevoelen, dat de zaak zelve met vele moeijelijkheden gepaard gaat, zoo nemen wij tevens de vrijheid te beweren, dat elke gelegenheid, die zich voor behoeftigen opdoet, om in hunne behoeften, geheel of grootendeels, zelve te voorzien, als iets zeer wenschelijks te beschouwen zij, en dat dezelve alle kennisneming en aanbeveling waardig is, vooral in eene Stad als de onze, wier bevolking, helaas! zoo vele duizenden behoeftigen kan aanwijzen.
Het verschaffen van arbeid aan eenige honderden mag reeds als eene zaak van aanbelang beschouwd worden, vooral wanneer men, gelijk wij reeds vroeger opmerkten, op de toekomstige gevolgen let. En geldt de zaak, die wij bedoelen, alle behoeftigen, die arbeiden kunnen, in het algemeen, zij geldt vooral het opkomend geslacht, dat het thans bestaande zal vervangen, en van hetwelk men zoo weinig goeds mag wachten, wanneer het niet reeds vroegtijdig tot arbeidzaamheid en vlijtbetoon wordt opgeleid.
Men zal toch wel niet willen beweren, dat de thans ledigloopende jeugd, of wel derzelver onberadene ouders, in dezen geheel naar willekeur mogen handelen; want daardoor zou men tevens aan de hulpbehoevende klasse de bevoegdheid toekennen, de bepalingen en voorwaarden op te geven, onder welke zij zouden verkiezen, de liefdegaven, voor noodlijdenden afgezonderd, te ontvangen. Welke hoogstgevaarlijke gevolgen zouden hieruit voortvloeijen! Vandaar kan de opwekking en aansporing tot arbeidzaamheid en vlijt-
{==468==} {>>pagina-aanduiding<<}
betoon bij de behoeftigen, ter verhoeding en voorkoming der armoede, mitsgaders het nemen van verpligtende maatregelen, niet genoeg worden aanbevolen. Wij willen toegeven, dat algemeene of bijzondere Authoriteiten, door wettelijke bepalingen en voorschriften gebonden, in dezen niet wel andere, dan geheel zedelijke middelen, ten dienste staan; en dat zij hierdoor vaak worden belemmerd in de poging, om het goede te bevorderen, dat hun wenschelijk toeschijnt, of wel gebreken te herstellen en misbruiken tegen te gaan, die den voortgang van hetgeen nuttig is zoo zeer belemmeren. Geheel anders, evenwel, gaat hierbij het algemeen gevoelen te werk, als hetwelk, alleen de regelen eener verstandiglijk bestuurde weldadigheid in acht nemende, dien overeenkomstig overweegt, oordeelt en besluit, en, aan vooroordeel en dwaling allen bijstand ontzeggende, derzelver invloed en voortgang, op de zekerste wijze, weet te stuiten of te verlammen. Hierdoor bezit de openbaring van het algemeen gevoelen een overwegend vermogen; dewijl het, behalve de middelen, welke de zedelijke overtuiging en het pligtbesef aanbieden, ook nog andere, ter aansporing van ijverloozen en tragen, kan te werk stellen, waardoor de, voor den arbeid geschikte, behoeftigen verpligt kunnen worden, iets meer te doen, dan ledigloopen; iets meer te verrigten, dan aalmoezen te vragen en te ontvangen. De Apostel paulus had, reeds in
zijnen leeftijd, een dezer middelen voor den geest, toen hij, boven en behalve alle opwekkingen tot mededeelzaamheid en weldadigheid, de merkwaardige woorden nederschreef: Wie niet werkt, zal niet eten.
Er is geen post of betrekking, geen beroep of kostwinning, in welken hoogen rang of lageren stand de mensch overigens geplaatst zij, die, zonder werkzaamheid en vlijtbetoon, met eenige hoop op goed gevolg, kan worden vervuld of waargenomen. Het geoorloofd eigenbelang maakt derhalve de arbeidzaamheid tot een' pligt, die aan allen, aan den aanzienlijksten zoo wel als aan den geringsten, is voorgeschreven. Men kan den behoeftigen van deszelfs uitoefening geenszins verschoonen, ter zake van het schoonschijnende der voorwendsels, waarachter zich de zucht tot gemak en de afkeer van arbeid en vlijtbetoon zoo gereedelijk trachten te verbergen, of men opent eene wijde deur voor allerlei verkeerdheden, waarvan de eindelijke gevolgen niet dan verderfelijk voor het algemeen welzijn zullen bevonden worden.

{==469==} {>>pagina-aanduiding<<}

En hier leggen wij de pen neder; de onderwerpen, die wij behandeld hebben, aan de aandacht, de overweging en behartiging van elken vriend der menschheid en der ware behoeftigen ten ernstigste aanbevelende.

w.h. warnsinck, bz.

De tabaksdoos.

(Vervolg en slot van bl. 427.)

Hier zweeg mijn vriend. Tranen beletteden hem voort te gaan. Eindelijk hervatte hij zich en vervolgde:
‘De weinige woorden, die chrisje nu en dan sprak, deden, gelijk ik sedert vernam, hare ouders den vreeselijken zamenhang vermoeden. Althans ik ontving kort daarna een' brief van haren vader, welks toon en inhoud mij gevoelig griefden, doch die ik den troosteloozen vader gaarne vergaf. Met ronde woorden beschuldigde hij mij, het hoofd zijner dochter te hebben op hol gebragt, en verweet mij de laagheid daarvan, indien ik geene eerlijke oogmerken met haar gehad had. Ik antwoordde naar waarheid, dat ik nimmer tot chrisje een woord van liefde gesproken had; dat het mij opregtelijk leed deed, dat zij aan zoodanig een' hartstogt voedsel gegeven had; dat ik mij echter geenszins wilde vrijpleiten van onvoorzigtig in den omgang met haar te zijn geweest; en ik eindigde met te zeggen, dat, wanneer zij herstelde, zich alles misschien nog wel ten beste zou schikken. Ik wil niet ontkennen, dat het mij diep berouwde, alte vriendschappelijk met haar te hebben verkeerd; maar ik wiegde mijn geweten in slaap met de overtuiging - die inderdaad naar waarheid was - haar nooit schijn van liefde gegeven te hebben.
Zoo verliepen eenige maanden. Mijn vader stierf, en ik zag mij erfgenaam van een aanzienlijk vermogen. Ik zette mij in mijne vaderstad neder als Advocaat, en bekwam spoedig eenige praktijk. Ik gevoelde thans meer en meer behoefte aan eene gade. Met innige deelneming dacht ik nu aan chrisje, en nam mij heimelijk voor, indien zij herstelde, nadere betrekkingen met haar aan te knoopen, daar ik mij allengskens begon overtuigd te houden, dat een meisje, hetwelk mij zoo innig scheen te beminnen, ongetwijfeld mijn geluk zou bevorderen. Verbeeld u dus mijne ontstelte-
{==470==} {>>pagina-aanduiding<<}
nis, toen ik na eenigen tijd vernam, dat de ouders van chrisje, uit verdriet over den zinneloozen toestand hunner dochter, waren ten grave gedaald! Zij had dat treurig ongeluk in eene vlaag van helderheid vernomen, en was daarop in eene gevaarlijke ziekte gestort. Aan die krankheid had zij het herstel harer verstandelijke vermogens te danken. Haar sterk gestel wederstond den schok. Naauwkeurig vernam ik naar alle de omstandigheden harer ziekte, en innig verheugde ik mij in het berigt van hare langzame herstelling. Echter waagde ik het nog niet, haar eenen nieuwen schok aan te doen, maar wachtte mijnen tijd met ongeduld af, om het lieve meisje te zien, vast besloten, hare hand te vragen, en eene liefde te bekroonen, die haar op zulke zware rampen was te staan gekomen. Ook bij mij was het niet enkel medelijden meer, dat er mij toe dreef. Het aandenken aan chrisje's voortreffelijke hoedanigheden had langzamerhand eene onuitroeibare wederliefde bij mij opgewekt, en ik smachtte naar het uur, waarin het ontzien van haren toestand mij niet langer verhinderen zou, mijn hart en mijne bezittingen aan hare voeten te leggen.
Haren Geneesheer maakte ik met mijne gevoelens en voornemens bekend. De kundige man raadde mij nog eenig uitstel, en beloofde mij te zullen schrijven.’
Hier zweeg h** andermaal, en wandelde met groote stappen heen en weder. Hij was in eene hevige gemoedsbeweging.
‘Lees!’ riep hij eindelijk uit, en wierp eenen brief op de tafel. Ik las met ontzetting deze weinige regelen van den Arts: ‘Chrisje is onverwacht verdwenen, zonder een spoor van zich achter te laten. Alle moeite, om haar verblijf te ontdekken, is tot nog toe vergeefsch. Kom herwaarts!’
‘Ik snelde - zoo verhaalde eindelijk mijn vriend - naar -e-, en kwam bij den Doctor aan. Ik stap weken in mijne geschiedenis over, in welke ik niet weet, wat met mij gebeurd is. Eene zware ziekte had mij aangetast. Zorgvuldige behandeling herstelde mij. Maar chrisje kwam niet weder, en werd niet gevonden. Ongeloofelijke moeite en kosten werden aangewend - te vergeefs.
Nu had ik alle levensvreugde verloren. De stad mijner woning werd mij te eng. Mijne onvoorzigtigheid had chrisje aan den oever des doods gebragt, en hare ouders ten

{==471==} {>>pagina-aanduiding<<}
grave gesleept. Ik had wijzer moeten zijn en het zoo ver niet laten komen. Dat knagend naberouw, die grievende smart verbittert nog heden al mijn levensgenot. En, ach God! wat is er van chrisje geworden?
Kort daarna kwam dit landgoed te koop. De wereld walgde mij; den omgang met menschen schuwde ik. Ik kocht dit goed, en betrok het, om in stille eenzaamheid mijne dagen te slijten in de gedachte aan chrisje, aan het voor altijd verlorene chrisje; en alleen de hope des beteren levens vermag eenigen balsem te storten in mijn onherstelbaar verbrijzeld hart.’
Zietdaar, Vrienden, de geschiedenis van den stillen man! zeide de Predikant. Zij deed mij aan; ook u, zie ik, heeft het aandoenlijk verhaal een' traan in de oogen gelokt.
De Schoolmeester, door zijne jaren minst aandoenlijk, vatte het eerst het woord op.
‘Maar uwe tabaksdoos, Dominé?’
Ik zal verder verhalen, was het antwoord.
Van toen af werd h** mijn vriend, in den volsten zin des woords. Het gelukte mij, zijnen geest langzamerhand anders te stemmen. De gesprekken, die ik met hem hield, zal ik niet in het breede herhalen. Maar altijd, wanneer ik hem verlaten had, dacht ik aan het gevaar, waarin zoo vele jongelieden zich en elkander storten, als zij, zonder oogmerk, onvoorzigtig genoeg zijn, om in teedere maagdenharten wenschen en gevoelens te doen opwellen, die zij zelve niet gevoelen, noch voornemens zijn te beantwoorden. Hoe menig hart werd daardoor gebroken; hoe menige bloem verwelkte er door; hoe menig levensgeluk werd er voor altijd door vergiftigd!
Ik bleef te A** nog bijna drie jaren, en werd toen beroepen te L**, van waar ik, gelijk u bekend is, herwaarts ben gekomen. Gedurende dien tijd hechtte zich h** meer en meer aan mijnen omgang, en het deed hem opregtelijk leed, dat ik vertrok. Ik moest hem getrouwe briefwisseling beloven, en althans jaarlijks een bezoek van eenige dagen toezeggen. Beide deed ik gaarne en heb ook woord gehouden. Op den dag van mijn vertrek stelde hij mij, tot een aandenken, deze tabaksdoos ter hand.
‘Neem haar,’ zeide hij met eene bewogene stem, ‘tot gedachtenis aan uwen ongelukkigen vriend, en haar gebruik herinnere u gedurig uwe belofte! Ik heb haar sedert jaren

{==472==} {>>pagina-aanduiding<<}
gebruikt; maar ik weet, dat dit voor u hare waarde verhoogt.’ Diep getroffen aanvaardde ik het eenvoudige geschenk, en nam afscheid van mijnen vriend.
In het tweede jaar van mijn verblijf te L** had ik mij door buitengewonen arbeid eenigzins overspannen. Mijn Geneesheer raadde mij, tot verstrooijing, een uitstapje naar eene of andere schoone en levendige streek aan. Met zijne goedkeuring besloot ik, in het fraaiste van den zomer, een week of drie in het Kleefsche door te brengen. Ik vestigde in die aangenaam gelegene stad mijn hoofdkwartier, en deed, nu te paard, dan te voet, van daar kleine toertjes in den omtrek. Nu eens ging ik eenen dag te Elten doorbrengen; dan toog ik naar de omstreken van Emmerik; soms ging het naar het grijze Xanten; en bleef ik in Kleef, dan vond ik, nu eens thee drinkende op het heerlijke terras bij maywald, dan in de Thiergarten, steeds een onderhoudend gezelschap. Kortom, ik bragt daar regt genoegelijke dagen door, en gevoelde mij meer en meer opgeruimd. Op zekeren dag maakte ik te Elten kennis met eene lieve familie. Het waren Hollanders; doch de man had vóór eenige jaren eene fabrijk aangekocht in het vrolijke en welvarende Crefeld. Hij bragt met zijn huisgezin eenige dagen te Kleef door, om getuige te zijn van het vrolijke Schuttersfeest. Hij was vergezeld van zijne echtgenoote, eene hoogst bevallige vrouw, twee kinderen, en een meisje, dat zoo wat het midden scheen te houden tusschen eene kamenier en gezelschapsjufvrouw, en als eene dochter behandeld werd. Wij bragten den dag alleraangenaamst door, en spraken af, den volgenden voormiddag een bezoek te geven aan het graf van Prins maurits, de gewone bedevaartplaats der Kleefsche reizigers. De Heer van den h**, zoo heette de fabrikant, verhaalde mij het een en ander van zijne woonplaats en van zijne huiselijke genoegens. Het waren
regt hupsche menschen, die mij met nog meer achting en vriendschap behandelden, toen zij bemerkten, dat ik Predikant was.
Het gesprek viel toevallig op het meisje, dat op dat oogenblik met 's mans vrouw en kinderen een weinig achtergebleven was. Hij verhaalde mij, hoe toevallig hij aan haar was gekomen.
‘Een jaar of wat geleden,’ zeide hij, ‘bevond ik mij voor handelszaken te Emmerik. Ik vernam daar, dat een Rijnschip was aangekomen, opvarende naar Maintz, met welks

{==473==} {>>pagina-aanduiding<<}
Kapitein ik eenige zaken te vereffenen had. Van de gunstige gelegenheid gebruik makende, ging ik aan boord, en ontmoette er een meisje, dat als passagier medevoer. Ik weet nu juist niet meer, waar het bij toe kwam, maar althans ik vernam, dat zij Holland verliet, om hier of daar in Duitschland een middel van bestaan te zoeken. Voor eene gewone dienstbode scheen zij mij te fatsoenlijk. De reden van haar vertrek zeide zij gelegen te zijn in zware rampen, die haar in het vaderland hadden getroffen; zij droeg er de sporen niet onduidelijk van op het bleek gelaat. Zij scheen echter voor den waren aard harer ongelukken niet regt te willen uitkomen, en ik was bescheiden genoeg, om er niet veel onderzoek naar te doen. Hare bevalligheid, zedigheid en innemende toon van spreken bevielen mij bijzonder, en er was waarlijk niet veel menschenkennis toe noodig, om te ontdekken, dat zij een braaf, welopgevoed meisje was. Zij beviel mij zoo uitstekend, dat ik haar voorstelde met mij te gaan. Schoon wij te Crefeld wonen, blijven wij, mijne vrouw zoo wel als ik, nog altijd in ons hart Hollanders, en eene Hollandsche had altijd veel bij ons voor. Mijne echtgenoote had reeds sedert lang gewenscht, een ordentelijk Hollandsch meisje te kunnen bekomen, om haar, daar mijne zaken mij dikwijls van huis roepen, tot gezelschap te zijn en in de huishouding en opvoeding onzer kinderen te helpen. Zoodanig iemand meende ik in het meisje op het schip gevonden te hebben. Het kan zijn, dat de uiterlijke schijn wel eens bedriegt; maar hier dacht ik, niet te zullen mistasten. De Rijnschipper wist niet veel van haar; alleen, dat zij de dochter was van iemand, met wien hij meermalen zaken had verrigt, doch die vóór eenigen tijd was overleden. Aangaande mij het een en ander van hem vernomen hebbende, althans zooveel, dat zij wist, zich gerustelijk aan mij te kunnen
toevertrouwen, nam zij met blijdschap mijn voorstel aan. Den volgenden dag reeds reisden wij huiswaarts. Mijne echtgenoote was zeer ingenomen met onze nieuwe huisgenoote. Zoo is zij bij ons gebleven, en nog geen oogenblik heeft het mij berouwd, haar te hebben medegenomen. Zij is een zeer aangenaam en braaf meisje. Eene aanhoudende zwaarmoedigheid schijnt haar wel te overmeesteren; doch de verkeering in ons huis, dagelijksche bezigheden en de omgang met tevredene menschen schijnt haar meer en meer te verzoenen met haar lot. Zij heeft mij den schakel van hare lotgevallen reeds voorlang medegedeeld;

{==474==} {>>pagina-aanduiding<<}
doch wij eerbiedigen de geheimhouding, die zij ons heeft opgelegd. Jufvrouw mientje is dankbaar voor het goede, dat wij in de gelegenheid zijn haar aan te doen, en wij zouden haar niet gaarne missen.’
Zoo pratende, kwamen wij bij het ijzeren praalgraf. Met belangstelling beschouwde ik daar ook het lieve meisje, van welker lotgevallen ik zoo even het een en ander vernomen had.
Wij plaatsten ons in een prieel, en lieten ons daar de kofsij brengen. Juist had ik, om eene pijp aan te steken, mijne tabaksdoos uit den zak gehaald, toen mijn oog op mientje viel. Eene doodelijke bleekheid overdekte op eenmaal haar gelaat. Sidderende stond zij daar: het was, alsof zij aan den grond was geworteld. Hare knieën knikten. Krampachtig sloeg zij de handen aan de tafel, om zich staande te houden. Hare loodkleurige lippen beefden, en zij scheen alle krachten vergeefs in te spannen, om een woord uit te brengen. Van den h** en zijne vrouw zagen mij en elkander met verwonderde blikken aan. Eindelijk stamelde zij: ‘Groote God! hoe komt gij aan die doos?’ en, uitgeput door deze woorden, zeeg zij magteloos op eene bank.
Ontsteltenis over dit onverwachte tooneel beroofde ons allen voor eenige oogenblikken van het vermogen, om der bewustelooze eenige hulp te bieden. Roerloos stonden wij daar. De echtgenooten zagen mij aan, alsof zij uit mijne oogen de oplossing van dit raadsel wilden lezen. Maar ik zelf wist den zamenhang even min te vatten. Het was, alsof de schrik mij van mijn denkvermogen beroofd had.
Wij bragten het meisje in de herberg. Eene felle koorts had haar aangegrepen, en er was voor het oogenblik niets anders op, dan haar te bed te doen brengen. Niemand onzer durfde bijkans van het voorval een woord spreken, zoo liepen ons duizend gedachten door het hoofd. Er werd besloten, dat ik met van den h** naar Kleef zou terugkeeren met de kinderen. Zijne vrouw zou bij mientje achterblijven, en ik nam op mij, terstond na onze terugkomst, eenen Arts te zenden.
Op mijne kamer gekomen, peinsde ik over het zouderlinge geval. Eindelijk meende ik een licht voor mij te zien opgaan.
‘Ik zou het wel kunnen gissen!’ riep de Doctor uit; ‘maar de naam staat mij in den weg.’
Nog denzelfden avond, ging de Predikant voort, meldde mij een briefje van Mevrouw van den h** het verlan-
{==475==} {>>pagina-aanduiding<<}
gen der kranke, mij afzonderlijk te spreken. Zoo spoedig mij doenlijk was, stond ik aan hare legerstede. Met eene flaauwe stem vroeg zij mij andermaal, hoe ik in het bezit der bewuste tabaksdoos gekomen was. Ik nam op mijne beurt de vrijheid, haar te doen opmerken, dat het iets zeer bijzonders moest wezen, wat haar in dat stuk zulk een levendig belang deed stellen. Zoo kort mogelijk verhaalde zij mij hare geschiedenis. Uit dezelve bleek mij, wat ik reeds terstond duister vermoed had, dat dit belangrijke meisje niemand anders was dan - - chrisjer.**
Ik zal u, Vrienden, alleen datgene mededeelen, wat tot aanvulling van het u reeds bekende dienen kan. Zij had inderdaad voor h** eene hartstogtelijke liefde opgevat. Zijne edele geaardheid, zijne tot in den dood getrouwe vriendschap voor haren broeder hadden haar hart voor hem ingenomen; en toen hij naderhand haar steeds met vertrouwelijkheid behandelde, haar duizend kleine diensten bewees, toen was eene reine, maar onuitroeibaar sterke gehechtheid, toen was eene edele liefde den boezem der argelooze maagd binnengeslopen. Zij bekende het, dat zij aan dat gevoel te ruimen teugel gevierd had; dat zij er in den aanvang niet eens aan gedacht had, of het voorwerp harer verkleefdheid wel datgene voor haar gevoelde, wat zij voor hem was. Maar, eer zij regt duidelijk inzag, aan welke denkbeelden haar hart voedsel gegeven had, eer de zedige schoone bekend geworden was met het diep schuilende gevoel van haar hart, had zij reeds bemerkt, dat h** niets meer voor haar was, dan de deelnemende vriend, en dat hare eerste liefde, diep verborgen op den bodem haars harten, hopeloos was. Toen had zij, met jonkvrouwelijke kloekmoedigheid, het besluit opgevat, de genegenheid, die haar geheele aanzijn doortintelde, te smoren; niemand, zelfs den aangebeden vriend niet, het minste te laten bemerken. Zij had gestreden, maar was voor het geweld van aandoening bezweken, toen h** was komen afscheid nemen. Van alles, wat sedert gebeurd was, had zij slechts eene flaauwe herinnering overgehouden. Na den dood harer ouders en de terugkeering harer verstandsvermogens beangstigde haar de vrees van den afgodisch beminden jongeling nogmaals te zullen zien, en niet in staat te zullen zijn, dien schok te wederstaan, zonder zich te verraden. Dit denkbeeld deed haar - wie toch geene betrekking meer aan hare vaderstad bond - het voornemen opvatten, die te

{==476==} {>>pagina-aanduiding<<}
verlaten. Doch hoe zou zij zulks aan iemand openbaren, zonder - en dit tot geenen prijs ter wereld - de oorzaak te zeggen? Langzamerhand ontkiemde het plan, om in stilte af te reizen. In de hooge opgewondenheid van haren geest maakte zij heimelijk de noodige schikkingen. Als zich één enkel gevoel van 's menschen geheelen geest meester maakt, vermag hij het ongeloofelijke. Dat was het geval met chrisje. De Rijnschipper, met wien zij onverwacht vertrok, was, uit hoofde van vroegeren handel in steen en tras, met haren vader zeer goed bekend geweest, en het had haren vindingrijken geest niet aan middelen ontbroken, om bij hem zulk een vreemd vertrek te vergoelijken. Zoo dacht zij, eenmaal de overwinning behaald hebbende, zich en het diepste gevoel van haar gebroken hart voor altijd te hebben onttrokken aan den blik van hem, dien zij voor eeuwig in haar hart droeg.
Het overige van hare geschiedenis is u bekend. Zij had op den eersten blik de tabaksdoos herkend, die zij zoo dikwijls in de handen des beminden gezien had. Op dat gezigt was de gansche kracht harer hopelooze liefde ontwaakt, en het haar onmogelijk geweest, zich in te houden.
Ik, op mijne beurt, verhaalde haar het een en ander tot opheldering van mijn bezit der doos. Doch ik achtte het onraadzaam, aan het lieve meisje den beker der vreugde op eenmaal vol te schenken. Zij herstelde spoedig, en van tijd tot tijd bereidde ik haar voor op het aanschouwen van den man, wiens beeld zij zoo lang in het hart gedragen had. Nog denzelfden dag schreef ik hem in algemeene uitdrukkingen, hem dringende, om naar Kleef te komen. Hij voldeed aan mijn verzoek, en werd ook als bij droppelen voorbereid op de vreugde des wederziens.
Spaart mij, mijne goede Vrienden, het verhaal van hetgeen volgde. Ik voerde hem in hare armen, en - om eene uitdrukking eens gewijden Schrijvers te bezigen - zij viel hem aan zijnen hals, en weende lang aan zijnen hals!
De hoogste menschelijke vreugde heeft, even als de smart, iets heiligs. Onze oogen ontwijdden het einde van dit tooneel niet. Wij bragten nog eenige dagen te Kleef door; maar, het zij de herinnering van vorig lijden niet geheel door de tegenwoordige vreugde was uitgewischt, het zij de ontsteltenis des wederziens beider hart te diep getroffen had, beide spraken weinig, en schenen eerder versuft dan verrukt. Ook dit

{==477==} {>>pagina-aanduiding<<}
echter trok bij; en het duurde niet zeer lang, of ik ontmoette den braven Crefelder met zijne beminnelijke echtgenoote andermaal ten huize des feestes. Met een diepbewogen hart zegende ik plegtig het huwelijk in van willem h** en christina wilhelmina r.** Maar, was het niet eene zonderlinge gril van de beminnelijke bruid, dat op hare bruiloft rooken kon wie wilde, maar volstrekt uit iets anders zijne pijp moest stoppen, dan uit mijne tabaksdoos?
Wij willen, - voegde de goedhartige Leeraar er nog bij - nu mijne geschiedenis uit is, onze Goudsche geweren zamen eens uit deze doos laden. De gebeurtenis, die ik u mededeelde, is nu juist wel zoo ontzaggelijk buitengewoon niet; maar, gezwegen van de hoogere Hand, die er in zigtbaar is, levert zij, mijns bedunkens, een leerzaam en waarschuwend voorbeeld op voor jongelieden, om nooit met harten te spelen. - En daarmede nu basta!

De Predikant heeft eene ellendige vertelling gedaan, waneer de Lezer naar het einde heeft verlangd, ten einde iets meer van het voorgenomen gesprek met den Schoolmeester te weten. Doch, daar belofte schuld maakt, (omgekeerd is het ook wel eens waar) moeten wij de mededeeling daarvan geen oogenblik langer verzuimen.
Het Leesgezelschap, te K* vóór korten tijd opgerigt, had, op voorstel van den Do., alle de werken, uitgegeven door den vaderlandschen Schrijver christemeijer, aangenomen. Onder de reeds rondgezondene boeken behoorden 's mans kleine Vertellingen. Niet zoodra hadden de vrienden het verhaal: het onschuldig bedrog, of de dubbel bedrogene, gelezen, of zij hadden de hoofden bijeengestoken. Zij meenden namelijk te bemerken, dat de Schoolmeester hun eene vertelling had opgedischt, daarmede te zeer overeenkomende, om aan eene toevallige gelijkheid te kunnen denken. De vrienden meenden dus aan eene opzettelijke, zoo niet letterdan toch vertellingsdieverij te moeten gelooven, en konden het den man niet vergeven, dat hij hen zoo bitter had bij den neus gehad. Die zaak moest nu uit de wereld.
Wat had de Schoolmeester te zeggen? Verontschuldigde hij zich, zoo goed hij kon, dat is te zeggen met uitvlugten? Erkende hij, van de grap wel de lezer, maar niet het voor-
{==478==} {>>pagina-aanduiding<<}
werp geweest te zijn? Trachtte hij de zaak goed te maken met het voorbeeld van vele vertellers, die altijd ondervonden hebben, of tegenwoordig geweest zijn bij hetgeen zij van anderen gehoord hebben, en dien ten gevolge verhalen?
Hij deed, wat geen zijner vrienden verwacht had; hij hield vol, dat hij de man geweest was. Alleen ten aanzien der namen en plaatsen had hij zich eenige vrijheid veroorloofd. ‘Die Mijnheer christemeijer,’ voegde hij er eenigzins wrevelig bij, ‘moet vast van elders het bedrog, in vroeger jaren aan mij gepleegd, vernomen hebben. Gelukkig, dat hij mij niet met naam en toenaam geprostitueerd heeft.’
‘Christemeijer, een goed vriend van mij,’ hernam de Predikant, ‘heeft mij dezer dagen geschreven, dat hij de grap in zooverre niet kwalijk neemt, maar toch meende, dat hij als verteller van de zaak in openbaren druk aanspraak op prioriteit mogt maken. En laat het nu daarbij blijven. Heb ik niet reeds jaren lang aangedrongen op de oprigting van een Leesgezelschap? Als wij dat eerder gedaan hadden, zouden ook de schriften van dien onderhoudenden verteller vast eerder in ons midden gelezen zijn, en dan zou onze Schoolmeester vast iets anders verteld hebben. Aan de voorstelling der geschiedenis zelve ontbreekt nog maar één vorm. Zij moest nog eens in den vorm van een nastukje of zoo iets ten tooneele komen.’
‘Bij mijn leven niet, al moest ik het voor een' zak guldens afkoopen!’ riep de Onderwijzer uit.
En daarbij bleef het.

Geen lezer onzer vier verhaaltjes zal wel onnoozel genoeg zijn, om het Avondbezoek voor iets anders, dan inkleeding, te houden. Het eerste, den Schoolonderwijzer in den mond gelegd, leverde de Schrijver naar een mondeling verhaal. Dat van christemeijer was hem geheel onbekend. Hij trachtte voorvallen, goeddeels op waarheid gegrond, op eene eenvoudige wijze, vrij van Engelsche langdradigheid en Franschen wind, in eenen levendigen vorm te kleeden. Onze taal is rijk genoeg, om ook in den stijl van kleine novellen genoegzame afwisseling te brengen; en, welke ook overigens de waarde of onwaarde dezer stukjes zij, hij hoopt, dat voor mensch- en zedekunde sommige wenken niet geheel zullen verloren zijn.





{==479==} {>>pagina-aanduiding<<}

Spontini's gevoelen over de tegenwoordige tooneelmuzijk.

Ondanks mijnen regtmatigen weêrzin, blijft gij aanhouden, beste vriend, en vordert volstrekt, dat ik u eenmaal mijne (misschien dan verkeerde of partijdige) meening omtrent den tegenwoordigen staat der Tooneelmuzijk zal zeggen. Nu dan, eindelijk wil ik het eens doen, doch alleen om u genoegen te geven, en met weinige woorden, die ik nederschrijf midden in de liefelijkste eenzaamheid, onder de romantische sparreboomen der zoete treurigheid wekkende landstreek van Marienbad; terwijl ik, van den top van Amalienshöhe, het oog laat weiden over het bekoorlijke tafereel dier heerlijke vallei, met hare bevallige, zoo schilderachtig gegroepeerde woningen, en mijne ooren (het is zes ure 's avonds) gestreeld worden door het tot mij overzwevende verrukkende geluid der zoetste en harmonieusste melodiën van mozart, haydn, beethoven, gluck, cherubini, mehul, weber, spohr en anderen, welke een klein aantal dier schaars bekende en nederige kunstenaars van den Boheemschen stam, zoo veel beter dan andere volken voor de muzijk bewerktuigd, (toonkunstenaars gedurende de drie zomermaanden, handwerkslieden en arbeiders in hunne dorpen en velden gedurende den overigen tijd des jaars) op de wandelplaats uitvoeren met eene als bij instinct hun eigene juistheid van spel, met eene kieschheid in de nuances, met een gevoel kortom, dat, behalve mijne verbazing, de liefelijkste gewaarwordingen bij mij wekt!... Ja, vriendlief, dit is de echte kunst in de natuur en de volkomen reine natuur in de kunst, welke voormaals de ware, voortreffelijke meesters in Italië en in Duitschland, gedurende eenige eeuwen, waarin de kunst gedurig vooruitging, hebben voortgebragt. Maar, helaas! die eeuwen, weinig in getal, zijn voorbij. Weldra bragt de vernielende geesel der staatsomwentelingen, door de onstuimige opbruising van 's menschen geest, welke alle grenzen doorbrak, als
noodwendig gevolg, ook omwentelingen te weeg in de muzijk, die Goddelijke kunst, de meest vrije van alle, die ons vermeestert en wegsleept, maar ons thans plotseling aangrijpt en met zich rukt in den dwarlkring der geweldige hartstogten, welke zij opwekt, en der stuiptrekkende aandoeningen, tot overdrijving, buitensporigheid, geestverwarring en razernij opgejaagd! Ziedaar, waarde

{==480==} {>>pagina-aanduiding<<}
vriend, in weinige regels mijn geheele antwoord; het is mijne definitie der Tooneelmuzijk van den dag, waartoe, zoo ik het wilde ontwikkelen en uiteenzetten, geen twintig dikke boekdeelen genoeg zouden zijn; en, welk nut ook zou dit hebben?

spontini.
Marienbad, den 12den Augustus 1836.

Zonderlinge eetzaal.

Toen george IV van Engeland eens den wensch te kennen gegeven had, om de groote brouwerij van barclay en perkins te bezigtigen, verzochten derzelver eigenaars om de gunst, Z.M. op een ontbijt te mogen onthalen. Dit maal werd in een vrij ruim, feestelijk opgesierd vertrek aangeregt. Toen nu de Monarch verlangde de brouwerij te zien, en bijzonder naar de groote vaten vroeg, van welke hij zoo menigmaal gehoord had, stond de Heer perkins op, en verklaarde, dat Z.M. juist nu in den buik van een dier vaten aan tafel zat. De brouwerij is, als een op zichzelf staand stadje van 79 hechte gebouwen, in Southwark, ten zuiden van den Theems, achter de fraaije Lady-chapel, gelegen. Zij heeft 150 paarden in dienst, van grootte bijna aan olifanten gelijk, en elk van wier hoefijzers vier ponden weegt. Twee groote stoomwerktuigen drijven de geheele machinerie, en men ziet er 130 vaten, van welke elk honderdduizend emmers vocht bevatten kan.

Zeemanswellevendheid.

Toen de Hertog van York, broeder van george III, naar zee werd gezonden, rustte Kapitein howe zijnen jongen kweekeling, naar Portsmouthschen trant, prachtig uit. De tegenwoordig zijnde Kapiteins vergezelden hem, in hunne booten, naar boord, waar zij gezamenlijk den jongen Zeekadet werden voorgesteld. Een matroos, die op het dek stond, zeide tot eenen kameraad: ‘Mij dunkt de jonge Heer is niet zeer beleefd; zie, hij houdt den hoed op het hoofd voor al deze Kapiteins!’ - ‘Onnoozele!’ antwoordde de ander: ‘Waar zou hij wellevendheid opgedaan hebben? Hij is nog nooit op zee geweest.’





{==481==} {>>pagina-aanduiding<<}

De dichter.


Daar staat hij voor ons, als een Godentelg; 
Neen, hooger! geen gewrocht der fabeleeuw; 
Geen Zanger, die Olympus kruin bestijgt, 
Waar Phebus zich den fieren schedel kroont 
Met lauwren, in Dodona's woud geplukt; - 
Daar staat hij, als een wezen, door God zelf 
Begiftigd met de gaaf der Poëzij; 
Die schoone kunst, die, in de taal van 't hart, 
Tot zielen spreekt, en, in de taal der ziel, 
Tot harten zich een' open' toegang baant; - 
Daar staat hij - van zijn elpen speeltuig klinkt 
Een hemeltoon, vol kracht en harmonij, 
Die harten roert en ziel en zin zal treffen, 
En 't logge stof ten hemel weet te heffen. 
 
Het onverstand miskent, versmaadt de taal 
Der Dichtkunst; noemt haar logen en bedrog. 
Het schiep zichzelf een beeld der Waarheid, en 
Weegt woord en zaak, als met een goudschaal, af, 
Ja vonnist! - Hoe! wat smaalt gij? Hebt gij 't licht, 
Den vollen dag van hooger spheer aanschouwd? 
Kent gij de Waarheid? gij, die 't arme hart 
Gekluisterd hebt aan 't geen de zinnen boeit! 
Ontruk u aan dien schijn! Staar naar den hoogen! 
En, zoo gij 't kunt, gevoel uw onvermogen! 
 
Ken vrij, wat eenmaal was en nog bestaat! 
De Dichter ziet, wat is en wezen zal; 
Een grensloos rijk - 't gebied der mooglijkheid - 
Ligt voor zijn' blik, den blik eens aadlaars, bloot; 
Voor u is dat gebied met nacht omhuld; 
Voor hem is alles morgenstond en licht. 
Hij denkt, wat eens de Hemel, vóór hem, dacht; 
Gevoelt, wat Engel en Aartsengel voelt; 
Hij kent en spreekt haar taal; - maar, als zijn zang 
Uw oor niet streelt, wijt dit den Zanger niet! 
Hij zingt, wat hem daarboven is geleerd. 
Niet trotsch is hij op zulk een voorregt; neen, 
Hij huldigt, in die gave, een gift van God, 

{==482==} {>>pagina-aanduiding<<}

En stamelt Hem zijn' dank voor dat geschenk, 
En wijdt zich aan de dienst van 't goede en schoon', 
Aan menschenheil, aan God en Vaderland, 
Aan alwat zacht en rein en lieflijk klinkt; 
Alwat, op de aard', het rijk der Deugd kan stichten 
Bezielt zijn luit en leeft in zijn gedichten. 
 
En toch bewoont hij de aarde; hij blijft mensch, 
Als zinlijk wezen naauw aan 't stof verwant; 
Verdriet en smart verlammen vaak zijn vlugt, 
En magtloos zinkt hij naast de groeve neêr, 
Waarin hem gade of dierbaar kroost ontzonk; 
De hand des Doods kan hem in ketens slaan, 
En hij, die boven starren 't hoofd verhief, 
Treurt in de schaâuw van dorrend kerkhofloof, 
En zet zich naast een altoos zwijgend graf; 
Hij voelt, hoe zwaar de marmren lijksteen weegt 
Op 't arme hart; een traan besproeit zijn wangen. - 
O! vraag hem thans om klanken noch gezangen!... 
Ja, vraag ze hem! - Hij hoort u, staart u aan, 
Of ziet op 't graf, waarin zijn vreugd verdween, 
Toen de aardkluit op de holle doodkist klonk, 
En hem, van rouw en droefheid, 't harte brak. 
Nog spreekt hij niet: hij peinst, gevoelt en zwijgt; 
Een zucht, een traan getuigen, wat hij lijdt. 
Maar zie! daar wijkt de bleekheid van 't gelaat; 
Hij weent niet meer; zijn boezem zwoegt en zwelt, 
En plotsling, als door hooger geest bezield, 
Vat hij de harp, die aan een' treurwilg hing, 
En stemt een lied. Dof suist, in 't eerst, zijn toon; 
Maar straks vervangt een zoete harmonij 
Dat droef akkoord; zijn treurzang schokt de ziel, 
En eindigt in den toon der zegepraal. 
Zijn geest verhief zich, door geloof en hopen; 
De smart verdween - hij zag den Hemel open! 
 
Gelukkig hij, die, waar hem 't all'verlaat, 
Een wereld, met haar schijngoed, hem ontzinkt, 
Op de oorden staart, waar zorgen, angst en druk, 
Waar dood en graf voor altijd balling zijn! 
Gelukkig, die, treft hem de pijl der smart, 
Zich troosten kan met wat Gods Englen troost, 

{==483==} {>>pagina-aanduiding<<}

Wanneer hun oog het leed der aarde aanschouwt: 
‘'t Bewustzijn, dat, uit zaad, met smart gezaaid, 
Een vruchtbre kiem van vreugde ontspruiten zal.’ 
Gelukkig, die, gelijk de Dichter, voelt, 
Dat, in den dood, de zielen niet vergaan; 
Die, zonder schrik, de donkre groeve aanschouwt, 
Omdat een hooger baan zijn oog bekoort; 
Omdat hij zich een telg der Godheid voelt, 
En hier reeds smaakt, wat dáár de Hemellingen 
Verrukt en streelt, als zij Gods liefde zingen. 
 
Gewis, de Dichter, die door hooger geest 
Bezield wordt, beurt zich tot der heemlen trans; 
Gelijk weleer Jezaias, Jesse's telg, 
Of Cyrus' vriend. Bij 't klinken van zijn snaar, 
Ziet hij een hooger wereld, dan de stip, 
Waarop hij leeft, geniet, of lijdt en sterft. 
O, vraag hem nooit naar 't hoe! - de taal der aard'. 
Hoe rijk, heeft voor dat hoe geen enkel woord. 
De Dichter voelt zichzelv' een dienaar Gods, 
Een priester in den tempel der Natuur, 
Een leeraar in het rijk van Liefde en Deugd, 
Verbonden aan de dienst van 't goede en schoon', 
Een echte telg en lievling van de kunst, 
Die 't heilig koor, waarin zij zetelt, siert: 
Ziedaar zijn taak, zijn namen, rang en roem! 
Als Milton, daalt hij neêr in 's afgronds nacht, 
Of zweest, met Klopstock, door der Englen rij; 
Dan weêr zingt hij, in Nieuwland's geest en toon, 
Orion's pracht; maar, als hij hooger stijgt, 
Met Vondel 't heilig! heilig! heilig! hoort, 
Dan voelen wij 't: dát is geen lied van de aard'! 
Dan voelen wij, maar spreken 't nimmer uit: 
Wie kan den glans der zinkende avondstralen, 
Of 't gloeijend goud van 't rijzend zonlicht malen? 
 
Waartoe die gaaf, den stervling toebedeeld? - 
Wie waagt hier 't antwoord, waar het doel van 't zijn 
Zich in den nacht der toekomst, voor ons oog, 
Dat kortziend oog! in nevelwolken hult? 
Die gaaf, die kracht, dat voorregt zij een blijk, 
Dat hooger rang eenmaal ons deel zal zijn, 

{==484==} {>>pagina-aanduiding<<}

Als 't brekend oog deze aard' voor 't laatst aanschouwt, 
En dat, reeds hier, de kiem ontwikkeld wordt 
Van 't zaad, dat eens in beter wereld rijpt! 
Maar, vraag niet verder! - dring niet in 't geheim, 
Slechts Hem bekend, wiens hand de geesten weegt! 
Aanbid Hem, die, in alwat Hij verleent, 
Al zien wij 't niet, volmaakte giften schenkt; 
Die, wat bestaat en zijn zal, heeft gedacht, 
En voor wiens oog geen nacht een sluijer spreidt; 
Die elken tred des Tijds heeft afgemeten, 
En eeuwig blijft, in 't grensloos licht gezeten! 
 
Verdwijn' voor ons de aloude fabeleeuw! 
Verdorr' de lauwer om Apollo's kruin! 
De Dichter boogt op hooger rang en roem, 
Als hij 't akkoord der zilvren snaren stemt. 
Daar klinkt zijn toon! - Hoort, volken! hoort zijn lied! 
Biedt hem geen goud! - hij is zichzelv' genoeg; 
Geen lauwertwijg, wier schoonheid ras verwelkt! 
Een rijker kroon biedt hem de toekomst aan; 
Maar hoort zijn' zang, bij 't ruischen van zijn snaar, 
En vormt uw hart voor Godsdienst, Liefde en Deugd! 
Dát is zijn loon, zijn roem, zijn zaligheid, 
Zijn hemel hier op aarde, zijn heelal! 
Dát zij zijn vreugd! en, hoe hier 't lot hem griefde, 
Zijn laatst gezang aâmt nog den toon der Liefde. 
 
w.h. warnsinck, bz. 


De nijd.


Denijd vervolgt, als schaduwbeeld, u in der glorie zonneschijn; 
Hoe hooger deze zon u rijst, te kleiner zal de schaduw zijn. 


De kleur van den nacht.


De nacht hult zich in zwart gewaad: wat huist toch wel daar binnen? 
Den eenen schijnt het priesterdoek, den and'ren duivelslinnen! 







{==485==} {>>pagina-aanduiding<<}

Mengelwerk.

Verhandeling, over het leven in de ideale wereld.

Er is wel niets, waarover de wijze van beschouwing meer uiteenloopt, dan het menschelijke leven. Terwijl de een het zich als een Paradijs van genot, als een zalig Eden voorstelt, waar hem niets dan vreugde verbeidt, spreekt de ander van de rampwoestijn dezer aarde; en waar de ligtzinnige niets dan rozen waant te zien, waarop men wandelt, en alle smart voor het werk van zwartgallige ontevredenheid houdt, klaagt de zwaarmoedige over niets dan dorens, die den voet kwetsen en het voortgaan belemmeren, of noemt alle aardsch geluk schijn, en schrijft alleen aan de rampen des levens eene treurige wezenlijkheid toe. De tijd, dien de een hier zorgeloos voortdartelt, heet bij den anderen een' tijd van zwaren strijd; en de dood, die beiden uit dit leven wegneemt, is voor dezen een bevrijder, voor genen integendeel een lastige verstoorder van zijn genot. Kan eene oppervlakkige beschouwing het ons leeren, M.H., dat inderdaad dit verschil van beschouwingswijze zich overal openbaart, niet onbelangrijk is dan voorzeker de vraag, ‘aan welke zijde de waarheid te vinden is.’ Naar het ons voorkomt, ‘aan geene van beiden.’ Gelijk gewoonlijk, zoo wordt ook hier door overdrijving aan beide kanten alles bedorven. Indien wij echter partij moesten kiezen, wij zouden niet aarzelen het gevoelen der laatstgenoemden, behoorlijk verzacht en gewijzigd, tot het onze te maken. Het komt ons toch voor, dat zij, die gewoon zijn dit leven bijna als een onophoudelijk feest te beschouwen, weinig gevoel, veel zinnelijkheid verraden. Het leven is eene hoogst ernstige zaak. Genot is

{==486==} {>>pagina-aanduiding<<}
deszelfs hoofddoel niet. En wie vindt het er ook zuiver en onvermengd? Hierin althans zullen wij het wel te zamen eens zijn, dat er veel op aarde is, hetwelk anders kon en anders moest wezen, hetwelk ieder weldenkende zich anders wenscht, en hetwelk, daar het nu eenmaal niet anders zijn kan, juist daardoor dit ondermaansche kenschetst als een staat van onvolkomenheid.
De oorzaken, dat er hier beneden zooveel gebrekkigs en onvolkomens is, zijn niet ver te zoeken. Zij liggen grootendeels in onszelven, in de menschen, onder en met welke wij leven, in de geheele inrigting en zamenhang der aardsche maatschappij; met één woord, zij zijn niet te tellen. Maar, welke zij ook zijn mogen, het verschijnsel, hetwelk zij voortbrengen, is voor ieder' onpartijdigen beschouwer onmiskenbaar; het heet onvolmaaktheid. Onze wenschen worden niet dan gebrekkig vervuld; de menschen voldoen slechts ten halve aan onze verwachting; de omstandigheden belemmeren ons in onze pogingen; onze goede bedoelingen worden gedwarsboomd; in één woord, (wij zeggen het, zonder ondankbaar het goede te willen voorbijzien, dat de aarde werkelijk oplevert) teleurstelling is de algemeene klagt van ieder' aardbewoner. Inderdaad, wanneer wij niet willens blind zijn, kunnen wij dit een en ander niet ontkennen. Wij willen dit ook niet. Niet om er onder te morren, maar om er de wijsheid van God in op te merken, dat Hij ons door een' staat van onvolmaaktheid voorbereiden en vormen wil tot een volkomen geluk, en tevens omdat wij daardoor gelegenheid verkrijgen ter verklaring van een verschijnsel, hetwelk onze opmerkzaamheid niet onwaardig is, en dat, ofschoon verschillend gewijzigd, ons bij de meeste menschen in het oog valt. Ik bedoel dit hun bestaan, (of gebrek, hoe wilt gij?) dat zij, te midden van een' onvolkomenen stand van zaken, vaak geheel leven in eene denkbeeldige wereld. Wat wij hierdoor verstaan, zal wel niemand uwer, M.H., onbekend zijn; maar, ‘of het goed of af te keuren zij; of er grond besta, om te verwachten, dat de uitzigten, ons hier

{==487==} {>>pagina-aanduiding<<}
geopend, bevredigd zullen worden; op welk eene wijze wij dit gedrag te beschouwen, waarvoor wij ons hier te wachten, en wat wij er bij in acht te nemen hebben’: dit zijn vragen, welke u misschien niet geheel onbelangrijk voorkomen, en welke, ofschoon derzelver volledige beantwoording mijne krachten verre te boven gaat, echter door mij bestemd zijn, om thans wat nader te worden ontwikkeld, daar ik tot u spreken ga over het leven in de denkbeeldige of ideale wereld. In de hoop, dat gij mij de aandacht en toegevendheid, welke ik meermalen ondervond, ook thans niet zult onthouden, ga ik dan terstond tot de ontwikkeling van mijn onderwerp over:

I.Eerst zal ik u trachten voor te stellen, wat het zegt, te leven in de ideale wereld.

II.Ten tweede willen wij nagaan, hoe wij zulk eene handelwijze te beschouwen en te beoordeelen hebben.

III.Om met eene en andere gevolgtrekking, hieruit van zelve voortvloeijende, te besluiten.


I. Om de vraag te beantwoorden, die wij ons in de eerste plaats ter taak hebben voorgesteld, zal het noodig zijn, onderscheidenlijk te letten op den aard, de bronnen en de eigenschappen van een leven in de ideale of denkbeeldige wereld. Over elk dezer bijzonderheden moge een kort woord volstaan.
1. Onder de moeijelijkste vraagstukken der theoretische wijsbegeerte behoort voorzeker de leer der Idéën. Het is met mijn tegenwoordig oogmerk niet overeenkomstig, breedvoerig hierover te spreken. Het verschil dus van de voorstelling dezer leer bij hare voorname voorstanders, plato, descartes en kant, kan hier niet in aanmerking komen. Verkeerd schijnt wel de eerste gedaan te hebben, toen hij de idéën voorstelde als iets buiten den mensch: naar ons oordeel althans zijn de idéën, b.v. van het schoone, het heilige, het Goddelijke, als iets in den mensch te beschouwen, en, zoo al niet hem dadelijk ingeschapen of aangeboren, althans zijner natu-
{==488==} {>>pagina-aanduiding<<}
re eigen. Deze idéën zijn afgetrokkene voorstellingen der vormen van bovenzinnelijke dingen. Deze voorstellingen, op het een of ander voorwerp, onder de zinnen vallende, toepasselijk gemaakt, en daaraan de volmaaktheid in onze gedachten toegeschreven wordende, noemen wij dezelve idealen. Idéën zijn dus denkbeelden of algemeene begrippen, welke onze geest gebruikt om te redeneren en te denken; idealen zijn voorstellingen, voorbeelden, welke wij ons voor den geest roepen, op deze begrippen gegrond; voorbeelden van het volmaakte: zoo b.v. heeft de schilder een ideaal, eene voorstelling van volmaakte schoonheid in de ziel, welke zijn penseel uitdrukt, en aan welke hij gedurig zoekt nader te komen; zoo kan men eene voorstelling, een ideaal hebben van huiselijk geluk, van een' welingerigten staat, van eene volmaakte wereld, van eene wezenlijk groote ziel, en wat niet al. Wanneer wij nu deze voorstelling aan zekere vormen verbinden, ontleend uit het dagelijksche leven, en uit de wereld, waarin wij ons
bevinden, of den kring, waarin wij ons bewegen, en den laatsten de kleur en tint onzer denkbeelden, niet die der wezenlijkheid geven, dan vormen wij ons alzoo eene ideale wereld. De uitdrukking ideale, denkbeeldige wereld staat dus tegenover die van werkelijke wereld. De laatste vertoont ons het leven, zoo als het in waarheid is; de eerste schept ons eene wereld, geheel ons eigen werk, en van de wezenlijkheid in meerdere of mindere mate, soms zeer verre afwijkende. En wanneer wij nu spreken van in zulk eene denkbeeldige wereld te leven, dan verstaan wij er door, dat hij, van wien wij dit zeggen, zich in die denkbeeldige wereld, welke de vrucht is van zijn eigen brein, en dus slechts voor hem hare waarde heeft, geheel en al beweegt; met zijne gedachten, wenschen en gewaarwordingen zich daarin ten eenemale verplaatst; zich daardoor hoe langer zoo meer van het werkelijke leven verwijdert; zijne plannen, uitzigten en wenschen bouwt, niet op de beschouwing van het leven zoo als het wezenlijk is, maar zoo als hij het zich voor-
{==489==} {>>pagina-aanduiding<<}
stelt; in één woord, dat hij leeft, in den vollen nadruk des woords, in eene wereld, welke tegenover de werkelijke staat, welke slechts voor hem bestaat. Het spreekt van zelf, dat dit verschijnsel niet bij allen uit dezelfde bron voortvloeit: misschien zijn de oorzaken er van zoo menigvuldig als er menschen zijn. Dit maakt het onderzoek naar
2. De bronnen, waaruit het leven in de ideale wereld voortvloeit, niet gemakkelijker. Bij bedaard onderzoek echter komt het mij voor, dat alles zich hier gevoegelijk tot ééne hoofdbron, hoewel hier en daar verschillend gewijzigd, laat terugbrengen: ik bedoel gevoel der onvolkomenheid van het aardsche. Ik gebruik dit woord hier in een' goeden zin, ofschoon dit gevoel kan voortvloeijen en uit eene doorgaande ontevredene gemoedsstemming, en uit teleurstelling en krenking des gevoels, en uit eene opgewekte zucht naar een' volmaakter' toestand. Zietdaar zoo vele aanleidingen tot een leven in de ideale wereld.
a. Ik sprak van ontevredenheid en gemoedsstemming als eene eerste aanleiding. Er zijn menschen, die geene uiterlijke reden hebben om over hun lot of over hunnen toestand te klagen. Behalve de kleine tegenspoeden, die het dagelijksche leven onvermijdelijk oplevert, gaat het hun wél; maar reeds deze kleine tegenspoeden zijn genoegzaam om hen te ontstemmen en een gevoel van bitterheid in hunne ziel op te wekken. Zij krijgen nu eenen afkeer van het leven, zoo als het zich inderdaad aan hun oog vertoont; zij wenschen, dat hun toestand beter ware; zij stellen het zich voor, hoe het hun zou te moede zijn, wanneer die wezenlijk beter was: en zietdaar reeds de eerste schrede gedaan tot een leven in de ideale wereld. Die voorstelling prent zich gedurig al vaster en vaster in hunne ziel: zij vormen zich idealen, die hen vertroosten over de onvolledigheid van het tegenwoordige.
b. Maar er is eene andere en edeler, althans natuurlijker en eerbiedwaardiger aanleiding hiertoe. Er zijn menschen, die de wereld intraden met lust en kracht en moed

{==490==} {>>pagina-aanduiding<<}
om te leven. Maar die wereld beantwoordt niet aan hunne verwachting. Hunne welmeenendste en heilzaamste bedoelingen worden miskend, misduid, tegengewerkt of vergeten. De menschen, waarop zij gerekend hadden, stellen hen te leur. Zij worden een speelbal van bedrog, trouweloosheid of verraad. Hunne dierbaarste wenschen blijven onvervuld. Zij lijden schipbreuk op de trouwelooze zee der wereld, en redden uit die schipbreuk niets dan een verscheurd hart. Nu is hun moed verlamd, hun levenslust verdoofd, hunne zedelijke veerkracht bezweken. De wereld heeft voor hen niets meer. Zij kunnen niets meer voor de wereld wezen. Wat is natuurlijker, dan dat zij van die wereld buiten zich tot de wereld in zich terugkeeren; in hunnen geest zich het ideaal van geluk vertegenwoordigen, hetwelk de werkelijkheid hen toch niet aanbiedt, en alzoo gedurig zich meer overgeven aan het gemoedsbestaan, waarvan wij spreken?
c. Nog kan het leven in de ideale wereld dáár ontstaan, waar het gevoel van onvoldaanheid met den tegenwoordigen stand van zaken de zucht naar iets beters en volmaakters krachtig in ons doet ontwaken. Er is een trek naar volmaking in de borst van iederen mensch geplant, die dáár, waar onze redelijke en zedelijke aanleg niet geheel door de zinnelijkheid is overmeesterd, krachtig in ons binnenste spreekt. Maar hoe weinig voldoening vindt deze trek in de werkelijke wereld! Alles, wat zij schenkt, is onvolmaakt; en kwam zij voor het minst, voor ons oog, der volmaking altijd slechts nader! Maar neen, ook dát zelfs niet; gedurig minder zien wij hier aan onze wenschen voldaan; gedurig minder laat zich deze zucht vereenigen met hetgeen wij rondom ons opmerken. Wat is natuurlijker, M.H., dan dat men zich nu eene ideale wereld van volkomenheid schept? Zocht men die dáár, waar zij te vinden is, in een beter leven, en vertroostte men zich met die hoop te midden van 's levens lasten en rampen, men zou wél doen: maar men wil die volmaaktheid nog aan deze zijde des grafs; men vindt ze niet rondom zich; zoo schept

{==491==} {>>pagina-aanduiding<<}
men zich dan eene volkomene wereld, trekt zich, mag ik zoo spreken, in dit gewrocht zijner verbeelding terug, en, is hier dan ook alles onvolmaakt, men vormt zich een ideaal van levensgeluk, om daarnaar te streven en daarin geheel te leven.
3. Niet onbelangrijk zal het dan ook zijn, het oog te vestigen op eene en andere eigenschap, die het leven in de ideale wereld bijzonder kenschetst.
a. Allereerst komt hier in aanmerking de vraag, tot welk vermogen onzer ziel deze handelwijze de naaste betrekking heeft; en dan valt het ons al dadelijk in het oog, dat het de verbeelding is, die hier een overwigt uitoefent boven onze andere geestvermogens en in de eerste plaats in het spel komt. De ideale wereld, welke wij vormen, is niet het gewrocht van een koel overleg, van eene bedaarde redenering, welke het zich onpartijdig afvraagt, ‘van welke verwachtingen men met grond de vervulling kan hopen; van welke niet.’ Neen, de ideale wereld is eene, en wel meesttijds onrijpe, vrucht eener ontvlamde verbeeldingskracht. Phantastisch zijn dan ook meestal de kleuren en verwen, waarmede wij deze onze luchtkasteelen versieren, en overspannen de uitzigten, die men zich vormt. Maar, en dit verdient niet minder onze opmerking, idealen zijn niet het werk eener zuivere verbeelding, die op zichzelve staat en werkt. Neen, ook hartstogten komen hier in het spel, die aan de phantasie eene bepaalde rigting geven tot een of ander voorwerp, dat men voor zich bijzonder begeerlijk acht, en daarom met zijne geliefkoosde ideale wereld in het naauwste verband brengt, ja daaraan eene voorname plaats inruimt.
b. Maar van deze opmerking worden wij geleid tot eene andere, namelijk tot die van de menschen en leeftijden, in welke men bijzonder vatbaar is voor het vormen van idealen. Zijn idealen het werk der verbeelding, door hartstogten bestuurd, dan volgt hieruit, dat het leven in eene ideale wereld bijzonder eigen is aan den jeugdigen leeftijd en aan het dichterlijke gevoel.

{==492==} {>>pagina-aanduiding<<}

aa. Gaat het u gelijk mij, M.H., dan hebt gij het reeds eenigen tijd ondervonden, en ondervindt het nog dagelijks, welk eene geneigdheid wij op onze jaren hebben tot een leven in de wereld der idealen. Dat kan ook niet anders. Nog vertoont zich aan ons oog het leven van deszelfs schoonste en lagchendste zijde. De wereld schijnt ons zoo schoon, het geluk zoo gemakkelijk te verkrijgen! Nog zijn alle onze uitzigten gedost in de groene kleur der hoop. Als nog het bloed met snelle vaart door de aderen bruist, als de verbeelding nog zoo sterk spreekt, en de koene geest zich het minst aan de koele berekeningen en den bedriegelijken schijn der werkelijke wereld kan onderwerpen, dan is het niet vreemd, dat men gaat idealiseren. Wie onzer draagt niet een heiligdom in zijn binnenste om, een ideaal van vriendschap, van geluk, van liefde bovenal, dat hij voor geene schatten zou willen ruilen, en dat de koude hand der wijsbegeerte niet met koelen spot kan aanraken, zonder tevens het gansche gebouw van zijn toekomstig aardsch geluk in een' puinhoop te doen verkeeren?
bb. Niet minder is het leven in de ideale wereld bijzonder eigen aan dichters. Wij zouden zelfs verder kunnen gaan, en beweren, dat het van echt dichterlijk gevoel onafscheidelijk is. De dichter wordt overgevoerd in zekere denkbeeldige wereld, vol schoone beelden en vormen, maar zonder wezen. Zelfs het scheppen van beelden, waarmede hij de zaken, die hij bezingt, vergelijkt, geeft hem hiertoe eene gereede aanleiding. In die beelden kan, in een' betrekkelijken zin, waarheid heerschen, en echter kunnen zij uit de idealen-wereld ontleend zijn.
c. Nog valt, als eigenschap van het leven in de ideale wereld, op te merken, dat het bij hem, bij wien het in eene hooge mate plaats heeft, niet iets bloot inwendigs is, maar zich ook naar buiten openbaart. De idealist in het werkelijke leven heeft ik weet niet wat aantrekkelijks. Hij is eenigzins somber, vaak afgetrokken, en heeft iets dweepachtigs; zelden is zijne verbeelding

{==493==} {>>pagina-aanduiding<<}
te huis, en zijne gedachten zwerven meestal geheel af van de dingen, waarmede hij bezig is. Zijn oog schittert nu van een' ongewonen gloed, en staart dan weder verstrooid daarhenen; zijn lach heeft iets weemoedigs, zijn toon iets overdrevens.
d. Eindelijk, in het leven in de ideale wereld zijn ook, even als in alle andere deugden of ondeugden, verschillende trappen of graden te onderscheiden. De meeste menschen vormen zich idealen van eene of andere bijzondere zaak, die zij zich gaarne wenschen. Hiertoe bepaalt het zich bij hen: slechts weinigen zijn er, die zich geheel in eene idealische wereld verplaatsen, d.i. die zich geheel van de werkelijkheid verwijderen, en hunne droomen op alwat hen omringt toepasselijk maken. Maar tot dit laatste komt men niet, dan door overdrijving van het eerste: het wordt dan eindelijk eene soort van zedelijke ziekte, welker genezing hoogst moeijelijk en vaak zeer smartelijk is. Maar ook de eerstgenoemde wijze van handelen kan men, ofschoon in een' engeren zin, een leven noemen in de idealen-wereld. Immers, met het eene hoofdvoorwerp onzer idealen, dat onze gansche ziel inneemt, wordt ligtelijk een ander verbonden; dit geschiedt hoe langer zoo meer, en eindelijk wordt ons geheele leven daarmede in betrekking gebragt.
Zietdaar u het een en ander herinnerd over het leven in de ideale wereld in het algemeen beschouwd. Wilden wij hier wijsgeerig worden, en de geschiedenis van het poëtisch en philosophisch Idealismus beide, van xenophanes af tot schelling toe, voor u ontwikkelen, hoeveel viel hier niet bij te voegen: maar wij bepalen ons alleen tot de idealen, voor zoo ver zij betrekking hebben tot het dagelijksche leven. Ik heb u alzoo den aard, de bronnen en eigenschappen er van eenigzins trachten te leeren kennen. Opzettelijk zweeg ik tot heden toe van deszelfs gevolgen. De beschouwing toch van deze zal voor een groot gedeelte ons oordeel moeten leiden over de waarde van een leven in de idealen-wereld. Ik wensch, dat dit ons oordeel zoo onpartijdig en gematigd

{==494==} {>>pagina-aanduiding<<}
mogelijk uitvalle, en wil daartoe trachten noch het betrekkelijk goede te verkleinen, noch het verkeerde en gevaarlijke er van te bemantelen, opdat wij dan eindelijk bij onszelven gemakkelijk de slotsom kunnen opmaken.

II. Hoe hebben wij het leven in de idealen-wereld, dat wij thans nader leerden kennen, te beschouwen en te beoordeelen? Tot de beantwoording dezer vraag, gij herinnert het u, was het tweede gedeelte mijner voorlezing bestemd.
1. Het sta dan bij onze oordeelvelling vooraan, dat het leven in de ideale wereld hoogst aangenaam en zalig is. Het is zoet, aan zijne verbeelding bot te vieren, de teugels der rede te laten glippen, en onbekommerd rond te zweven in eene bovenzinnelijke wereld. Er zijn oogenblikken voor den mensch, waarin een nieuw leven hem schijnt te bezielen, en alles zich voor zijnen blik in een ander, te voren nog ongekend daglicht vertoont. Het is dán, wanneer de zin voor het hoogere en betere zich met nieuwe kracht in ons verheft, wanneer wij de onvolmaaktheid der tegenwoordige orde van zaken duidelijker dan ooit inzien, en den wensch in ons niet meer kunnen onderdrukken, dat dezelve voor eene andere en betere plaats make. Wij geven ons dan aan die zoete droomen toe, en verliezen hoe langer zoo meer het werkelijke leven uit ons oog. Eene wereld opent zich voor onzen geest, welker beeldtenis voortaan leeft in onze ziel, ons troost bij onze onvoldaanheid met het werkelijke leven, en ons vergoeding schenkt voor den weinigen weêrklank, welken onze zielsstemming vindt onder de menschen, in wier midden wij ons bevinden. Nu schiet onze opgewekte geest vleugelen aan, en verheft zich boven den maalstroom der zinnelijkheid, om geheel in reiner lucht te leven! - Kent gij die gemoedsstemming eenigzins bij ondervinding, M.H., (en wie had dezelve niet meermalen in zijne jeugd?) dan weet gij er ook van te spreken, hoeveel zaligheid zij oplevert. O! het werkelijke leven is zoo koud, zoo koel, geeft zoo wei-
{==495==} {>>pagina-aanduiding<<}
nig voedsel aan het vuur, dat in onzen boezem blaakt. Zinnelijkheid en eigenbelang zitten hier op den troon; koele berekening treft men dáár aan, waar men warme belangstelling hoopte en wenschte te vinden; de menschen verstaan, gevoelen, begrijpen ons zoo zelden. Nu bevangt ons een gevoel van onvoldaanheid, van teleurstelling, waarvan wij ons naauwelijks rekenschap kunnen geven, maar dat echter voor onzen geest een somber floers
over het leven werpt en onze schoonste zielsstemming verbittert. O! waar vinden wij dan troost, dan bij onze inwendige schatten, voor zooverre zij nog onaangerand in onze borst liggen? Tot wie zullen wij terugkeeren, dan tot onszelven, als wij toch buiten ons geene vergoeding vinden kunnen? En wat zaligheid doorstroomt het hart, wanneer eindelijk (dat toch ook het geval kan zijn) het ideaal niet langer ideaal blijft, maar ons in de wezenlijkheid tegentreedt, en dan nog onze stoutste, onze hoogst gespannene verwachting overtreft! Waartoe zouden wij dan schromen, aan deze zucht onzes harten toe te geven, en uit eene wereld van wisselvalligheid en eene wereld van onvermengd geluk en kalmen vrede, uit eenen kring van verwarring en ontstemming in eenen kring van reine harmonie terug te keeren en rond te zweven? Ja, wij vreezen het, en eene smartelijke ervaring heeft het velen geleerd, idealen zijn droomen; droomen, waarop vaak een smartelijk ontwaken volgt: maar is het dan niet beter, zorgeloos voort te slapen, zoo lang mogelijk, tot eindelijk de ijskoude hand der werkelijke wereld ons uit den droom wakker schudt? Ach, het is hier op aarde reeds iets, reeds veel, wanneer men zich gelukkig droomen kan! - Wat zullen wij op deze taal der voorstanders van het idealen-leven antwoorden? Laat ons bekennen, dat zij gelijk hebben! Ja, wij wagen zelfs nog eene schrede verder, en merken
2, tot lof van het ideale leven, op, dat het een bewijs is der hooge voortreffelijkheid van den mensch. Zoo als wij reeds een en andermaal opmerkten, het ideale leven verschilt van de werkelijke wereld niet weinig; wat

{==496==} {>>pagina-aanduiding<<}
zeg ik! hemelsbreed veelal. Wij leven en bewegen ons geheel in het rijk der zinnen: en juist omdat wij zinnelijke, voor elken uitwendigen indruk vatbare wezens zijn, juist daarom zijn er honderde en duizende onzigtbare, maar toch onverbrekelijke banden, die ons aan het gewone leven verbinden. Wat wonder dan, dat eindelijk de zinnelijkheid ons geheel beheerscht, en, gelijk wij dat bij zoo velen zien, ons voor elk meer dan zinnelijk gevoel onvatbaar maakt? Maar neen! de straal der Godheid, die op den mensch nederdaalde, moge verzwakten ingetrokken zijn, vernietigd is hij niet. De hoogere vonk, die in ons binnenste tintelt, is nog niet geheel en al verdoofd. Wij kunnen ons nog verheffen uit het lage slijk, waarin wij ons bevinden. Wij kunnen ons nog hetgeen eeuwig, waar, schoon, onbevlekt en volmaakt is voorstellen, dat onder zekere vormen brengen, en naar de bereiking dier idealen streven. Dat streven moge meestal vruchteloos uitkomen, eerbiedwaardig blijft mij de poging van den zinnelijken mensch, om zich boven het stof dezer aarde te verheffen. Ja, er leeft, er werkt een hooger beginsel in ons: het streven naar idealen is van dat beginsel de vrucht, ook ofschoon hetzelve hier eene verkeerde rigting neemt. Er ligt een diepe zin in plato's voorstelling, dat de mensch in een leven vóór zijn tegenwoordig aanzijn, in eene hoogere wereld, de beelden van het ware, goede en schoone in onbenevelden glans had zien schitteren, en daarvan thans nog hier op aarde, in den kerker des ligchaams, de flaauwe herinnering met zich omdraagt, en, door die herinnering geleid, zijne idealen vormt. Gewis, ware de menschelijke natuur minder voortreffelijk, dan zij is, tot zulk eene poging ware zij, op eene wereld als de onze, geheel buiten staat.
3. Laat mij er ten derde nog bijvoegen, (opdat ik alle regt late wedervaren aan een leven in de idealen-wereld) dat hetzelve een vruchtbaar middel vaak oplevert ter ontwikkeling van 's menschen redelijke en zedelijke vermogens. Waar men zich idealen vormt, daar spant men

{==497==} {>>pagina-aanduiding<<}
zijne krachten in, om die idealen te bereiken, voor zoo ver dezelve althans niet volstrekt onbereikbaar zijn. Ook kunnen onze idealen eene zedelijke strekking hebben. Men kan zich een ideaal van volmaakte en reine deugd vormen. Stelt men nu alle pogingen in het werk, om dit ideaal nader te komen, van hoe weldadigen invloed kan dit zijn! Stelt ons de Christelijke zedekunde zelve niet voor, om naar gelijkheid aan God en den Verlosser te streven, als het ideaal der hoogstmogelijke zedelijke reinheid? - Maar ook zelfs dán, als onze idealen niet dadelijk eene zedelijke strekking hebben, als alleen geluk onze hoogste wensch is, en wij ons daartoe een ideaal van vriendschap of liefde voorstellen, welk een krachtig middel vinden wij dan hierin ter onzer zelfveredeling en volmaking! Gewis, waar men zulk een ideaal in de ziel omdraagt, daar heeft men een onfeilbaar wapen tegen alles, wat onze natuur vernederen, en den adel der menschheid, die zich zulke idealen vormen kan, bevlekken zou; daar kan men geene booze neigingen in het hart laten heerschen, daar de zinnelijkheid geen voedsel geven, daar zichzelven niet verlagen. Willen wij de inwendige kalmte onzer ziel bewaren, ons de vervulling onzer dierbaarste en zoetste wenschen niet voor eeuwig onmogelijk maken, wij zullen onszelven vatbaar trachten te maken, om eenmaal de vervulling van ons ideaal niet geheel en al onwaardig te zijn; en, blijft die vervulling ook achter, toch zal reeds dit ons leven in de idealen-wereld een vruchtbaar middel hebben opgeleverd ter onzer zedelijke vorming en volmaking.
4. Maar, hoe zalig, hoe verheffend, hoe nuttig zelfs alzoo het koesteren van idealen zijn moge, laat ons echter billijk zijn, en van de andere zijde bekennen, dat een eigenlijk gezegd leven in de idealische wereld, wel verre van aanprijzing te verdienen, hoogst gevaarlijk en schadelijk voor ons is. Wanneer ik u dit in eenige proeven zal hebben aangewezen, dan mag ik mijne bescheidene beoordeeling over het gemoedsbestaan, waarvan wij spreken, voor voltooid houden.

{==498==} {>>pagina-aanduiding<<}

a. Het leven in de ideale wereld rust (en zietdaar eene eerste opmerking) op eene verkeerde voorstelling; het mist dus allen verstandelijken grondslag, en is ontbloot van alle wezenlijkheid, daar deze wereld der idealen slechts voor ons bestaat. Rede en gevoel, M.H., zijn twee vermogens van den mensch, die altijd in behoorlijk evenwigt moeten gehouden worden, en waarvan het eene nimmer behoort te werken ten koste van het andere. Elke voorstelling heeft slechts dán waarde, als zij op wezenlijkheid berust en eenen dadelijken, stelligen grondslag heeft. Maar eene voorstelling, die niets anders dan een spel der verbeelding, eene hersenschim van hooge overspanning is, wat beteekent zij? Dezelve is uit de lucht gegrepen en vervliegt met den wind. En gelijk dezelve eenen verstandelijken grondslag mist, zoo heeft zij ook op onze rede en den gang onzer denkbeelden een' verderfelijken invloed. Langzamerhand worden wij toch in onze wijze van beschouwing tot iets geleid, dat hoe langer zoo meer van den gewonen gang van zaken afwijkt. Onze begrippen van wezenlijkheid en schijn verwarren zich hoe langer zoo meer: hoe langer hoe grooter wordt het gevaar, om den laatsten voor de eerste te houden; hoe langer hoe moeijelijker, onszelven vrij te waren van heethoofdige voorstellingen, die den bedaarder aanschouwer een blik van mededoogen op ons zouden kunnen doen slaan.
b. Hier komt bij, dat een leven in de idealen-wereld een' allerverderfelijksten invloed heeft op de rust, kalmte en effenbaarheid onzes gemoeds. Tot waar geluk is eene gelijkmatige zielsgesteldheid onmisbaar noodzakelijk. Maar hoe kan dezelve plaats hebben dáár, waar de verbeelding met allerlei voorstellingen is opgevuld, die het hoofddoel van ons streven uitmaken? Dit ons streven is in een' gedurigen strijd met het werkelijke leven rondom ons. Vandaar eene gejaagdheid, eene ongedurigheid, die den vrede uit onze ziel onherroepelijk verbant. Immers, onze schoone droomen, waaraan wij ons zoo lang mogelijk willen vasthouden, worden gedurig afgebroken door

{==499==} {>>pagina-aanduiding<<}
voorstellingen of bemoeijingen van het dagelijksche leven, waaraan wij ons toch nimmer geheel en al onttrekken kunnen, en die ons, bij eene bedaarde levensbeschouwing, telkens meer moeten doen wanhopen, om onze hooggespannene verwachtingen voor de toekomst immer bevredigd te zien. Zoo zijn wij als 't ware in eene gedurige slingering tusschen het werkelijke en het ideale leven; nu eens eenige hoop koesterende, onze wenschen vervuld te zien, dan weder eensklaps die hoop in rook ziende verdwijnen. Alzoo wordt de grondslag gelegd van een' eeuwigdurenden strijd in ons binnenste, en van eene bittere en wrevelige stemming des gemoeds, waarvan de gevolgen niet anders dan noodlottig zijn kunnen voor onzen innerlijken vrede.
c. Niet minder zeker is het, dat zulk eene handelwijze allernoodlottigst werken moet op onze geschiktheid voor de werkelijke wereld en het dagelijksche leven. Wat er toch in onzen geest moge omgaan, in de menschelijke maatschappij gaat alles op denzelfden voet voort. Hoe snel onze verbeelding zich reppen moge, het leven gaat deszelfs ouden, tragen en toch onophoudelijken gang. Welke Paradijzen wij ons scheppen mogen, de ervaring leert het ieder oogenblik, dat de werkelijke wereld geen Paradijs is, en het nooit worden zal, zoolang er menschen op wonen als wij zijn. Maar nu, M.H., welk een contrast vertoont zich dan hier aan ons oog tusschen den dweependen santast der ideale, en den koelen berekenaar der werkelijke wereld! Gewis, hier is alle goede verstandhouding, alle harmonie onmogelijk. Voor hem, die in de denkbeeldige wereld rondwândelt, voor hem heeft het dagelijksche leven niets, dat hem eenigzins kan bekoren. Alles komt hem hier voor zonder leven, zonder warmte en gloed; zoo koud, zoo middelmatig, zoo beuzelachtig en kinderachtig. De wijze van beschouwing, die men zich hier eigen maakt; de maatstaf, dien men hier bij besluiten en oordeelen, bij kiezen en verwerpen volgt; het doel, dat men zich hier het naaste voorstelt; de rigting, die het dagelijksche leven neemt;

{==500==} {>>pagina-aanduiding<<}
de toon en de trant, die er heerscht, in één woord alles, alles, alles is in opstand tegen zijne idealen! Hij kan in zulk een leven niet voort; hij is er ongeschikt voor; hij is er ongelukkig onder: hij staat alleen in de wijde wereld; men verstaat hem niet; allen zijn zij tegen hem, en hij is tegen allen!
d. En nog heb ik niet alles gezegd. Wanneer het leven in de ideale wereld eenmaal zoo ver gekomen is, dan zal het niet zelden onze zedelijke vorming in den weg staan. Immers, de ontevredenheid, die ons dan bezielt, bij het waarnemen van het groote verschil, dat er tusschen ideaal en werkelijkheid bestaat, slaat ligt over tot morrende ondankbaarheid jegens God, den oppersten Beschikker van ons lot, die ons hier op aarde deed geboren worden en leven. Daar men het hooge doel des levens voorbijziet, vindt men zich dan misplaatst. In stede van ijverig en onverdroten te arbeiden in den kring, waarin men zich hier bevindt, slaan wij tot moedeloosheid en tot geheele zedelijke krachtsontspanning over. De veerkracht onzer ziel vermindert. Het leven, niet uit het regte licht beschouwd, wordt een last, waarvan men gaarne zich ontslagen zag, en de levensdag snelt voorbij, zonder dat wij de levenstaak hebben ten einde gebragt of de levensvreugde genoten.
e. Geen wonder dan ook eindelijk, dat (om alles zamen te vatten) niet zelden ons geheele levensgeluk door het leven in de ideale wereld jammerlijk en onherstelbaar verwoest wordt. Stelt het u toch voor, wat daarvan het onvermijdelijke gevolg moet zijn! Men moge zichzelven misleiden zoolang men wil, eindelijk moet men uit den droom ontwaken: en wat levert dat ontwaken anders op, dan teleurstelling, grievende teleurstelling, des te pijnlijker, naar mate de verwachting hooger gespannen was? Even zoo als het den mensch moet te moede zijn, die droomde op een bloembed te rusten, en, wakker geworden, zich aan den rand van een' gevaarlijken afgrond bevindt, waarin hij zoo zoo dreigt neder te storten; of even als hij gesteld is, die, het vaderland, het doel zijner

{==501==} {>>pagina-aanduiding<<}
wenschen, in het oog, en gereed om te landen, op de branding schipbreuk lijdt, have en rijkdom verliest, en, op eene naakte rots teruggeworpen, naauwelijks het leven redt, - even zoo moet het hem te moede zijn, die, lang geleefd hebbende in de wereld zijner idealen, eindelijk moet bekennen, dat hij zich bedrogen heeft. O! het is schrikkelijk, inwendig ongelukkig te zijn; maar schrikkelijker nog is die toestand, wanneer men zich gelukkig waande, en dan de oogen opent. Het is treurig, arm te zijn; maar in die armoede zich rijk te droomen, en dan uit die bedwelming te ontwaken, dat is dubbel treurig. Hoe overspannener de verwachting was, des te grooter is de teleurstelling, die volgen moet. Verbeeldt u den jongeling, die den hemel zijner idealen ziet verstoord, zich gruwzaam ziet bedrogen, en nu het lange werkelijke leven nog voor zich ziet; is hij niet voor de maatschappij, voor huiselijk en inwendig geluk verloren? En wat moet de toestand van den grijsaard zijn, die, terugziende op de lange baan, die achter hem ligt, daar niets vindt dan onvervulde verwachtingen, schijn, dien hij voor wezen hield, wreed verstoorde droomen, bloesems van hoop, die nimmer vruchten droegen, in één woord, een leven, dat met het volste regt het opschrift dragen kan: Teleurstelling!

III. Ik heb getracht, u, zoo onpartijdig en veelzijdig mij mogelijk was, het goede en het kwade van een leven in de idealen-wereld voor te stellen. Gaat het u zoo als mij, dan is door die voorstelling eene zekere angstige huivering bij ons opgewekt, en de vrees is bij ons ontwaakt, dat ook wij niet misschien, zóó onszelven misleidende, nog diep ongelukkig worden, als wij onzes ondanks worden genoodzaakt, van het ideale tot het werkelijke leven terug te keeren. Zoo moeijelijk toch wordt het juiste midden bewaard! En echter, wie onzer heeft zijne idealen niet? wien zijn zij niet dierbaar? wie schroomt niet, dat eene ongewijde hand die verderve? Moeten wij dan daarvan geheel en onherroepelijk

{==502==} {>>pagina-aanduiding<<}
afstand doen; het leven alleen van deszelfs geheel alledaagsche zijde beschouwen? Zoo vragen wij, en teregt; want het geldt hier een dierbaar kleinood onzer harten. Ik wil beproeven, aan het slot mijner rede, iets ter beantwoording dezer vragen bij te dragen, door de korte aanstipping van eenige gevolgtrekkingen, die mij bij het nadenken over dit gewigtig onderwerp voor den geest kwamen, en die misschien eenig licht over de zaak kunnen verspreiden.
1. De eerste is deze: Als voorstellingen kunnen idealen eenige waarde hebben; maar als grond en maatstaf onzer verwachtingen hebben zij dit nimmer. De voorstelling, die wij ons vormen, kan op zichzelve niet onjuist wezen, wanneer dezelve gematigd en welbestuurd is; maar dan heeft zij slechts waarde als voorstelling, die derhalve even gemakkelijk verkeerd uitkomen als vervuld worden kan. Maar, wanneer wij onze idealen, die wij ons willekeurig en zonder eenigen verstandelijken grondslag kozen, tot maatstaf nemen van ons geluk of ongeluk, en tot grond van onze verwachtingen voor ons gansche volgende leven, dan stellen wij de rust onzer ziel en het geluk onzes levens allerroekeloost op het spel. Wat grond toch hebben wij om te verwachten, dat de idealen, die wij ons vormden, zullen verwezenlijkt worden? Is het omdat wij ze maakten? Hebben wij dan den loop van ons lot in handen; en kunnen ons de voorbeelden van zoo velen, die te laat inzagen, dat hunne idealen niets dan idealen waren, nog niet overtuigen van de ongegrondheid dier verwachting? Dwazen, die wij zijn! wij droomen zoo dichterlijk, en het leven ziet er meestal zoo plat prozaïsch uit!
2. Eene tweede gevolgtrekking is deze: Willen wij geen gevaar loopen zoo jammerlijk teleurgesteld te worden, vergelijken wij dan onze idealen gedurig met het dagelijksche leven en met de ondervinding van onszelven en van anderen. Niet genoeg kan dit, dunkt ons, in acht genomen worden. De afstand tusschen het ideale en werkelijke leven is, zelfs bij de meest gematigde

{==503==} {>>pagina-aanduiding<<}
voorstelling, altijd nog groot genoeg. Naarmate wij nu, door overspanning onzer verwachtingen, dien afstand vergrooten, wordt ook de teleurstelling waarschijnlijker. Men zoeke dan, mag ik mij zoo uitdrukken, het ideale en werkelijke leven niet langer in tegenoverstelling met elkander te houden, maar hoe langer zoo meer te vereenigen en te doen zamensmelten. Dit is niet zoo moeijelijk als men het zich wel eens heeft voorgesteld. Aan beide zijden zijn er punten genoeg van vriendschappelijke aanraking. Het werkelijke leven is niet zoo geheel van dichterlijke zijden ontbloot, die aan onze verbeelding voedsel geven, als men wel eens meent. En wie hierover ook klagen moge, ons voorzeker voegt die klagte niet, die nog meestal onbekend zijn met de lasten en zorgen van latere levensjaren; die nog een gevoel in onze borst omdragen, ligt ontvlambaar voor alwat waar, goed en schoon is; die nog vatbaar zijn om de heerlijkheid van Gods schepping te genieten, en wier krachten nog niet zijn afgemat door langdurig torschen van een' last van leed. Ons zal het dan nog gemakkelijker kunnen vallen, onze idealen met het werkelijke leven meer te vereenigen. Ernstige en onpartijdige levensbeschouwing, noch te donker noch te helder, ga dan altijd met het vormen van idealen gepaard. Nooit wijke het ons uit den geest, dat wij hier op aarde niet bestemd zijn om te genieten, maar om gevormd te worden voor genot! Tot deze vorming behoort eene onophoudelijke afwisseling van lief en leed, van licht en schaduw. Nooit kunnen wij te naauwkeurig onze idealen toetsen aan de uitspraken van het gezond verstand en de beproefde, dikwijls duurgekochte ondervinding van anderen. Nooit moeten wij dezelve vergeten in verband te brengen met hetgeen wij met regt van de wereld, van de menschen en van onszelven meenen te mogen en te kunnen verwachten. Ja, ook van onszelven! Ach, zoo vaak wijten wij de teleurstelling onzer wenschen aan anderen,
terwijl wij zelve er de eenige oorzaken van zijn, en

{==504==} {>>pagina-aanduiding<<}
idealen vormden, voor welker bereiking wij niet geschikt, voor welker genot wij niet vatbaar waren!
3. Eene laatste opmerking, die ik hierbij meen te mogen voegen, is deze: Er zijn ook idealen, die ons niet bedriegen zullen. Neen, niet alwat ideaal is, is juist daardoor bedrog en ongegronde verwachting. Niet alleen geldt dit van de idealen, welke wij dán vormen, wanneer wij onze verbeelding door de uitspraken van het gezond verstand besturen laten, en voor welke er veel grond van verwachting is, dat wij dezelve zullen vervuld zien; maar ook van nog andere idealen, in eene hoogere beteekenis des woords. Immers wij hebben ook onze voorstelling van volmaakte heiligheid, van eene natuur, die het hoogste ideaal is van zedelijke reinheid, van een volkomen geluk, van eeuwigdurenden voortgang, van belangelooze vriendschap, van zuivere en onveranderlijke liefde. Deze voorstellingen liggen in onzen geest. Zouden zij ons alleen zijn gegeven, om ons des te grievender te doen gevoelen, wat wij missen hier op aarde, en om ons alzoo eene bijtende satyre te doen maken op het lot of de daad, die men gewoonlijk leven noemt? Verre van daar! Dwaas, ja, handelen wij, wanneer wij de volkomene vervulling dier idealen op deze wereld der verandering en der onvolkomenheid zoeken; maar, bedriege ik mij niet, dan zijn juist die idealen de waarborgen van een' heerlijker en volmaakter staat, die ons wacht, aan gindsche zijde des grafs. Bedriege ik mij niet, dan zijn onze idealen ontsproten uit een duister gevoel van hetgeen wij eenmaal in volle klaarheid zullen aanschouwen en genieten. Ja! volmaking is het doel onzer natuur, en met iedere struikeling komen wij dier volmaking nader. Tot geluk zijn wij geschapen, en iedere teleurstelling maakt ons voor hetzelve meer geschikt. Niet eeuwig zullen die behoesten onzer natuur onbevredigd blijven. Er is eene wereld van volmaakte heiligheid, van eeuwige liefde, van onverstoorbare harmonie. De zon, die thans reeds onzen gezigteinder zoo
heerlijk kleurt, zullen wij eenmaal in vollen

{==505==} {>>pagina-aanduiding<<}
glans aanschouwen. Hier dwalen wij in nacht en nevelen rond; maar, wat wij hier wenschten, wordt dáár bevredigd. Dan worden de idealen, welke meer dan hersenschim, meer dan spel der verbeelding waren, gewisselijk vervuld.
Flonkersterren in 's levens nacht! heilige idealen! voert ons alzoo een eeuwig licht te gemoet!

v.O.
Utrecht, Maart 1838.

Eenice opmerkingen en stellingen, aangaande het gebruik en misbruik van den jenever.

De zedeloosheid verandert, met de tijden, zoozeer van gedaante, dat, wanneer men slechts op haar uitwendig voorkomen acht wilde geven, men dikwijls zoude meenen, dat zijzelve ganschelijk verstorven ware. Zoo ziet men thans veel minder dronkaards langs de straten en landwegen ronddolen, dan in onze kindsche dagen, dat is: eene halve eeuw vroeger. Intusschen is het getal Jeneverdrinkers, onder alle standen en rangen, zoo verbazend toegenomen, dat de man, die geen Jenever gebruikt, onder de uitzonderingen behoort.
De reden, waarom er hedendaags minder dronkaards, dan voorheen, in het openbaar gezien worden, ligt, vooreerst, in de meerdere beschaving der zeden: vroeger was de onzedelijkheid ruwer; thans is zij meer geslepen en gepolijst, en schuilt vaak in het verborgene. Ten tweede, in de mindere aanleiding, om zich, van tijd tot tijd, geheel beschonken te drinken, daar het dagelijksche gewoonte geworden is, het glas of de flesch aan te spreken, zijnen wensch te voldoen, en, op die wijze, eer en geweten te bevredigen. Ten derde, in de meerdere verzwakking van gestel der tegenwoordige drinkers, hetwelk de zwaardere dronkenschappen van vroegeren tijd niet meer toeslaat. Eindelijk, in de toenemende sterste van het mannelijk geslacht op jeugdigen leeftijd. Zij, die zich reeds in hunne jeugd aan het gebruik van sterken drank overgeven, sterven thans reeds tusschen het zestiende en vierentwintigste levensjaar. Deze zijn de, in zekeren zin bedroevende, redenen, waarom men, vergelijkenderwijze, thans minder openbare dronkaards aantreft, dan vóór vijftig, zestig jaren.

{==506==} {>>pagina-aanduiding<<}

De toenemende consumtie der sterke dranken blijkt inzonderheid, op eene schrikbarende wijze, in de herbergen en kroegen langs den publieken weg. In sommige dezer huizen, den steller van deze Opmerkingen met name bekend gemaakt, werden, op Pinkster dezes jaars, twee oxhoofden Jenever, tegen één half vat bier, vertapt. In de meeste vaderlandsche Societeiten berekent men het gemiddeld aantal borrels, welke door ieder Lid worden gebruikt, op twee volle wijnroemers daags. Men kent eene stad, waar men het tweede glas, even als het eerste, met 10 centen betaalt; neemt men echter een' derden borrel, dan geeft de drinker slechts 25 centen in 't geheel. Op deze wijze wordt het veel drinken (God betere het!) een punt van finantiéle bezuiniging!!! Dan, mag men uit die handelwijze der kasteleins niet veilig besluiten, dat zij drie glazen Jenever daags voor den gewonen tax houden?
Het is, verder, niet onopgemerkt gebleven, hoe, van tijd tot tijd, de glazen, voor de Jeneverconsumtie dienende, al grooter en grooter worden; als wilde de herbergier daardoor zijne kalanten voor zich winnen. Inderdaad, de tegenwoordige borrelglazen staan tegen die der vorige eeuw als eene Duitsche Mundtasse tegen een Japansch theekopje van den ouden tijd.

Pallas merkt, in zijne Reizen, op, dat de Aziatische en Amerikaansche volken alle, van den tijd af, dat zij den Jenever leerden kennen, hunnen schoonen wasdom en groei, hunne gezondheid en frischheid, en tevens hunne zedelijkgoede hoedanigheden verloren hebben. Hufeland gaat verder en zegt: ‘De historie doet ons zien, dat, bij onbeschaafde natiën, het tijdstip der invoering van sterken drank altijd het begin was van derzelver verkorten leeftijd en van zwakheid; terwijl dat geschenk die volken meer onder het juk der Europeërs bragt, dan buskruid en kanon immer konden doen.’
Is het gezegde waarheid ten aanzien van woeste stammen, waaraan dan kan men bij beschaafde volken de steeds toenemende verzwakking, de grootere sterste, de meerdere vatbaarheid voor aanstekende ziekten enz. enz. enz. anders, en met goed regt, toeschrijven, dan aan de voortplanting van het Jenevergebruik van vaders op kinderen? - Een kwaad, dat zoodanig en uit eigen aard toeneemt, kan geene andere

{==507==} {>>pagina-aanduiding<<}
dan verschrikkelijke gevolgen hebben. Is de Jenever erger dan de Cholera, gelijk de Heer o.g. heldring onlangs, in zijn, onder dezen titel, bij den boekhandelaar i.a. nijhoff te Arnhem uitgegeven werkje, heeft aangetoond, hoe voortreffelijk moet dan niet de Jenever de Cholera en andere doodelijke kwalen in de hand werken!

Twee scheepstimmerlieden gebruikten, in de afgeloopene lente, van hunne woning afwezig en elders werkzaam zijnde, in drie maanden tijds, voor drieënzestig guldens aan Jenever! Negen maanden zal hun arbeid vermoedelijk aanhouden, en zij zullen, alzoo voortgaande, te zamen voor een bedrag van honderd-negenentachtig guldens verdronken hebben!
Hadden zij dit geld gespaard, dan had ieder hunner, voor de helft van het genoemd bedrag, kunnen aankoopen:
2000 turven	f 20-:
24 mudden aardappelen	f 24-:
100 ponden spek	f 20-:
50 ellen katoen	f 10-:
4 ponden thee	f 4-:
10 ponden koffij	f 4-:
en nog voor 3 maanden huishuur	f 12-50.
	_____
	f 94-50.

Thans keeren zij, met een berooid hoofd, een ontzenuwd ligchaam en eene ledige beurs, tegen den naderenden winter, naar huis, om aldaar door de Diaconie verzorgd te worden. Wie betaalt alzoo den Jenever? Immers de Christelijke gemeente, of wel Diaconen, uit de ingezamelde liefdegaven! Wie zijn hier wel de grootste dwazen? Wie handelen hier het onverantwoordelijkst? De Jeneverdrinkers, die hun eigen geluk verwoesten, of de Armbesturen, wanneer zij het kwaad, door eene laakbare onverschilligheid, in de hand werken?

Onze groote van geuns, die, bereids in 1801, in zijn werk: Handhaving van der Ingezetenen Gezondheid, even waardiglijk als alles afdoende, tegen den Jenever geschreven heeft, en niets vuriger wenschte dan deszelfs algeheele afschaffing, zegt er van: ‘Deze drank is geen menschendrank. Hiermede toch lescht men geen dorst, maar men ontsteekt denzelven. Men herstelt geene krachten, maar men stookt

{==508==} {>>pagina-aanduiding<<}
slechts dezelve aan; men jaagt vuur door de aderen en sticht brand, - waarbij 's ligchaams vochten, vaste deelen, en de vermogens van beweging en gevoel de verderfelijkste uitwerking ondergaan. Voorts doet de Jenever de sappen stremmen; wat meer is, doet dezelve schisten, en alzoo hunnen natuurlijken en nuttigen aard verliezen.’
Men meent en beweert tegenwoordig, dat de Jenever dient tot herstelling van 's menschen krachten. Van geuns, die beroemde Geleerde, zegt er van: ‘Ja, hij wekt de krachten op, maar niet door dezelve te voeden of te vermeerderen, maar slechts door die krachten, welke door rust en voedsel behoorden hersteld te worden, met zijne waarlijk vermoeijende ofschoon smakelijke aanprikkeling, schokken te geven en aan te porren; even als men een vermoeid en krachteloos paard, door het de sporen in de zijde te zetten, tot loopen wilde noodzaken; waardoor gij zeker zoudt uitwerken, dat er, van tijd tot tijd, heviger en veelvuldiger aanprikkelingen vereischt werden, tot dat, na het aldus uitputten der levenskrachten, het schepsel, afgemat en levenloos, vóór zijnen tijd, ter aarde zal storten.’
Haller, hufeland, frank e.a. noemen den Jenever een gloeijend vuur. En wij, Landgenooten! laten dat gloeijend vuur voortwoeden! Wij geven het aan onszelven en aan onze kinderen en kindskinderen, als ware het eene winstgevende lijfrente! - O dwaas geslacht! Liggen uwe woningen, door het element des vuurs verteerd, in asch en puin, gij bouwt weder andere verblijven; maar wat zult gij herbouwen, wanneer de Jenever uwe ingewanden en het merg in uwe beenderen zal verteerd hebben en de leemen hut is ingestort?

Een achtenswaardig en tevens beroemd Regtsgeleerde, Voorzitter bij eene onzer Regtbanken, verhaalde ons onlangs: ‘Van de tien Echtscheidingen, die onze Regtbanken uitwijzen, zijn er acht, waarbij de dronkenschap als naaste of aanleidende oorzaak te houden zij.’ - Lezen wij de verslagen van de zittingen der Hoven van Assises, hoe vaak vinden wij daar niet de dronkenschap opgegeven, als de toestand van den beschuldigde, bij het plegen der strafbare daad! Als zulke bewijzen niet overtuigen, wat zal dan in staat zijn de oogen te openen voor eenen afgrond, die zoo vele duizenden aangaapt, zoekende hen te verslinden?

{==509==} {>>pagina-aanduiding<<}

Toen de Cholera, tot tweemalen, ons vaderland bezocht, was elk in de weer en op veiligheidsmaatregelen bedacht. Het algemeen Besluur en de plaatselijke Administratiën wedijverden, door welwillende ingezetenen bijgestaan, als om strijd, om de verschrikkelijke plage te voorkomen, te stuiten, of, voor 't minst, zoo onschadelijk mogelijk te maken, en men had er tijd, inspanning, arbeid en tonnen schats voor over. De Jeneverkwaal, verwoestender dan Cholera of Pest, is in onze steden, dorpen en woningen doorgedrongen; en wie is op middelen van herstelling of genezing bedacht? Inderdaad en helaas weinigen! Dit is het onbegrijpelijkste van alle onbegrijpelijkheden. De brand is ontstoken, en - men laat het gloeijend vuur voortwoeden, even onverschillig als de meesten des avonds de zon zien ondergaan!!!

Zou dit onbegrijpelijke ook daardoor begrijpelijk kunnen gemaakt worden, ‘dat men de redding van anderen en niet van zichzelven wacht?’
Men vange dus met zichzelven aan, en banne den Jenever, voor altoos, uit onze woningen; dulde niet, dat onze dienstboden, werklieden of arbeiders dien gebruiken; geve, in geen geval, aan iemand een' borrel, tot zoogenaamde verkwikking of belooning; begunstige geene werkbazen, wier knechten den Jenever gebruiken, en bekrachtige dit alles door leering en voorbeeld! Dit een en ander, trapswijze en met beleid aangewend, zal veel goeds uitwerken, en, voor 't minst, den verderen voortgang van het kwaad verhinderen.
Of vragen en vorderen wij het onmogelijke? Of zouden wij, Nederlanders, den moed niet bezitten, om tegen de meer en meer algemeen doorbrekende Jeneverwoede in het strijdperk te treden? Maar neen; het gevraagde en gevorderde is mogelijk, en elk onzer bezit daartoe het vermogen in zichzelven, indien hij slechts ernstig wil!
De tijd is welligt niet verre meer, dat wij den wensch van ons voorgeslacht, in het droogmaken van het Haarlemmermeer, zullen vervullen, en een gevaarvolle waterplas zal in eenen vruchtbaren grond herschapen worden. En zouden die zelfde ferme Nederlanders, door het tekeergaan van de nog gevaarlijker Jeneverpest, het thans wegkwijnend geslacht niet tot vorige kracht, bloei, gezondheid en leven kunnen terugbrengen? Wie zou deze vraag ontkennend durven beantwoorden?


{==510==} {>>pagina-aanduiding<<}

Joseph Speckbacher, bijgenaamd de vuurduivel.

(Uit de Geschiedenis van den Tyrolschen Opstand in 1809.)

Tyrol is een der gewesten van Europa, hetwelk minst van alle bezocht wordt, en nogtans een der gene, welke zulks het meest verdienen; deszelfs natuurtooneelen zijn grootsch en treffend, deszelfs inwoners dapper en trouw, deszelfs dorpen en vlekken nijver en welbevolkt. Deszelfs geschiedenis is weinig bekend, en is niettemin eene der belangrijkste; het is de geschiedenis van een volk, steeds gereed om buitenlandschen aanval af te slaan. De opstand der Tyrolsche bergbewoners in 1809, die waardige tegenhanger der Spaansche insurrectie tegen napoleon, heeft weinige herinneringen achtergelaten. De algemeene oplettendheid werd destijds door te groote gebeurtenissen elders heengelokt, en de reuzengevechten, die van het eene einde van Europa tot het andere, van de oevers van den Taag tot aan die des Donaus, geleverd werden, trokken de blikken af van den heldhaftigen worstelstrijd, dien eenige boeren in een' bergachtigen hoek van Duitschland volhielden. De bulletins van 1809 spreken ons van de Tyrolsche opstandelingen als van een handvol roovers, door hunne priesters in geestdrift gebragt, door het goud van Engeland bezoldigd, en aangevoerd door hoofden, die halve wilden waren; niettemin versloegen die roovers drie legers, welke men uitgezonden had, om hen tot onderwerping te brengen; en toen reeds al het overige van Duitschland aan de voeten van den veroveraar lag, bleven zij alleen, in hunne bergen verschanst, aan de overwinnaars van Eckmuhl en van Wagram het hoofd bieden, en deden eindelijk alleen onder voor besliste overmagt.
De aanvoerders dier boeren, boeren gelijk zij, vertoonen ons eene zonderlinge mengeling van grootheid en eenvoudigheid, van ruwheid en heldenmoed; hunne namen zijn bijna onbekend gebleven, en nogtans, de mayer's, de schenken, de haspinger's, de speckbachers en de herbergier andreas hofer zijn onbetwistbaar geene gewone menschen geweest. De gedachtenis van dezen laatsten is de eenige, welke aan de vergetelheid ontsnapt is; die zijner medgezellen verdient mede daaraan onttrokken te worden. De thans nog onuitgegevene geschiedenis dier dappere lieden zou

{==511==} {>>pagina-aanduiding<<}
ontegenzeggelijk eene der zonderlingste kronijken van dit in gebeurtenissen zoo vruchtbare tijdvak wezen. Wij hebben beproefd, daartoe de bestanddeelen te verzamelen. Reeds hebben wij elders de geschiedenis van den vermaarden andreas hofer verhaald; thans wenschten wij den dapperen man te doen kennen, die, na den hospes uit het Passeyer-thal, de dierbaarste en roemrijkste herinneringen in Tyrol heeft achtergelaten. Die man is joseph speckbacher.

Joseph speckbacher, bijgenaamd de Vuurduivel, werd in 1768 geboren te Gnadenwall, een dorpje niet ver van Hall, in Tyrol. Zijn vader, leverancier van hout voor de zoutpannen dier stad, leefde als een welgesteld man; hij stierf echter, alvorens hij voor de opvoeding van zijnen zoon had kunnen zorgen, en zijne vrouw volgde hem weldra in het graf. De kleine joseph, naauwelijks zes jaren oud, van beide zijne ouders beroofd, werd aan verre bloedverwanten toevertrouwd, die hunnen kweekeling zeer moeten veronachtzaamd hebben, daar zij zelfs niet zorgden, dat hij lezen of schrijven leerde.
Evenwel scheen speckbacher met de gelukkigste geschiktheden begaafd: maar misschien maakten juist de overmatige werkzaamheid van zijnen geest, zijne ongedurigheid en zijn onafhankelijk karakter hem onbekwaam tot schoolvlijt of volhardende studie; misschien ook verdoofde het gevaarlijke voorbeeld zijner meestal oudere makkers bij hem den smaak voor stilte, ernst en zittende bezigheden. Vurige jagers, onvermoeide stroopers, hielden de jonge Tyrolers van dien tijd zich dag aan dag met het vervolgen der gemsen, der steenbokken of der hazelhoenders bezig. De jagt was voor hen arbeid, uitspanning, behoefte; zij alleen hield al hunne gedachten, al hunne geest- en ligchaamskrachten werkzaam. Zij bragten in bosschen en bergkloven den tijd door, welken heden ten dage hunne kleinkinderen in de dorpsscholen besteden. Aan ontberingen gewoon, tegen vermoeijenissen gehard, gevaren verachtende, kreeg ziel en ligchaam bij hen gelijktijdig vastheid en kracht. In dit harde leerschool vormden zich die geduchte Landstormen, die, alleen, den verwinnaren van Europa het hoofd durfden bieden.
Zijne vroegtijdige ligchaamssterkte, zijne stoutheid, of lie-
{==512==} {>>pagina-aanduiding<<}
ver eene onbedachtzame vermetelheid, die hem aan geen gevaar liet denken, deden speckbacher, hoezeer den jongsten van allen, weldra onder zijne makkers en jagtgenooten uitmunten. Zijn oog was scherp, zijne hand vast, zijne leden onvermoeibaar; zijn geest, rijk aan vinding, gelijk die van al de Tyrolers, schoot nimmer in hulpmiddelen te kort; waar kracht niet baatte, bereikte hij zijn oogmerk door behendigheid; hij wist, bragt de gelegenheid het mede, list aan stoutheid te paren; ook ontsnapte zelden eene prooi, die zich binnen zijn bereik bevond, aan zijne valstrikken of aan zijne buks. Het duurde niet lang, of zijn naam was vermaard in al de rondom Hall gelegene bergen. Te Volders, te Rinn en te Dux werd van niets anders dan van joseph's daden en avonturen gesproken, en de veehoeders van Patscher-kofel verhieven met geestdrift de wonderbedrijven van den jongen strooper hemelhoog.
Wij willen over de geschiedenis der eerste levensjaren van speckbacher niet uitweiden. Wanneer over de jeugd van lieden, die zich door hunne geestvermogens of daden boven den gemeenen hoop verheven hebben, gesproken wordt, zoo mengt, al waren die mannen ook onze tijdgenooten, verdichting zich maar al te dikwijls onder de waarheid. Slechts eene eenige daadzaak, welke berigten, op de plaats zelve ingewonnen, ons als volkomen zeker doen beschouwen, willen wij hier mededeelen. Die daadzaak is geschikt, ons te gelijker tijd een juist denkbeeld te geven van den moed, de behendigheid en de kracht van den jongen Tyroler. Wij kiezen haar daarom uit honderd andere van gelijken aard.
Speckbacher verkoos, gelijk wij gezegd hebben, de vrije lucht in het gebergte boven de bedompte school; maar, daar hij evenwel niet al zijnen tijd aan de jagt besteden konde, hoedde hij somwijlen, op de heuvels van den omtrek, het vee der bloedverwanten, die hem in huis genomen hadden. Op zekeren dag, dat hij hunne schapen langs de hellingen van den Patscher-kofel liet grazen, werd joseph, destijds twaalf jaren oud, dwars door de takken van eenig struikgewas, waaronder hij zich had nedergevlijd, om de hitte van den dag te ontwijken, eenen Alpengier (Lämmergeyer) gewaar, die in eene ontzettende hoogte boven de hem toevertrouwde kudde zweesde. Eerst sloeg het kind zonder opmerkzaamheid of bedoeling de vlugt des vogels gade; vervolgens echter, toen hij hem al draaijende nader en nader

{==513==} {>>pagina-aanduiding<<}
zag komen, vestigde hij eenen doordringenden blik op elke zijner bewegingen, en verkreeg uit dezelve weldra de zekerheid, dat de gier het op een van zijne schapen, hetwelk ongemerkt van den hoop was afgedwaald, gemunt had. In plaats van te voorschijn te komen, en eene poging te doen, om den gedrogtelijken vijand door beweging en geschreeuw te verjagen, (de lammergier, die menigmaal tot achttien voeten vlugts heeft, bezit ook in zijne kromme en scherpe klaauwen een geducht middel van aanval en tegenweer) vat het knaapje terstond het stoute besluit, om eenen worstelstrijd van kracht en vlugheid met den vogel aan te gaan en, ware het mogelijk, hem levend te vangen. Zonder het roofdier, dat al lager en lager daalde, uit het oog te verliezen, kruipt hij door de digtste struiken en het hoogste gras tot naar het punt, waarheen de gier zich scheen te rigten. Daar, op een klein stukje, ten deele openliggenden weidegrond, graasde het schaap, dat zich van den hoop had afgezonderd. Nog altoos tusschen het kreupelhout verborgen, nadert speckbacher zoo digt mogelijk, en, aan de uiterste grenzen van het hout gekomen, zoodat hij niet verder gaan kan zonder gezien te worden, houdt hij stil en wacht. Op dit oogenblik had de gier zijne vlugt gestaakt, en zweefde op zijne wieken. Kort daarna, hetzij hij iets bemerkt had, hetzij hij, na zijne prooi te hebben opgenomen, zich weder op eenen afstand wilde plaatsen, om met te meer krachts op dezelve neder te schieten, steeg hij op nieuw langzaam naar de bovenlucht. Tot eene groote hoogte gekomen, hield hij stil, en scheen onbewegelijk aan dezelfde plaats gehecht. Speckbacher nogtans verloor moed noch geduld. Hij dacht, dat zijn vijand, misschien zijne tegenwoordigheid vermoedende, list met list beantwoordde, en hem uitlokken wilde te voorschijn te komen. Hij bleef dus in zijne schuilplaats en wachtte onverdroten. Eensklaps, terwijl hij, met het oog op den gier gevestigd, die nog slechts
eene zwarte stip in het uitspansel scheen, zich over deszelfs onbewegelijkheid verwonderde, ziet hij die stip zich van het blaauw des hemels losmaken, door de lucht schieten, grooter worden, zich ontwikkelen, en de rensachtige vogel stort, met de snelheid en het gedruisch van den stormwind, neder op het schaap, drukt het ter aarde, slaat zijne klaauwen in deszelfs zijden, en breidt de vleugels uit, om het weg te voeren. Dit was het oogenblik voor speckbacher om zich te vertoonen. In twee

{==514==} {>>pagina-aanduiding<<}
sprongen is de vlugge bergbewoner uit zijnen schuilhoek bij het schaap, grijpt den gedrogtelijken vogel, worstelt met hem lijf tegen lijf, en, in weerwil van deszelfs weêrstand, zou hij zich van hem meester gemaakt hebben, zoo zijne makkers, die hij luidkeels ter hulp riep, tijdig genoeg hadden kunnen toesnellen. Door zijne geweldige kracht en met hulp van bek en klaauwen wist eindelijk de vogel zich aan de klemmende armen van zijnen vijand te ontwringen, maar moest, als zegeteeken, de helft der vederen uit eene zijner wieken achterlaten, waaraan het overal beloede kind zich vastgehecht had, en welke het, schoon bijna geheel van den grond geligt, niet besluiten kon los te laten.
Opgroeijende, nam des jongen speckbacher's stoutheid en drift voor een avontuurlijk jagtleven nog gedurig toe. Met eene buks gewapend, en verzeld door jonge lieden zonder vaste woonplaats, die, even als hij, steeds gereed waren alles te wagen, werd ieder dag zijns levens door de vermetelste stroopersondernemingen gekenmerkt, niet zelden zelfs door wezenlijke rooftogten, van welke, het is waar, Tyrols natuurlijke vijanden de eenige slagtoffers waren.
Werkelijk schijnen de woeste gebergten, die zich boven het meer en de vallei van Achen verheffen, en de digte zoom van bosschen, die aan den kant van het Iserthal het Koningrijk Beijeren van het land van Inspruck gescheiden houdt, het geliefkoosde tooneel der bedrijven van den Tyrolschen robin hood geweest te zijn. Niet tevreden met, op de landen van een volk, den jaloerschen mededinger en menigmaal den vijand zijns landheers, de gemsen te jagen, wil speckbacher weldra geheel op kosten van hetzelve leven. Hij herinnert zich, terwijl hij de hoeven der gehate Beijerschen berooft en derzelver eenzaam liggende woningen uitplundert, dat in het begin der eeuw zijn grootvader tegen ben gestreden heeft.
‘In mijne kindschheid,’ zegt hij in een geschrift, hetwelk van zijne hand is overgebleven, ‘hoorde ik mijnen grootvader ons zijne krijgsbedrijven onder maximiliaan emanuel verhalen; hij zeide ons, hoe de Beijerschen door de Tyrolers verwonnen waren geworden, en ik brandde van ongeduld, om hen ook eenmaal, even als hij, te overwinnen.’ De herinnering dier krijgsverhalen ontvlamde zijne jeugdige verbeelding, toen hij, in vollen vrede, met een klein aantal vrienden, deze stoute plundertogten op het Bei-
{==515==} {>>pagina-aanduiding<<}
jersche grondgebied waagde. Hij vond een streelend genot in de geweldige gemoedsbewegingen, door die roof- en plundertooneelen verwekt, welke hem door naburen, die hij reeds als vijanden behandelde, vogelvrij deden verklaren. Eerlang drijven het aanhoudend daarzijn des gevaars, het genoegen om eenen magtigen tegenstander te braveren en aan deszelfs vervolgingen te ontkomen, speckbacher's wilde hartstogten nog hooger, en misschien stond hij van zwerver tot roover, van roover tot moordenaar over te gaan, toen hij plotseling op deze gevaarlijke helling gestuit wordt door eene van die waarschuwingen des Hemels, welke voor het goede vatbare zielen alleen in staat zijn te verstaan. Op zekeren dag, in het gezelschap dier slechtaards, welke hij zijne makkers noemt, is hij op het punt om nogmaals de grenzen van Tyrol over te trekken, toen de verhardste dier plunderaars, de geen, dien de overigen als hun opperhoofd beschouwen, onverwacht aan zijne zijde dood nedervalt, door den kogel van eenen Beijerschen jager getroffen. Speckbacher's eerste gedachte was, hem te wreken; maar weldra, door dit vreeselijke voorbeeld tot nadenken gebragt, begint hij het als de verdiende straf van een misdadig leven te beschouwen; hij neemt afscheid van zijne medgezellen, die desniettemin zijnen
moed niet durven in twijfel trekken, keert rustig naar huis en legt zijne buks af, terwijl hij zich de gelofte doet, haar nimmer tot dergelijke ondernemingen weder te zullen opnemen.
Hij hield woord. Van nu af aan, de vallei, waar hij geboren is, niet meer verlatende, leidt hij er een vreedzaam en voorbeeldig leven; ook wordt hij eerlang tot opzigter der zoutwerken van Hall benoemd, een ambt, hetwelk zijn vader eertijds bekleed had.
Speckbacher had zijn zevenentwintigste jaar bereikt, toen hij maria schmieder trouwde, die hem het kleine goed Rinn en de daaraan behoorende chalets of Alphutten ten huwelijk bragt. Maria schmieder was eene verstandige, zachtaardige vrouw, van meer kunde dan baar man. Zij ondernam zelfs aan speckbacher het lezen en schrijven te leeren, en hij werd inderdaad bij haar een leerzaam en handelbaar scholier. Deze verandering gaf zijnen vrienden stof om met hem te spotten. ‘Kijk, speckbacher,’ zeiden zij, ‘die nooit een' voet in de school wilde zetten, studeert nu voor schoolmeester!’ Hij zelf lachte er met hen over, zonder daarom het studeren op te geven; want thans

{==516==} {>>pagina-aanduiding<<}
vreesde hij veel meer voor de zachte verwijten zijner vrouw, dan vroeger voor al de straffen, welke hem zijne meesters oplegden. Ten langen laatste was de moeijelijke onderneming volbragt, en niet lang duurde het, of hij plukte de vruchten zijner vlijt; want in het volgende jaar werd hij tot lid der Commissie van Oordeel in zijn distrikt benoemd, een ambt, dat vrij veel overeenkomst heeft met dat van Vrederegter. De herschepping was niet gering, naar men ziet: de kleine strooper was een achtbaar regtspersoon geworden.
Speckbacher was nu drie jaren lang gehuwd geweest, en oefende sedert eenige maanden zijn nieuw en vreedzaam ambt, toen de weêrstuit van den oorlog, dien Frankrijk tegen Europa voerde, zich in Tyrol gevoelen deed. Het jaar 1797 liep ten einde. Gedurende den loop van dat jaar hadden de Tyrolers met verbazing herhaalde malen sterke Oostenrijksche legers hun land zien doortrekken, ten einde zich in de vlakten van Lombardije te verliezen, waar bonaparte hen verwachtte. Meer dan eenmaal waren de verstrooide overblijfselen dier legers in de hooge valleijen van Tyrol eene schuilplaats komen zoeken; meer dan eenmaal hadden de getrouwe bewoners dier bergdalen de zieken onder hun dak genomen, de gekwetsten opgepast en met de vlugtenden hun laatste stuk broods gedeeld. Later, toen de Franschen de Italiaansche kreitsen vermeesterd hadden, hunne voorposten tot Trente en Lavis doorgedrongen waren, en het geschut zich aan de Etsch had laten hooren, hadden die dappere bergbewoners hunne buksen gereedgemaakt, en zich eenen voorraad kogels en buskruid aangeschaft, in het vaste voornemen, de laatste Vorsten uit het Huis van Habsburg, aan welke zij door gewoonte en uit instinet verknocht waren, tot het uiterste te verdedigen.
Joubert, die van Trente tot aan den voet des Brenners was doorgedrongen, stelde den moed dier landlieden, wier vaderen in het begin der eeuw vendôme hadden afgeslagen, het eerst op de proef. Te Mulbach zegevierde hij over hunnen hardnekkigen wederstand: de verwinnaars van Italië behielden de overhand op ongeoefende krijgslieden; maar, wisten de Tyrolers al niet te overwinnen, zoo bewees nogtans het slagveld, met de lijken dezer lieden in hunne bruine wambuizen overdekt, dat zij wisten te sterven.
Streed speckbacher in de gelederen zijner landslieden in 1797? Wij weten dit niet. Misschien kwam de Landstorm

{==517==} {>>pagina-aanduiding<<}
van zijn kanton eerst aan, nadat joubert door het Pusterthal was afgetrokken. Wat hiervan zij, zoo hij destijds de wapenen voerde, was zulks als gemeen soldaat, en zonder dat er iets van zijne bedrijven bekend geworden is. Maar toen het traktaat van Presburg, in 1805, Tyrol aan Beijeren geleverd, toen een onstaatkundig bestuur, toen de knevelarijen en de verachting, door de gelastigden uit Munchen den Tyroleren aangedaan, dit volk, hetwelk steeds de buitenlanders verfoeide, tot het uiterste gedreven hadden, begint speckbacher zich te vertoonen, en uit al zijne magt de onderdrukkende hand zijner nieuwe meesters te weêrstaan.
De vermaarde andreas hofer, die later opperbevelhebber der Tyrolers werd, was de vriend van speckbacher: hij had hem in de eerste dagen na de bezetting op de groote jaarmarkt te Sterzing ontmoet. De twee mannen waren het oogenblikkelijk eens: hun haat en hunne genegenheid hadden één voorwerp; zij hadden elkander begrepen. Hofer achtte naar eisch de stoutheid en het krachtige karakter van speckbacher, en deze het mystische gezag, de standvastigheid en het uitmuntend gezond verstand van andreas. De twee berglieden hadden elkander wederkeerig hunne hoop en hunne ontwerpen toevertrouwd. Ook toen, na zijn gesprek met Aartshertog jan en zijne briefwisseling met chasteler, de dappere hospes uit het Passeyer-thal het besluit genomen had eenen grooten slag te slaan, trok hij terstond speckbacher in het vaderlandsche eedverbond. Daar hij met volmagt bekleed was, benoemde hij hem tot opperhoofd van de Neder-Inn, en op hem verliet hij zich tot het in opstand brengen der bergbewoners in dat gedeelte van Tyrol.
Speckbacher regtvaardigde het vertrouwen van zijnen vriend. Dank zij zijnen ijver, zijne onvermoeide werkzaamheid en zijne niets verzuimende voorzorg, nog vóór het einde der eerste week van April 1809 was alles in den omtrek van Schwatz en Hall tot opstand gereed, en nog hadden de Beijerschen van niets vermoeden.
Oostenrijk had aan Frankrijk den oorlog verklaard; de dag ter uitvoering van het ontwerp werd op den 10 April bepaald. Elk der hoofden had zijne bijzondere taak; speckbacher moest, voor zijn aandeel, de stad Hall en de brug over de Inn nabij die plaats in zijne magt brengen.
Daags vóór den bepaalden dag, zich het voorkomen ge-
{==518==} {>>pagina-aanduiding<<}
vende alsof hij een glaasje te veel gedronken had, wikkelt hij zich in een levendig en vrolijk gesprek met eenige Beijersche soldaten, en geraakt met hen binnen de citadel van Hall. Daar, onder gesnap en getwist met zijne nieuwe vrienden, onderzoekt hij de diepte der gracht, de plaatsen, waar elke schildwacht uitgezet wordt, de sterkte der wallen en het getal der verdedigers. Zoodra hij alles weet, waaraan hem gelegen ligt, verheft hij allengs de stem, zijn lagchen wordt spotten, zijn spotten schimpen, tot dat eindelijk de Beijerschen, in woede gebragt, hem bij den kraag pakken en naar buiten werpen.
Dienzelfden dag, toen de zon op het punt was om onder te gaan, keerde speckbacher naar huis, omhelsde maria, zijne vrouw, en zijnen zoon anderl, die later zich bij hem voegen moest, nam zijne buks, hechtte aan de zilveren sluitgesp van zijnen hoed de zwarte veder, het onderscheidingsteeken der aanvoerders, en, zich aan het hoofd van ettelijke manhafte vrienden stellende, die hem in een naburig bosch verbeidden, sloop hij, door het eerste duister van den nacht begunstigd, langs afgelegene wegen, tot onder de muren van het klooster van Volders, waar de Beijersche voorposten zich verschanst hadden.
De vijand moest verrast worden, eer hij aan verdediging denken kon; want anders zou het gedruisch van een gevecht onmisbaar Hall en geheel den omtrek in alarm gebragt, ja misschien talrijke versterkingen naar het klooster geroepen hebben. Ondertusschen was het ondoenlijk, het gebouw te beklimmen. Speckbacher nam een middel te baat, op hetwelk de Beijerschen niet wel bedacht konden zijn. In het naburige bosch doet hij eenen der zwaarste boomen omhouwen, den stam ten ruwste bedisselen, en in het holst van den nacht laden een vijftigtal der sterkste bergboeren den geweldigen mast op hunne schouders, en naderen daarmede in stilte de kloostermuren. Geen Beijersche schildwacht stond buiten het gebouw. Ook konden de Tyrolers de zware kloosterpoort reeds met de hand bereiken, toen hunne vijanden nog niets van hun daarzijn bemerkt hadden. De vijftig Tyrolers heffen hunnen boomstam op, berennen daarmede de poort, en bij den derden stoot ligt zij onder den voet. IJlings dringen zij in het klooster, houwen al wie wederstand beproeft ter neder, sluiten de overigen in de kelders, en, meester van den overtogt over de Inn geworden, rukken zij snel naar

{==519==} {>>pagina-aanduiding<<}
Hall, en verbergen zich in het digte kreupelhout op den linkeroever der rivier, afwachtende dat de dag zal aanbreken.
Omstreeks middernacht, toen alles binnen de stad in de diepste rust gedompeld lag, en speckbacher's medgezellen, digt tegen elkander gedrongen, over de vermetelheid van hunne onderneming begonnen na te denken, en zich af te vragen, hoe zij, met zulk een handvol volks, eene vesting, van sterke wallen omgeven en door een dapper garnizoen verdedigd, zouden kunnen vermeesteren, - ziedaar, plotseling schiet eene helder vonkelende vlam van een' der toppen van den Patscher-kofel, die boven de stad oprijst, in de hoogte. Op dit sein schitteren duizende van lichten op al de bergen aan den regteroever van de Inn; vuren ontbranden in alle rigtingen, en de hand, die dezelve ontsteekt, schijnt, met eene snelheid, die aan het wonderdadige grenst, van den eenen rotstop naar den anderen te zweven. In minder dan een uur tijds staat geheel het land als in vlam, en de bloedroode weêrschijn dier ontelbare branden wordt op eene onheilspellende wijs door de wateren van de Inn teruggekaatst. Op hetzelfde oogenblik wordt de stilte van den nacht afgebroken door het ver weêrgalmend geluid van horens en van klokken; al de dorpen luiden storm; langgerekte, uit de keel gestootene kreten, gelijk aan die, welke de veehoeders doen hooren, om elkander te waarschuwen, (het jodeln) klinken van de eene helling der valleijen naar de andere; een ongewoon rumoer wordt overal in het gebergte vernomen.
Geen twijfel meer, geheel de regteroever van de Inn is in opstand; ieder dorp loopt te wapen. Toen de dag aanbrak, hielden zij, die Hall verdedigden, de poort naar den kant der brug en der regterzijde van den stroom gesloten, en openden slechts die, nabij welke speckbacher en zijne vrienden zich verscholen hielden. Daar alles aan dien kant rustig scheen, waagde het garnizoen van Hall weldra eene verkenning buiten de wallen te doen, om zich met Inspruck in gemeenschap te stellen. Dit had speckbacher afgewacht. Hij laat het krijgsvolk een eind weegs in de vlakte voortrukken; altoen, uit zijne hinderlaag te voorschijn springende, overvalt hij de schildwachten aan de valbrug, brengt hen om hals, en dringt als een stortvloed in de stad. Schrik en verwarring is er ten top; in een oogenblik zijn de Beijerschen overhoop geworpen, gedood, gevangen of over de brug ge-
{==520==} {>>pagina-aanduiding<<}
dreven. In dit geheele gevecht hadden de Tyrolers slechts twee man verloren.
Het overige van den dag besteedde speckbacher, om zijne, elk oogenblik aangroeijende, bende op een' geregelden voet te brengen en te wapenen. Tegen den avond geleidde hij zijn kleine leger onder de wallen van Inspruck, waar geheel het land zich rendez-vous gegeven scheen te hebben. Des anderen daags zag men meer dan twintigduizend boeren met onstuimigheid de voorsteden aangrijpen, die door het regement van den Generaal kindel, ondersteund door eenige ruiterij en andere ligte troepen, verdedigd werden. Die troepen waren in den oorlog geoefende soldaten; hunnen officieren ontbrak kunde noch dapperheid; desniettemin moesten zij wijken. Kindel poogde nog zich in de stad zelve te verschansen; alles vruchteloos: het was hem onmogelijk, de voorbeeldelooze woede en het gedurig aangroeijend getal zijner wilde vijanden te weêrstaan. Na eenige uren vechtens, waren de Tyrolers van de hoofdstraat en de voornaamste posten meester, en, toen de nacht aanbrak, hadden de Beijerschen ook het overige der stad ontruimd.
Inspruck, de hoofdstad des lands, was nu in de magt der opstandelingen gevallen, en echter was het werk der bevrijding nog niet voltooid. De Franschen hielden, onder bevel van Generaal bisson, gewapend den Brenner bezet. Het overschot der Insprucker bezetting, met de Beijerschen onder von wrede vereenigd, lag op de omringende hoogten verschanst; en uit de straten der stad kon men zien, hoe de troepen der beide natiën gedurig enger nabij de voorsteden zamentrokken en zich tot een' beslissenden aanval gereed maakten. Maar zelfvertrouwen was bij de Tyrolers niet minder sterk dan hunne krijgsdrift; het was grenzenloos, want het berustte niet blootelijk op menschelijke drangredenen, op de redeneringen van het gewone vooruitzigt, of op de stellige berekeningen, die gewoonlijk der menschen handelingen ten grondslag dienen; zij putteden hun vertrouwen uit gevoelens, die eene veel vermogender heerschappij op hun gemoed oefenden, uit een levendig geloof, of liever uit een verregaand bijgeloof, en uit eene blinde verknochtheid aan hunne bevelhebbers. De eerste uren, die op hunne overwinning gevolgd waren, hadden zij aan den voet der altaren doorgebragt, gezamenlijk de gebeden nasprekende, welke hunne aanvoerders hun overluid voorlazen. Die aanvoerders, niet

{==521==} {>>pagina-aanduiding<<}
minder opregt in hun geloof dan hunne onderhoorigen, en alle, anders in hun geval zoo natuurlijke, eigenliefde verzakende, beschouwden zich slechts als werktuigen in de hand der Voorzienigheid; allen, en speckbacher even als de overigen, deden onder hunne landslieden eene menigte wonderverhalen rondloopen, waaraan zij zelven geloosden, en die strekten om te bewijzen, dat de hemelsche magten hun werkdadig bijstonden. Waar is het, een zeer zonderling voorval had de natuurlijke overhelling der Tyrolers tot ligtgeloovigheid nog vermeerderd, en de geestdrift dier eenvoudige en vertrouwende lieden ten top gevoerd.
Onder de Beijersche officieren, die op den dag van den aanval te Inspruck aanwezig waren, bevond zich ook zekere Kolonel dittfurt, een man van moed, van hoogen militairen naam, van ruwe zeden en van ontembare hartstogten. Die man haatte de Oostenrijkers. Met al zijnen invloed had hij de afscheuring van Tyrol bevorderd, en, die afscheuring gebeurd zijnde, was hij naar de wingewesten, welke Beijeren daardoor verkreeg, gezonden geworden, om het nieuwe stelsel door de kracht der wapenen te ondersteunen. Eenigen tijd had hij te Inspruck verblijf gehouden, en van Inspruck was hij naar gene zijde van den Brenner, in het Val Cembra en in het Pusterthal gezonden geworden, om er de nieuwe wervingswetten, waartegen die gewesten zich verzetteden, in werking te brengen. Dittfurt had de tegenkanting der boeren met eene ijzeren vuist bedwongen. Door hen gehaat en verfoeid, verachtte hij hen van zijnen kant, en verborg hun die verachting niet. Ook werd, in de zuidelijke valleijen van Tyrol, de Beijersche Proconsul met eene soort van ijzing beschouwd. Deze gevoelens waren ten top, toen de omwenteling uitbarstte.
Toen dittfurt nu, bij den aanval op Inspruck, de zoo verachte boeren over Beijerens beste soldaten zag zegevieren, kon hij er niet toe komen, te erkennen, dat hij zich in de Tyrolers bedrogen had, en nog minder kon hij besluiten voor hen te vlugten. Op het oogenblik toen de opstandelingen in de hoofdstraat doordrongen en zijne soldaten in wanorde moesten wijken, werpt dittfurt, na vruchtelooze pogingen om hen te weêrhouden, alleen zich, met de sabel in de vuist, op den vijand. Ofschoon door vier kogels getroffen, blijft hij vechten, tot dat hij, uitgeput door bloedverlies en door zijne eigene woede, eindelijk zijnen dood-
{==522==} {>>pagina-aanduiding<<}
vijanden in handen valt. Deze slepen hem in een naburig wachthuis. Daar hij zich niet meer bewoog, achten zij hem dood, werpen hem in eenen hoek, en zetten de vervolging voort.
Uit de langdurige bezwijming, waarin vermoeidheid en pijn hem gestort hadden, tot bewustheid terugkeerende, ziet dittfurt het wachthuis vol zegevierende Tyrolers; aanvoerders en soldaten wenschten elkander met de behaalde overwinning geluk. Onverwacht heft het vergeten lijk van den Beijer zich langzaam op, wendt zich naar de aanwezigen, en vraagt op eenen statigen toon: ‘Wie was die dappere Generaal, die de boeren met zoo veel bekwaamheids bij hunne aanvallen heeft aangevoerd?’
‘De boeren hebben geenen Generaal,’ antwoordt een der Tyrolers; ‘hebben zij overwonnen, zoo is het omdat ieder hunner vocht voor zijnen God, zijnen Keizer en zijn land.’
‘Hebben zij geenen Generaal?’ herneemt de gekwetste; ‘en wie was dan die onverschrokken officier, die in het heetst van den strijd vooraan vocht en bevelen uitdeelde? Ik heb hem zelf gezien; hij had een' witten helm op het hoofd, met schitterend witte pluimen versierd.’
Verbaasd zien de boeren elkander aan; men vraagt in het rond; men roept: ‘Wie mag toch wel die aanvoerder geweest zijn, dien niemand onzer gezien heeft? O, ongetwijfeld een beschermgeest, een heilige, een aartsengel, slechts voor onze vijanden zigtbaar!’ - Het verhaal, misschien alleen door ijlende koorts eenen stervenden ingegeven, loopt van mond tot mond, van troep tot troep, en brengt geheel het leger in geestvervoering. Van nu af aan zijn de Tyrolers verzekerd, dat hunne zaak regtvaardig, dat zij heilig is; want God heeft zich voor dezelve verklaard, en zijne engelen gezonden om voor haar te strijden. Ook waren er weinige dagen verloopen, of bisson en von wrede zagen zich gedwongen de wapenen neder te leggen. Geheel Tyrol, het kleine fort Kufstein alleen uitgezonderd, was daardoor in de magt der opstandelingen.
Niettemin vertoonde deze oorlog nog menige wisselkansen. Ondanks hun vertrouwen en hunnen heldenmoed, waren de Tyrolers niet altijd overwinnaars, en het Innthal en Inspruck, tooneelen van menigvuldige gevechten, werden beurtelings door de beide partijen bezet. De werkeloosheid der Oostenrijksche Generaals, hunne slappe medewerking, en bovenal

{==523==} {>>pagina-aanduiding<<}
het gebrek aan krijgstucht bij den Landstorm, waren oorzaken van vele tegenspoeden, die op de eerste overwinningen volgden. Wanneer de trom zich hooren liet, het geschut balderde en het snaphaanvuur langs de geheele linie weêrgalmde, vochten die lieden met eene voorbeeldelooze onversaagdheid, en niets kon hen alsdan op het slagveld doen wijken. Maar, verraste de nacht of een onweder de vechtenden, bekroonde eene snelle zege hunne pogingen, alsdan verstrooiden zich de overwinnaars nog spoediger dan de overwonnenen. Onze helden verspreidden zich door geheel het land, vulden de herbergen en kroegen van ieder dorp, of wel, met de buks over den schouder geworpen, keerden zij onbezorgd naar hunne bergen terug, om hunne vrouwen in de armen te drukken, haar de eerste tijding hunner overwinning te brengen, en eenige dagen uit te rusten. De zorgeloosheid der overwinnaars was een der kenmerkende trekken van dezen oorlog. Met regt verbaast men zich, wanneer men die dappere Tyrolers, in het heftigst van den worstelstrijd, en op eenen tijd, wanneer de vijand het diepst in hun land is doorgedrongen, menigmaal, terwijl er op de eene helling van een' berg gevochten werd, op de andere, even als in vollen vrede, hunne parochiefeesten ziet vieren; nog meer verbaast men zich, wanneer men ziet, hoe zij, bij bruiloftof doopfeesten, in ijdel vreugdeschieten, eenen voorraad buskruid verkwisten, die hun zoo dierbaar behoorde te zijn, en met welken zij zoo veel reden hadden spaarzamer om te gaan.
Sedert eene maand waren de Tyrolers in het bezit van Inspruck, toen de Franschen, in Duitschland overwinnaars gebleven, zich bij de Beijerschen kwamen voegen, om hetgeen dezen eene handvol rebellen noemden te verpletten. Talrijke detachementen trokken de west- en noorder-grenzen over en langs het Innthal opwaarts, alles op hunnen weg te vuur en te zwaard verwoestende. Schwatz werd aan de vlammen ter prooije gegeven, en den 17 Mei viel Inspruck weder in de magt zijner oude meesters.
De opstandelingen waren naar den Brenner geweken; de uiterste moedeloosheid had zich van derzelver benden meester gemaakt; velen wierpen hunne wapenen weg, en alles scheen verloren, toen eene eerste overwinning aan den Iselberg, (op den 29 Mei 1809) grootendeels aan de be-
{==524==} {>>pagina-aanduiding<<}
kwaamheid en den moed van speckbacher verschuldigd, de zaken der Tyrolers kwam herstellen.
De drie voorname hoofden van den opstand, de Kastelein andreas hofer, de Kapucijner-monnik haspinger, bijgenaamd Roodbaard, en onze speckbacher voerden het bevel over de kleine Tyrolsche armee. Hofer was de vermaardste, meest mystieke en best gehoorzaamde der drie aanvoerders. De Kapucijner haspinger was niet de minst stoutmoedige. In het heetste van den strijd zag men hem, met een geweldig groot ebbenhouten crucifix in de hand, zijne medgezellen aanvuren, de vijanden vervolgen, en, gelijk hij zelf zeide, de eenen naar den hemel zenden, door hun het Christusbeeld te laten kussen, en de anderen naar de hel, door hun, met zijn geducht kruis, als met eene kuods, de hersens te verbrijzelen. Speckbacher alleen bezat de hoedanigheden, in eenen Generaal vereischt, eene volkomene kennis van het land, eenen blik van bewonderenswaardige juistheid, eene ongemeene dapperheid, en eene verbazing wekkende koelbloedigheid in het gevecht.
Bij het gevecht aan den Iselberg stond speckbacher aan den regtervleugel van het Tyrolsche leger, en was gelast de brug van Volders te vermeesteren en die van Hall te vernielen. Reeds vroeg op den dag van de brug te Volders meester, rukt hij, aan het hoofd van zeshonderd zijner onversaagdste makkers, naar de brug van Hall. Achter die brug, naar den kant der stad, had de vijand al zijne krachten zaamgetrokken, en een geweldig vuur, zoo uit het geschut als uit het klein geweer, van de wallen der plaats op de brug gerigt, bestreek die in hare geheele lengte en belette de nadering. Speckbacher, tot op een' kleinen afstand van de brug genaderd, doet zijnen troep halt houden, hangt zich de buks over den rug, en, de sabel trekkende, wijst hij de overzijde der rivier aan zijne togtgenooten. ‘Vrienden,’ roept hij, ‘daar wacht u het loon van den wedloop! Voorwaarts! en moge st. florian ons behoeden!’ Allen vliegen hunnen aanvoerder na op de brug, dwars door eene hagelbui van snaphaankogels en van schroot, die breede geulen in hunne gelederen opent. Aan het tegenovergestelde uiteinde der brug gekomen, houdt speckbacher zich er staande, tot dat zijne medgezellen dezelve in den brand gestoken hebben en de vlammen opstijgen. Vervolgens keert hij bedaardelijk naar den anderen oever terug, het gelaat steeds

{==525==} {>>pagina-aanduiding<<}
naar den vijand gekeerd, en, wanneer de rook het voor een oogenblik gedoogt, hem ettelijke kogels toezendende. Dien dag was het, dat de Beijerschen, over zijne stoutheid verbaasd, hem den bijnaam gaven van den Vuurduivel.
In dit gevecht had speckbacher zijnen zoon anderl bij zich. Toen de strijd ernstiger werd, en de Tyrolers zich tot den aanval op de brug gereedmaakten, beval speckbacher, door een in eenen vader zeer natuurlijk gevoel bewogen, den knaap, zich te verwijderen. Daar anderl, na voor een oogenblik heengegaan te zijn, gedurig terugkwam, en steeds weder in het voorste gelid nevens speckbacher stond, sloeg deze hem, in een oogenblik van ongeduld, met het plat zijner sabel, om hem weg te drijven. Ditmaal vertrok het kind inderdaad al schreijende, maar, niet kunnende besluiten om het slagveld geheel te verlaten, hield het zich op eenigen afstand achter den troep, dien zijn vader aanvoerde. Toen hij de snaphaanschoten hoorde, had anderl zijne tranen weldra gedroogd. Evenwel verveelde het hem zeer, in de nabijheid van het gevecht met de armen over elkander te moeten blijven; tot dat hij, rondom zich de vijandelijke kogels in het zand ziende opstuiten, den inval kreeg, zijnen ledigen tijd tot iets nuttigs te besteden. ‘Heden morgen nog,’ zeide hij, ‘heb ik mijn' vader hooren klagen, dat de ammunitie schaarsch begint te worden en dat er gebrek aan kogels is; kom, ik wil hem een' kleinen voorraad verzamelen.’ En terstond, zijn mes trekkende, loopt hij, waar de kogels het digtst vliegen, raapt op, wat er mat voor zijne voeten valt, en graaft met zijn mes die uit, welke al fluitende bij hem in den grond dringen. Vóór dat het gevecht ten einde was, had hij zijnen hoed vol. Toen anderl het verzamelde zijnen zegevierenden vader aanbood, omhelsde speckbacher hem, en beloofde, dat hij van nu af aan hem veroorloven zou, steeds mede te gaan. - ‘En dat overal?’ riep het verheugde kind. - ‘Ja, overal,’ hernam de vader, met de tranen in zijne oogen.
Inderdaad verzelde de jonge anderl van nu af aan zijnen vader in het gevecht, en was hem menigmaal van nut door de behendigheid, waarmede hij, in het heetste van den strijd, de bevelen van het eene korps naar het andere wist te brengen. De Beijerschen lieten den spelenden knaap door, weinig vermoedende, dat het de Adjudant van den vijandelijken Generaal was! Speckbacher had ook nog eenen

{==526==} {>>pagina-aanduiding<<}
anderen boodschapper, die hem goede diensten deed. Het was een groote poedelhond. Wanneer het land, tusschen speckbacher en de andere hoofden, door den vijand bezet was, droeg dit er op afgerigte dier, dwars door de Beijersche liniën, de depeches, in een' valschen staart, van den eenen Tyrolschen legerhoop naar den anderen.
In het gevecht aan den Iselberg hadden de Tyrolers, ten getale van ongeveer twintigduizend man, de geheele heuvelrij bezet, die zich aan den voet van den Brenner van Hall naar Inspruck uitstrekt. Overal langs de linie bleven zij overwinnaars, en het verlies der Beijerschen was zoo aanzienlijk, dat de Generaal deroy, onder wiens bevel deze stonden, gedwongen was Inspruck te ontruimen, en overhaast langs den linkeroever van de Inn de wijk te nemen. Terwijl andreas hofer, aan het hoofd van een deel der zegevierende armee, zijne intrede hield in de hoofdstad van Tyrol, dreef speckbacher, zonder tijd in ijdele praalvertooning te verliezen, den vijand aan de Neder-Inn voor zich henen, en joeg hem tot voorbij Kufstein. Vervolgens kwam hij terug, om gemelde vesting, welke van dien kant de sleutel van Tyrol is, te belegeren. Dit beleg was niet gelukkig.
De kleine fortres Kufstein, welke pitzenau's verdediging tegen maximiliaan, in de vijftiende eeuw, vermaard gemaakt heeft, is op eene steile rots gebouwd. Speckbacher beproefde, haar door eenen stouten overval te verrassen; maar zijn toeleg mislukte. Daar hij gebrek aan gros geschut had, was hij genoodzaakt, het beleg in eene blokkade te veranderen. De inwoners der stad, die door de vesting bestreken wordt, zijn meer Beijerschen dan Tyrolers. Majoor aichner, kommandant der citadel, had verstandhouding onder hen. Door hen werd hij van de aanstalten der belegeraars onderrigt, verijdelde hunne best beraamde ontwerpen, en was steeds op zijne hoede tegen hunne verrassingen. De vrouwen vooral waren de belangen der Beijerschen toegedaan. Men verhaalt zelfs, dat verscheidene harer naar het legerkamp der Tyrolers gekomen zijnde, en er gepoogd hebbende speckbacher's dappere soldaten om te koopen, hij haar deed vatten, maar zich vergenoegde met haar, tot straf, het hoofdhaar te doen afscheren; vervolgens zond hij haar, onder het spotgelach zijner krijgsmakkers, naar de stad terug. Dit voorbeeld deed eene goede werking; het maakte de Kufsteiner dames omzigtiger, en, daar speck-
{==527==} {>>pagina-aanduiding<<}
bacher voorts gezworen had, hare mans, zoo hij hen op verraad betrapte, ernstiger te zullen behandelen, en deze wisten, dat de Vuurduivel iemand was, die, wanneer het geval voorkwam, woord zou houden, en hun den hals zou doen afsnijden, even gelijk hij hunnen vrouwen het haar had afgesneden, kwam er een einde aan alle heimelijke treken, en de plaats werd tot het uiterste gebragt. Zij was op het punt om te kapituleren, toen de zaken van gedaante veranderden.
Oostenrijk had de nederlaag van Wagram ondergaan (17 Julij 1809.) Volgens de bepalingen der wapenschorsing van Znaim, moesten deszelfs troepen Tyrol ontruimen. De Generaal buol, die het klein getal Oostenrijkers, welke de opstandelingen ondersteund hadden, kommandeerde, gaf bevel tot den aftogt. ‘Het is niet mogelijk, dat de Keizer zijne getrouwe Tyrolers wil verlaten!’ roepen de berglieden; zij loopen te hoop, houden de Oostenrijkers terug, en willen de Beijersche krijgsgevangenen om hals brengen. Hofer, die aan het hoofd van den opstand geplaatst was, vermogt alleen de orde te herstellen: men liet de geregelde hulptroepen vertrekken, als ook hen, die uit pligtbesef of zwakheid dezelve volgen wilden.
Speckbacher bezat onder de gelederen der Oostenrijkers vele vrienden; zijne krijgsbegaafdheden, zijn beminnelijk en rondborstig karakter, zijne schitterende dapperheid hadden hem bij de Keizerlijke officieren geliefd gemaakt, die hem de schoonste beloften deden, zoo hij met hen trekken en onder de geregelde troepen dienst wilde nemen. Er is geen held, die niet oogenblikken van zwakheid gehad heeft; want, hoe voortreffelijk ook, blijven helden toch menschen. Door de aanzoeken zijner nieuwe vrienden verlokt, en door de vruchtelooze blokkade van Kufstein ontmoedigd, besloot de dappere aanvoerder, de uit Tyrol aftrekkende Oostenrijkers te volgen. Reeds had hij vrouw en kinderen vaarwel gezegd, trok in een der kleine rijtuigjes van het land, caretta's geheeten, verzeld van eenige Oostenrijksche officieren, den Brenner door, en was reeds bezig langs de zuiderhelling van dat gebergte naar den kant van Sterzing af te dalen, om vervolgens den weg naar het Pusterthal in te slaan, toen hij hofer ontmoette, die naar Inspruck het gebergte optrok. Het rijtuig reed de hellingen van den Brenner af; doch, hoe snel de beweging ook was, heeft het scherpe oog van den bevelhebber speckbacher onder de vlugtelingen herkend. Ho-
{==528==} {>>pagina-aanduiding<<}
fer gaf geen' schreeuw van verbazing, uitte geen woord van verwijt; alleenlijk bleef zijn zwart oog een oogenblik op dat van zijnen gewezen' krijgsmakker rusten. In dien blik lag zoo veel smart, verbaasdheid en versmading, dat speckbacher niet in staat was denzelven te verduren, maar het hoofd moest afwenden. Geen van hofer's medgezellen had speckbacher herkend; hofer zelf had gezwegen,
en evenwel viel het stille verwijt, hetwelk speckbacher in het oog zijns vriends gelezen had, hem zoo smartelijk, misschien juist omdat het verdiend was, dat hij, door schaamte en wroeging aangegrepen, besloot, zijnen weg niet verder voort te zetten. Aan het eerste posthuis verliet hij het rijtuig in stilte, en twee uren daarna was hij reeds bij hofer, die hem met opene armen en met de tranen in de oogen ontving.
De Kapucijner haspinger was, van zijnen kant, in zijn klooster geweken; na eenig aarzelen verliet hij het weder, en voegde zich andermaal bij zijne vrienden. Kenmater, schenk en mayer, drie der hoofden, die aan den Brenner en in de streken van de Eisach den meesten invloed bezaten, kwamen mede in het kamp. Men hield raad; men besloot te blijven vechten en Tyrol niet te verlaten, zoo lang weêrstand mogelijk was. Reeds daags na het houden van dien raad begonnen de vijandelijkheden op nieuw, met grooter woede dan ooit, en van den 4 tot den 11 Augustus, in die zeven dagen, door hen de gedenkwaardige week genoemd, toen alles verloren scheen, hebben de aan hunne eigene krachten overgelatene Tyrolers eene dapperheid en standvastigheid aan den dag gelegd, die boven alle bewondering verheven is.
Bij het opbreken van den raad had hofer zich naar het Passeyer-thal begeven, om den opstand in massa van zijne vallei en dien der distrikten van Meran te bespoedigen. Werkelijk was hofer meer de Apostel dan de Generaal der insurrectie, meer geschikt om een orakel uit te spreken dan om bevelen te geven, en, hoezeer dapper, verre minder in krijgsbegaafdheden en in beleid of vindingskracht, dan zijne spitsbroeders speckbacher en haspinger.
Deze beide laatsten, op den weg van het zuidelijk Tyrol, aan den voet van den Brenner, en aan den ingang van den verschrikkelijken bergpas, die nabij het stadje Sterzing van Stilfes naar Mittewald voortloopt, post gevat hebbende, moesten den vijand, die te Sterzing lag, het hoofd bieden,

{==529==} {>>pagina-aanduiding<<}
hem zoo mogelijk uit die stad verdrijven, en hem, het kostte wat het wilde, den weg afsnijden naar de zuidelijke streken van Tyrol, de eenige, waarin de vijand nog niet was doorgedrongen.
Van Stilfes naar Mauls loopt de weg, in de diepte en van verscheidene stortvloeden doorsneden, langs de Eisach, in welke die vloeden zich ontlasten. Hemelhooge bergen, welker kruinen van graniet bijna regtstandig oprijzen, bestrijken dien weg aan alle kanten. Minder steile hellingen zijn met onmetelijke bosschen van reusachtige dennen bedekt, die, als door een wonder, tusschen zware brokken blaauwen en witten rotssteen ontspruiten. De bergbewoners hadden al de bruggen over deze stroomen afgebroken, de zwaarste boomen geveld, en op derzelver opeengestapelde stammen, die door touwen aan de toppen der rotsen zwevende gehouden werden, al de brokken rots, welke zij vervoeren konden, en steenklompen van allerlei soort opeengehoopt. Dus toegerust, wachtten zij den vijand af.
Den 3 Augustus waren er aan den mond der engte, naar den kant van Sterzing, eenige schermutselingen voorgevallen. Den 4den, met het aanbreken van den dag, verkondigde het stormluiden in al de dorpen van den berg de nadering van 's vijands leger. Werkelijk rukte een korps Franco-Saksers uit Sterzing op de eerste brug aan den ingang van den bergpas aan. De Tyrolers wachtten het staanden voets af, en weldra begon tusschen deze stoute berglieden en derzelver meer geoefende tegenstanders een woedend gevecht, waaraan alleen de nacht een einde maakte. Den volgenden dag werd de strijd, met nog meer woede dan den vorigen, hervat. Tien malen waren de Franschen op het punt, om de brug, welke speckbacher en de Kapucijner verdedigden, te vermeesteren, en tien malen werden zij met een allerontzettendst verlies teruggedreven. De stukken geschut, van welke de behendigste schutters de kanonniers gedurig wegschoten, konden niet meer bediend worden; ruiters en voetvolk werden op den weg verpletterd of in den stroom geworpen door de rotsen en boomen, welke de boeren op de digtste drommen lieten afrollen. Eindelijk, door dezen onverwachten wederstand tot razernij gebragt, beproeven de Franschen eene laatste poging; digt ineengedrongen snellen zij naar de brug; ditmaal schijnen zij haar te zullen vermeesteren, maar onder het vechten hebben de Tyrolers haar in brand

{==530==} {>>pagina-aanduiding<<}
gestoken, en verlaten haar niet vóór zij bijna geheel verteerd is. Door dezen vlammenmuur gestuit, aarzelen de soldaten; vruchteloos trachten hunne officieren hen voorwaarts te drijven. Een derzelven, een man van eene dapperheid, die een beter lot waardig was, hopende het overige korps met zich mede te slepen, drijft zijn paard midden door de vlammen. Reeds is hij de brug twee derden ver over, zijne soldaten zetten zich in beweging en zijn op het punt om hem te volgen, toen de doorbrande ribben, die den vloer nog ondersteunen, onder de zwaarte van het paard bezwijken; geheel het timmerwerk spat uiteen en zinkt weg, en met een donderend geluid stort de brug naar beneden, terwijl de ongelukkige officier, te midden der vlammende stukken houts, in den stortvloed zijn graf vindt.
Tegen den avond trekken de, door deze rampspoedige poging geheel ontmoedigde, Franco-Saksers naar Sterzing terug, op hunnen aftogt door duizenden van vijanden bestookt. De landlieden, door de zege hunner broeders in geestdrift gebragt, snelden toe uit alle oorden des lands, wemelden op alle hoogten, bezetteden elken pas, welken de Franschen met geweld moesten openen, om eenen doortogt te winnen. Zij wisten, dat de Maarschalk lefèvre, aan het hoofd van het overschot zijner troepen, Inspruck verlaten had, en naar Sterzing spoedde, besloten hebbende, met eenen eenigen slag dezen opstand te vernietigen, welks voortgangen hij alleen aan de onbekwaamheid der Generaals von wrede en deroy toeschreef. Ten gevolge dezer kennis versterkten zij op nieuw en met nog meer vlijt de posten, welke zij kort te voren met zulk een' goeden uitslag verdedigd hadden. Oude lieden, kinderen, vrouwen hielpen bij dezen arbeid, boomstammen aanvoerende, rotsblokken voortrollende, en met ijver hun nieuw en vreeselijk berggeschut toebereidende.
Daags na zijnen opmarsch uit Inspruck trok de Maarschalk lefèvre zijne troepen omstreeks Sterzing zamen. Gedurende dien tijd sloegen de aanvoerders der Tyrolers, speckbacher en haspinger, op de hoogten ten oosten en zniden der stad gelegerd, alle zijne bewegingen gade. Tot nog toe waren die beide hoofden, met de hunnen, de eenigen geweest, die 's vijands aandrang weêrstaan hadden; met ongeduld verbeidden zij hofer, en met het levendigst gevoel van blijdschap zagen zij, op den ochtend zelven van dien dag, uit het westen, in de rigting van Telfs en van

{==531==} {>>pagina-aanduiding<<}
Gasteig, den Landstorm aanrukken, welken de dappere Kastelein hun uit het Passeyer-thal en van Meran aanvoerde. Die benden, langs de hooge weiden van den Jaufenberg verspreid, en met 's vijands voorposten tiraillerende, poogden zich met hunne wapenbroeders aan de Eisach in gemeenschap te stellen.
Op dit gezigt heft speckbacher's manschap een vreugdegeschreeuw aan en verdubbelt in drift. Maar ditmaal voegen zij krijgslist bij heldenmoed: zij laten vierduizend Beijerschen van lefèvre's voorhoede de eerste bruggen der vallei overtrekken en in de kloof van Stilfes doordringen. De steilte der hen omringende bergen, de eenzaamheid en diepe stilte, die rondom hen heerschen, en boven al de herinnering aan den wanhopigen wederstand, dien de bergbewoners aan hunne strijdmakkers geboden hadden, vervullen deze anders zoo stoute krijgslieden met een' onwillekeurigen angst. Zwijgende trekken zij voort, houden eensklaps halt, luisteren bij het minste geruisch, dat uit de bergen tot hen overkomt, hervatten den marsch, maar om kort daarop weder stil te staan, zonder aan beden noch bedreigingen hunner officieren het oor te leenen, die, even als zij, de volle grootte van het gevaar beseffen, en hen willen voortdrijven, om het te sneller te boven te zijn.
Plotseling doet eene stem, die als uit de ingewanden van den berg schijnt voort te komen, deze schrikbarende woorden hooren: ‘Steven, is het tijd?’ - ‘Nog niet,’ antwoordt eene andere stem, en alles is weder stil als het graf.
Men houdt halt; men raadpleegt; men verwittigt den Maarschalk lefèvre van het gebeurde, en vraagt om nieuwe bevelen.
‘Zeg aan die hondsvotten, dat wij hun achterna rukken, en dat, zoo zij niet vooruit willen, wij hun de sporen zullen geven!’ Dit was lefèvre's antwoord geweest. De Beijerschen hervatten dan hunnen marsch; maar naauwelijks zijn zij nog ettelijke honderd schreden voortgetrokken, of dezelfde stem roept: ‘In naam van den Vader, den Zoon en den Heiligen Geest! Hans, nu alles los! Op hetzelfde oogenblik schijnen boomen, rotsen, grond, geheel eene zijde des bergs, met een gerommel en gekraak als dat van den donder, in beweging te geraken, en, eer de Beijerschen tijd hebben om te vlugten, of slechts naar boven te zien, heeft de verschrikkelijke lavine hen bereikt en overstelpt; elke

{==532==} {>>pagina-aanduiding<<}
boom, elke rotsklomp breekt door zijnen val wijdgapende leegten in hunne gelederen; geheele compagniën worden tegen de rotswanden, die den weg bezoomen, vermorzeld; andere, in den afgrond medegesleept, verdrinken in den bergvloed.
Terzelfder tijd, en van al de hellingen der omringende bergen, openen de Tyrolers een wis treffend vuur op allen, welke de rotsstorting gespaard heeft. De eerste gelederen werpen zich in wanorde op de volgende; alles vlugt, wat vlugten kan, en weldra storten drieduizend man in vollen, verstrooiden loop op het korps van lefèvre, dat hen volgt. Alstoen maakt de gruwelijkste verwarring zich van dat ongelukkige, in de naauwe bergkloof opeengepakte leger meester. Door de vlugt hunner kameraden medegesleept, werpen de soldaten van het centrum en van de achterhoede hunne wapenen weg, eer zij nog eenen vijand gezien hebben, en vlieden als de voortogt: kanon, bagaadje, ammunitie, alles wordt in de kloof verlaten; ruiters, voetknechten, Franschen, Saksers, Beijerschen, vormen niets meer dan een' verwarden klomp. De verschrikte hoop rent Sterzing door, zonder op te houden, verstrooit zich, overdekt al de wegen van den Brenner, en vliedt naar Inspruck, bestookt door hofer's bergboeren, die zich nu met de soldaten van speckbacher en haspinger vereenigd hebben.
Lefèvre, na vruchteloos gepoogd te hebben de vliedenden tot staan te brengen, werd zelf in hunne vlugt medegesleept. Tweemaal was hij op het punt om door den vijand gevangen genomen te worden, en alleen aan de snelheid van zijn paard was hij zijn lijfsbehoud verschuldigd. Den 10 Augustus bereikte hij Inspruck, waar hij de eerste tijding zijner nederlaag aanbragt. De Fransche troepen, welke hij in de stad had achtergelaten, waren het eenige, dat de Tyrolers belette, er tevens met de vlugtelingen binnen te dringen.
Den 13 Augustus waren twintigduizend opstandelingen al wederom voor de muren van Inspruck verzameld, waar het overschot van lefèvre's leger, ongeveer in gelijk getal, zich herzameld had. Die troepen, door hunne vroegere nederlagen ontmoedigd, lieten zich andermaal slaan aan de hellingen van den Iselberg. In dien slag voerde andreas hofer in persoon het opperbevel; haspinger en speckbacher waren zijne Luitenants. Speckbacher was aan den regtervleugel van het Tyrolsche leger geplaatst, en

{==533==} {>>pagina-aanduiding<<}
de Vuurduivel, met zijne gevreesde strijdmakkers, had weldra de hun tegenover gestelde troepen op de vlugt gedreven. In het centrum werden de brug over de Sill en het klooster van St. Vilten, waar de lijken der op den vorigen slag gesneuvelde Tyrolers waren bijgezet, hevig betwist. De grond rondom het klooster was met lijken bezaaid, en de overwinning scheen te weifelen, toen de Tyrolers, aangevuurd door de tegenwoordigheid van een wonderdadig Lieve-Vrouwebeeld (*), aan hetwelk zij reeds hunne eerste overwinning toeschreven, eene laatste en vreeselijke poging deden. De Beijerschen werden gedwongen, voor de dweepzucht en dapperheid dier opgewondene menigte te wijken. In wanorde trokken zij binnen de stad terug, en, eer nog de zon boven dekimmen was, had het overschot van het invasie-leger voor de derde maal de hoofdstad van Tyrol ontruimd, en week met overhaasting naar de Neder-Inn.

(Het vervolg hierna.)

C.W. Hufeland, als arts en akademieleeraar.

(Vervolg en slot van bl. 455.)

Door de Voorzienigheid tot dusverre geleid, door haar bemoedigd, aanvaardde ik met Paschen van het jaar 1793 het Hoogleeraarsambt te Jena. Mijne bezoldiging als Professor ordinarius honorarius was slechts driehonderd thalers. Ik vleide mij echter het tekortkomende te zullen vinden uit de collegiegelden der studenten in de Geneeskunde, die toen te Jena in grooten getale aanwezig waren. Behalve mijn vertrouwen op God, werd ik door een inwendig gevoel opgewekt. Dit zeide mij, dat mijne, gedurende tien jaren, reeds verkregene ondervinding en opgevatte denkbeelden over het leven, de kunst en de wetenschap niet te vergeefs voor de uitbreiding der wetenschap zouden zijn. Door de mededeeling van hetgene, waarmede ik geheel vervuld was, hoopte ik niet zonder invloed te blijven op de vorming der studerende jongelingschap. Vele en nieuwe denkbeelden waren bij

{==534==} {>>pagina-aanduiding<<}
mij opgekomen, zoo wel over het menschelijk leven, als over de kunst. Zij bragten mij tot een hooger standpunt, en deden mij van één grondbeginsel uitgaan; uit dit oogpunt beschouwde ik het leven, en hieraan maakte ik alle overige denkbeelden ondergeschikt. Volgens deze wijze van beschouwing had ik reeds sommige gedeelten der Makrobiotiek en der Pathogenie (de Ziekteöntwikkeling) geschreven. Ik maakte mij deze ten nutte tot mijne voorlezingen. Zij werden meer toegejuicht, dan zij verdienden of ik had durven verwachten. Dit was vooral met die over de Makrobiotiek het geval. Ik hield deze lessen in het openbaar, in de groote gehoorzaal, voor 400-500 toehoorders. Ik heb van dezelve, ook om de zedelijke strekking, welke ik tevens op het oog hield, veel genoegen en zegen ondervonden. Bovendien gaf ik dagelijks twee uren bijzondere Geneeskunde (Therapia specialis), in één half jaar den geheelen cursus. Ik moest dus dagelijks vier uren aan het onderwijs wijden, de zieken in het akademisch gasthuis bezoeken, en mij op mijne lessen voorbereiden. Ik stond 's morgens reeds ten vijf ure op, en het was voor mij een druk jaar; vooral leden mijne oogen veel door het werken bij kaarslicht des ochtends. Later hield ik nog bij afwisseling Ziektekunde (Pathologia) en de leer der Geneesmiddelen (Materies medica), zoodat ik de voornaamste gedeelten der Geneeskunde, naar mijne wijze van zien, bewerkte. Mijne bijzondere lessen werden steeds door 80-100 jongelieden bezocht, brandende van ijver voor de wetenschap. De beste geest heerschte onder hen. Daardoor werd verwezenlijkt hetgeen onmogelijk scheen. Voor het Clinicum kon ik slechts over driehonderd thalers beschikken. Nogtans werden er jaarlijks doorgaans zeshonderd zieken opgenomen, en aan vijftig jongelieden de gelegenheid gegeven, zelve zieken
te behandelen. Dat ik aan deze inrigting de collegiegelden besteedde, spreekt van zelf.
Door mijne ambtgenooten en andere beroemde mannen werd ik op de vriendschappelijkste wijze bejegend; zij waren mij tevens vrienden, als loder, stark, batsch, fichte, griesbach, paulus, schiller; later kwamen schlegel en schelling er nog bij.
In het jaar 1795 gaf ik mijne Pathogenie in het licht, en in 1796 de Makrobiotiek. De eerste werd door de geleerde wereld, de andere door het algemeen zeer wel ontvangen. Zij werd ook in de meeste talen van Europa overgezet; in

{==535==} {>>pagina-aanduiding<<}
het Engelsch, Fransch, Italiaansch, Spaansch, Poolsch, Zweedsch, Russisch en Servisch. (*)
Omtrent denzelfden tijd begon ik, op verzoek van den boekhandelaar seidler, mijn Journal der practischen Heilkunde, waarmede ik desgelijks zoo voorspoedig mogt slagen, dat ik het door mijn geheele leven heb voortgezet. Het werd een punt van vereeniging voor ervaring in de Geneeskunde tegen den stelselgeest van den dag. Ik vond er ook mijne rekening bij, en het werd de hoofdbron van mijne welvaart; want ik had mij ten regel gesteld, van de inkomsten niets te besteden, maar ze op te leggen.
Ten gevolge van dit ailes begon ik zeer vermaard te worden, meer dan ik verdiende, hetwelk ik door Gods goedheid steeds levendig gevoeld heb. Ik ontving de eene roeping na de andere naar elders. Zij verdrongen elkander nagenoeg in de jaren 1797 en 1798. Ik werd eerst beroepen als Hoogleeraar naar Kiel, toen naar Leipzig, later als Lijfarts van den Russischen Keizer paul, vervolgens als Hoogleeraar naar Pavia, om frank te vervangen, op zijne aanbeveling. Ik bedankte voor alles, ook uit gevoel van erkentenis jegens mijn Vaderland; het was mij wél te Jena. Eerzucht was voor mij geen prikkel, vooral ook omdat ik in Rusland buiten alle wetenschappelijk verkeer zoude geraakt zijn. De post van Hoogleeraar te Pavia, in het heerlijk Italië, met f 4000 bezoldiging en vier maanden vacantie gedurende den zomer, had veel uitlokkends voor mij. Ik bedankte evenwel. Ik was te zeer aan mijn Vaderland gehecht, en ik gevoelde mij dus verpligt, aan hetzelve mijne kundigheden bo-
{==536==} {>>pagina-aanduiding<<}
venal te wijden. Ook vreesde ik voor den invloed van het Katholicismus op mijne kinderen. Ik voorzag den inval van bonaparte, en de langdurige oorlogen, die ons bedreigden en later uitgebarsten zijn. Ik verkreeg echter eene verhooging mijner jaarwedde van 300 tot 600 daalders, en de inrigting van een klein ziekenhuis voor de Kliniek.
Dit was het schitterendste tijdperk van mijn leven, maar des te gevaarlijker voor mijne ijdelheid; het kon mij ligt tot verwatenheid, trots en opgeblazenheid brengen; het kon verderfelijk voor mijn beter deel worden. Maar ook hier zorgde de Voorzienigheid; het gevaar werd afgewend door smartelijke ontmoetingen, die mij onverwacht troffen, en ik werd geoefend in ootmoed, bescheidenheid en zelfverloochening.
Hetgeen mij smartelijk wondde, was de opkomst van het stelsel van brown. Weickard en röschlaub stonden hetzelve in Duitschland met hevigheid voor, en gedroegen zich zeer onbetamelijk omtrent dezulken, die niet met hen van dezelfde gevoelens waren. Dit slelsel vond veel ingang bij jongelieden, door den schijn van waarheid, eenvoudigheid, gemakkelijkheid en juist betoog, waaronder het zich voordeed. Maar het vernietigde de ware en grondige studie, de juiste beschouwing der natuur, en de ervaring; het wees eenen voor de praktijk geheel verkeerden, zelfs zeer gevaarlijken weg. Het ontroofde mij bovendien de verdienste, welke ik persoonlijk meende omtrent de wetenschap verworven te hebben. Reeds lang vóór brown was ik van het denkbeeld vervuld, en had ik er naar gestreefd, de Geneeskunde van een beginsel (Princip) te doen uitgaan; overal het leven of de levenskracht op den voorgrond te stellen. Langs dezen weg hoopte ik de overeenstemming (eenheid) te bevorderen; vleide ik mij, de onderscheiding tusschen de gevoelens dergenen, die de leer der vochten en die der vaste deelen voorstonden, (Materialisten en Dynamisten) te doen ophouden. Dit doel werd nu aan brown toegeschreven, die als de Hervormer der Geneeskunde en de hersteller van derzelver reine leer geprezen werd; eene dwaling, waarvan nog velen in Duitschland niet teruggekomen zijn, en die in sommige leerboeken voortgeplant wordt. Het stelsel van brown werd eenzijdig en slechts van het standpunt der prikkelbaarheid (Incitabiliteit) door hem voorgestaan. De studerende jeugd werd er zoo door begoocheld, dat zij doof werd voor

{==537==} {>>pagina-aanduiding<<}
de stem der ervaring, en blindelings de nieuwe dwaalleer volgde. (*)
Ik gevoelde mij zeer ongelukkig, toen ik de jongelieden bij troepen naar Weenen en Bamberg zag trekken, nadat zij door mij overeenkomstig de ervaring gevormd waren, om zich, onder de leiding van frank (johan peter) en marcus, aan het verderselijk Brownianismus over te geven. Wat mijne smart vermeerderde, was, dat röschlaub alles, wat ik reeds geschreven had of nog schreef, smadelijk aantastte en verguisde. (†)

{==538==} {>>pagina-aanduiding<<}

Naar het ligchaam trof mij eene niet minder zware ramp; ik verloor plotselijk het gezigt op het regter oog. Den 20 November 1798 werd ik bij koud en nat weder door eenen lijder ontboden op drie uren afstands. Ik moest mij van een open rijtuig bedienen. Doorkoud en nat kwam ik des avonds omtrent acht ure te huis. Ik vond het pas uitgekomen dichtstuk van göthe, Herman en Dorothea; ik verslond hetzelve; met veel inspanning bleef ik in hetzelve tot middernacht lezen; ik begaf mij te bed, sliep tot zeven ure, en ontwaakte met verlies van het gezigt op het regter oog. Ik zag door hetzelve slechts als in een' donkeren nevel. Het was zwarte staar, door eene jichtachtige stofverplaatsing op de overspannen gezigtzenuw. Loder, stark en bernstein deden al het mogelijke, maar te vergeefs. Ik bleef blind, en mis steeds het gezigt op het regter oog (geschreven 4 Junij 1831.) Ik besloot, gedurende een half jaar mijne oogen niet te vermoeijen. Ik reisde naar Dobberan en Pyrmont. Ik gebruikte het zeebad en dronk het water te Pyrmont. Ik bezocht een landgoed, hetwelk ik aan den Rhijn gekocht had, Haenlein genoemd. Alles bleef echter vruchteloos. God spaarde echter mijn linker oog, waardoor ik gedurende dertig jaren nog zoo veel heb kunnen doen. Toen mij dit ongeluk overkwam, trof het mij zwaar, en mijn verder leven en volgende lotgevallen werden er zeer door gewijzigd. Ik kon, naar alle waarschijnlijkheid, berekenen, dat hetzelfde ongeval ook mijn ander oog treffen zoude. Zoowel mijn letterkundige arbeid als mijne praktijk werden er door gestoord; het vervolgen mijner Ziektekunde werd er door gestaakt. Ik begon bedacht te worden, hoe ik als blinde nog eenig nut zoude stichten. Dit kon slechts als Leeraar of Schrijver. Ik moest mij, zoo wel bij het voorlezen als dicteren, van vreemde hulp bedienen. Dit gaf
aanleiding, dat ik studenten als huisgenooten en vrienden bij mij nam, harbauer en bischoff onder anderen.
Het gelukte mij, niet onder mijn leed te bezwijken, maar mijzelven te bemoedigen. Onder opzien tot God begon ik mijne bezigheden met vernieuwde krachten te hervatten, ofschoon zij met meer bezwaren vergezeld gingen en ik niet

{==539==} {>>pagina-aanduiding<<}
meer zoo volledig daarin voorzien kon. Ik houde mij overtuigd, indien ik mijzelven in zwaarmoedigheid had toegegeven, hetwelk velen doen, ik zoude ook het andere oog verloren hebben.
Veel stil verdriet en hartzeer had mij reeds sedert lang gestemd, niet langer naar aardsch geluk te streven, maar voor een hooger doel te leven; ja, ik beschouwde den overgang tot een ander leven als eene gelukkige uitkomst.
Zoo vond mij het jaar 1800 niet meer verheugd, nog minder opgeblazen, integendeel gedrukt en bekommerd. Mijne uitwendige belangen waren niet meer genoegelijk of opbeurend. Door de Fransche Revolutie en het ook naar Duitschland overslaande Jacobinismus en Sansculottismus werden de Vorsten zeer wantrouwend, vooral tegen Geleerden en Akademiën! Onze voortreffelijke Vorst scheen in dit wantrouwen te deelen; althans zijne vroegere genegenheid voor Jena verkoelde, door meer vrije uitingen van sommigen der Hoogleeraren aldaar, en door den, tot den vrijheidszwijmel zoo ligt op te zetten, geest der studenten. De Vorst kwam niet meer herwaarts; de toegezegde en reeds begonnene verbeteringen werden niet voortgezet. Wat mij betrof, ik kon het mij beloofde ziekenhuis niet verkrijgen, en het scheen, indien er al een mogt tot stand komen, dat het iemand anders ten deel zoude vallen, die te Weimar zich meer persoonlijken invloed had weten te verwerven. Er begon ontevredenheid onder de Hoogleeraren te heerschen. Fichte (*) was reeds naar Berlijn vertrokken, van wege zijn ongelukkig Atheïsten-proces. Ook op mij
werkte deze stemming; ik werd mismoedig, en zag de toekomst bedrukt tegen.
Onverwacht en onvoorzien ontving ik, juist in deze oogen-
{==540==} {>>pagina-aanduiding<<}
blikken, eene roeping naar Berlijn, ter vervanging van selle, als Director van het Collegium medicum, Lijsarts, en eersten Arts der Charité, met eene bezoldiging van 1600 thalers. Ik was deze roeping, zoo als ik dit later vernam, behalve aan den reeds verworven naam, verschuldigd aan beyme. Deze, in het afgeloopen jaar met den Koning te Weimar zijnde, had mij persoonlijk leeren kennen. Ik kon, zoo wel door mijn inwendig gevoel, als van wege mijne uitwendige belangen, dit aanbod niet anders beschouwen, dan als eene roeping, als eene genadige beschikking van den hemelschen Vader, vooral dewijl alles geheel buiten mijn toedoen zoo geschikt werd. Te Jena werden mijne vooruitzigten steeds donkerder; hier opende zich voor mij een ruime, genoegelijke werkkring; hier verkreeg ik een groot ziekenhuis, waar ik als onderwijzer der Kliniek veel nut kon stichten; hier kwam ik in ruimere omstandigheden, en vond ik een' opkomenden Staat, onder eene liberale regering; voor mij en mijn huisgezin was vooral van belang, dat ik een gunstig vooruitzigt had ter vestiging van mij en mijne kinderen in een' grooten Staat.
Mijn besluit was derhalve spoedig genomen. Ik leide mijn ambt neder, dankbaar jegens den Vorst, die de eerste oorzaak mijner verheffing geweest was; ook jegens de Hoogeschool, welke mij gedurende acht jaren met vriendschap en onderscheiding te gemoet gekomen was. Moedig aanvaardde ik mijne nieuwe bestemming.
Mijn voorbeeld werd spoedig gevolgd door meerdere der uitstekendste Hoogleeraren, loder, paulus, schelling en anderen; het scheen wel eene Emigratie.
Gedurende mijn verblijf te Jena werd ik vader van twee lieve kinderen; julia, geboren te Jena, en laura, aan den Rhijn, werwaarts hare moeder van wege hare gekrenkte gezondheid gegaan was.
Door mijnen letterkundigen arbeid, vooral door mijne Makrobiotiek en het Tijdschrift, had ik een kapitaal overgewonnen van 10,000 thalers; hiervoor kocht ik het landgoed Haenlein, aan de dusgenoemde Bergstraat. Dit zoude het rustoord voor mijnen ouden dag worden. Maar, wat zijn de berekeningen der menschen? Hoe geheel anders is het gegaan! Op tachtig mijlen afstands, te Berlijn, in de Diergaarde, heb ik dit Asylum gevonden.


{==541==} {>>pagina-aanduiding<<}

Hrachich, de champagnewijn van het oosten.

Europa zond aan het Oosten zijne wijnen toe, en allengskens begonnen Pachas en Padischahs zich aan onzen champagne een' roes te drinken; het Oosten wilde niet ondankbaar zijn, en zond ons weêrkeerig zijn' opium. Opium echter deugt tot niets, dan om te doen slapen en droomen. Wij Europeanen hebben iets vurigs, iets prikkelends noodig, iets dat ligchaam en geest tevens in gisting en beweging brengt; terwijl men bij het gebruik van den opium slechts in eene grenzenlooze, maar eenzijdige verrukking wegzinkt, in dat wellustig zalige mijmeren, waarbij alle bewustzijn en leven, alle vernuft en luim ontbreken. Daarom heerscht de opium ook het meest bij de vadzige Turken en Perzianen, gelijk mede in China en Indië, minder bij de levendiger Arabieren. Deze laatsten geven de voorkeur aan een' wilden en dollen roes, die op het laatst tot eene soort van ijlen klimt; en tot dit oogmerk bezitten zij, reeds van oude tijden af, een hun bijzonder eigen middel, een uitmuntend equivalent voor al de sterke dranken, waarvan de Profeet hun het gebruik verboden heeft. Dit middel nu is de hrachich.
In Turkije hebben wij geheele verzamelingen opium-eters gezien, die gewoon waren zich in elkanders gezelschap daarmede dronken te maken. Te Kahira, daarentegen, troffen wij op de straten vrolijke hoopen aan van lieden, welke men ons onder den naam van hrachachs, dat is hrachich-eters, aanduidde. Wij zelven hebben van beide deze middelen, den opium en de hrachich, de proef genomen: de opium stortte ons voorzeker in eene soort van zaligheid; maar het was eene negative zaligheid, eene soort van wellustige vernietiging, waarbij het ligchaam, zoo wel als de geest, geboeid bleef; en zoo vele malen ik ook opium genomen heb, herinner ik mij, dat ik telkens een of twee uren doorbragt, met innerlijk bij mijzelven te herhalen: ‘O, hoe gelukkig ben ik!’ - Wat de hrachich betreft, zoo kan ik mij niet onthouden te gelooven, dat het deszelfs geest en kracht was, die den Profeet bij zijne pijlsnelle vlugt naar den zevenden hemel evenzeer te stade kwam, als de vleugels van den Engel gabriël. Wij hebben hier en daar, in Oostersche koffijhuizen, langs de wanden, afbeeldingen van het Paradijs gezien, die, naar men ons verhaalde, door Dervischen geteekend wa-
{==542==} {>>pagina-aanduiding<<}
ren. Ook hier kan het slechts de hrachich zijn, welke deze paleizen geschapen heeft, wier stoute bouwtrant en wonderlijke versiering alles te boven ging, wat gewone verbeeldingskracht zich kan voorstellen: als, deze dieren, die misschien oorspronkelijk op de maan mogen te huis zijn, maar die zeker op onzen bol nergens gevonden worden; deze boomen met gouden stam en zilveren bladen, die met onbekende vruchten beladen en door de vreemdste vogelgestalten verlevendigd waren; deze beken, eindelijk, waarin men visschen zag zwemmen, die gewis nimmer, noch op onze tafels, noch in onze vijvers, te vinden zijn geweest.
De wijs, waarop de hrachich toebereid wordt, is geen geheim: de Arabieren zeiden ons, dat de dronkenmakende stof daarin niets anders was dan een aftreksel van het zaad en den wortel der hennepplant, hetwelk men met boter kookt, en dan met een deeg van suiker, amandelen of pistaches in den oven brengt. Hieruit ontstaat een gebak, hetwelk in tabletten of platte koekjes, zoo groot als de hand, verkocht wordt. De helft van zulk een koekje is genoeg, om den staat van dronkenschap aan te brengen: wij ten minste hadden daartoe de eerste maal niet meer noodig. Nog staat het beeld van onzen koopman levend voor mijnen geest; hij had den besten hrachich in geheel Kahira, en onafgebroken stroomde de menigte naar zijne winkelkraam, die onder den blooten hemel, digt aan den ingang eener moskee, geplaatst was.
Doch, ondanks de voorkeur, welke de Arabieren aan de hrachich geven, is de opium niet buiten gebruik geraakt. Ook is de hrachich geene uitvinding van gisteren; integendeel hebben beide eeuwen lang vreedzaam nevens elkander geheerscht, en elk heeft steeds zijne bijzondere aanhangers gehad. De opium blijft het geliefkoosde genotmiddel der hoogere standen, der fatsoenlijke lieden, der deftige burgers, met één woord der Turken, die, terwijl zij hun verstand prijs geven, evenwel hunne achtbaarheid niet willen verliezen. Wil men daarentegen in het gilde der hrachich-eters treden, en zich, met terzijdezetting van schaamte, den naam van hrachach laten geven, hetgeen nagenoeg met ons dronkaard of zuiper overeenstemt, alsdan moet men reeds een losse, in de openbare achting gedaalde kwant zijn en den tulband op zijde dragen. Een eigenaardig schouwspel is het, te zien, welk een rumoer deze hrachachs maken, wanneer zij ergens

{==543==} {>>pagina-aanduiding<<}
voorbijtrekken: alle vrouwen wikkelen zich dan tot aan de oogen in hare sluijers, en eerzame lieden maken regtsomkeert; zijn zij in een' openbaren tuin, zoo hoort men niets anders dan hun gelach en dol gesnater, en de verstandiger lieden moeten zuchtend de plaats ruimen. Een in het oog loopend onderscheid tusschen hrachich en opium is, dat de laatstgemelde van de wereld afzondert en isoleert, terwijl de eerste steeds ter gelijker tijd met anderen genuttigd wil worden en slechts in gezelschap waar genot aanbrengt. Wel is waar kan men den opium ook in gezelschap gebruiken, maar men blijft toch altijd alleen; ten minste is het bij elkander zijn van zeer mystieken aard en zonder eenige uitwendige werking. De hrachachs, daarentegen, jagen hunnen roes weêrkeerig nog hooger op; zij sporen zich onderling tot gedurig nieuwe dolle bedrijven aan; zij bespotten en kwellen elkander, lagchen elkander met onverstoorbare goede luim in het aangezigt uit, en zoo ontstaat een waar kluchtspel, eene komedie, eene pantomime vol leven en phantastische beelden, waarbij nog steeds enkele schitteringen van verstand doorschemeren.
De hrachich is een Proteus onder duizenderlei gedaanten; nimmer zag ik hem, bij de zelfde personen, dezelfde verschijnselen te weeg brengen. Ook openbaart zich de werking dezer stof uiterst langzaam: drie kwartiers, ja menigmaal een vol uur gaan voorbij, zonder dat men iets bemerkt, tot dat men op eenmaal in zichzelven begint te glimlagchen, en dan is de uitbarsting ook daar. Menigmaal is het als een ligte droom; men wrijft zich de oogen; men meent te slapen; men voelt zich behagelijk en wel te moede, vooral in de streek van den bovenbuik, en ziedaar, op een woord, op een niets voelt men zich door eene onweêrstaanbare lachkramp overvallen, die slechts eindigt om weder te beginnen. Is alsdan een talrijk gezelschap van hrachachs bijeen, zoo gaat er een algemeen gelach op, dat, bijna stuiptrekkend, zich in gedurig hernieuwde aanvallen verheft, en slechts afgebroken wordt, om enkele woorden te laten doorsluipen, die, om het even of zij grappig of onbeduidend zijn, het geschater verdubbelen. Op deze wijs is de krisis daar; maar in den beginne is men nog altijd op zijne hoede; men merkt den afgrond, op welken men staat, aan de grenslijn tusschen verstand en dolheid; men poogt zich bedaard te houden; men wil nog niet alle teugels van zelfbedwang laten schieten.

{==544==} {>>pagina-aanduiding<<}
Over het algemeen heeft deze soort van dronkenschap het elgenaardige, dat het verstand nimmer geheel verdwijnt; er ontstaat als 't ware een worstelstrijd tusschen rede en dwaasheid; het besef, dat men raaskalt, is er, en evenwel kan men het niet laten. Sommigen, vooral nieuwelingen, worden hierbij door eene inderdaad schromelijke foltering gepijnigd: zij vreezen namelijk voor altijd zinneloos te zullen blijven; en ik herinner mij nog eenen hunner, die bij zulk eene gelegenheid heete tranen vergoot, en onophoudelijk vroeg, of hij zich in dezen toestand wel voor zijn gezin en zijne vrienden zou durven vertoonen.
Een ander kenmerk dezer soort van roes is het snel op elkander volgen der denkbeelden, van welke er eene ongeloofelijke menigte ontstaat. Men begint een verhaal; naauwelijks heeft men eenige woorden gesproken, of den verteller valt eene nieuwe gedachte in, en met de geschiedenis is het uit; hij komt er andermaal op terug, doch alleen om haar op nieuw af te breken. Menigmaal vraagt de een den anderen, wat hij dan toch het laatst gezegd heeft; en dat dit alles niet zonder accompagnement van lagchen, schreeuwen, uitroepingen, kwinkslagen en voor de vuist opgezegde redevoeringen of gedichte liederen toegaat, verstaat zich van zelf.
Wat zijn de grove dampen van wijn of sterken drank, vergeleken met deze zoo veel edeler dolheid van de hrachich, in welke men jaren tijds in een enkel uur doorleest? Wanneer er in dezen toestand een zamenhang van denkbeelden plaats had; wanneer men zich geheel en al aan de ontwikkeling eener gedachte kon overgeven, zoo zouden uit den mond der menschen, bij welke hart en hoofd zoo vol, de geest zoo opgewekt is, schatten te voorschijn stroomen, welke men nimmer in hen vermoed had en waarvan zij zelven niets wisten; doch de krisis is te geweldig, en zelfs het magtigste leven kan zich hier slechts in enkele snelle bliksemstralen openbaren.
Men weet niet, wie de schrijver der duizend-en-één Nacht is; ik geloof hem te kennen: het is buiten allen twijfel de gepersonifieerde hrachich. Overigens heb ik, onder de werkingen van de hrachich, slechts zeer enkele gevallen van sombere zwaarmoedigheid, somwijlen kortstondige aanvallen van razernij, maar doorgaans de uitgelatenste vrolijkheid waargenomen. Eens gebeurde het, dat ik slechts met moeite eenen hrachich weêrhouden kon van als vogel uit een venster van

{==545==} {>>pagina-aanduiding<<}
het huls op eenen boom in den tuin te willen vliegen. Hij hield de beide slippen van zijnen zijden gordel, losgestrlkt, in de hand, en riep: ‘Ik ben een vogel van het Paradijs, en moet naar buiten!’ Tot zijn geluk zette men den paradijsvogel in eene kooi. Een ander verbeeldde zich de taal der slangen te verstaan, en, wat nog sterker is, hij sprak die zelf; ik verstond er geen woord van, ofschoon ik op gelijke hoogte met hem was. Merkwaardig is het, dat personen in dezen toestand van elkanders ijlen volkomen bewust zijn; daarom behandelen zij zich ook onderling, zonder komplimenten, als krankzinnigen. Komt hun echter iemand, die nuchteren is, in den weg, en wil deze met hen spotten, zoo geraken zij of in woede, of worden treurig en kwalijk geluimd. Onder de werkingen van de hrachich behoort ook de inbeelding, dat men het hoofd van den romp verliest; doch dit is niet altijd een noodzakelijk gevolg van het gebruik dezes middels; er zijn ook lieden, die voortdurend hun hoofd op de oude plaats voelen zitten. Bij deze gelegenheid herinner ik mij een dergelijk geval, in hetwelk een mijner vrienden zich voor een standbeeld hield. ‘Raakt mij niet aan!’ riep hij; ‘gij zoudt mij kunnen breken;’ en toen iemand hem desniettegenstaande aanroerde, zeide hij: ‘Daar hebt gij het nu; ziet gij, hoe hier mijn kop, daar mijne armen naar beneden rollen, en hoe mijne voeten ter wederzijde uiteenwijken?’
Gewoonlijk verliest men ook alle maat van ruimte en tijd; de tusschenpoos tusschen het eene woord en het andere schijnt eene eeuw te duren, en de personen, welke digt naast den hrachach staan, komen hem voor door een' onmetelijken afstand van hem gescheiden te zijn. Menigmaal schreeuwt hij met donderende stem, even alsof hij tegen dooven sprak, en terstond daarop vraagt hij: ‘Heb ik daar zoo even gesproken? Hebt gij mij verstaan?’ Een andermaal beweegt hij de lippen slechts zacht, en meent met luider stem gesproken te hebben. Er zijn er onder hen, aan welke het voorkomt, dat hunne handen en voeten zoo lang worden, dat zij het einde daarvan niet meer zien; anderen weder verbeelden zich voor vast, dat de oogen en de haren hun uit het hoofd springen en voor hen heen dansen.
De eerste, dien ik in dezen toestand zag, was een jong mensch van onrustigen geest en levendige verbeeldingskracht. Hij lag op eenen divan uitgestrekt, met geslotene oogen. ‘Ik

{==546==} {>>pagina-aanduiding<<}
zie de kleur uwer woorden,’ dus begon hij; ‘sommige zijn rozekleurd, andere groen, weder andere zwart; ook de toon is iets stoffelijks.’ Hij beweerde, dat zijn blik door de muren drong; dat hij, door dezelve heen, de menschen zag, die op straat voorbijgingen, en dat hij duidelijk hoorde, wat zij spraken. Daar hij alleen in dezen toestand was, en wij, die voor het eerst zulk een schouwspel bijwoonden, ons niet onthouden konden te lagchen, riep hij: ‘Houdt op; gij moogt niet lagchen; gij doet mij zeer. Ik kan u verzekeren, dat mij op dit oogenblik de gaaf van dubbelzien verleend is: ik zie uwe woorden en de kleur uwer woorden; ik zie uwe gedachten en de kleur uwer gedachten. O, wist gij, wat ik thans niet al denk en gevoel! Een geleerde, die zich in dezen toestand verplaatste, zou in een oogenblik vinden, waartoe hem anders jaren van studie niet toereikend zijn.’
Nog één woord, om te toonen, dat de hrachich in de geschiedenis geene onbeduidende rol speelt. Het is bekend, dat de Oude van den berg zijne aanhangers door gansch bijzondere middelen tot geestdrijvers en dweepers wist te maken; tot die middelen behoorde ook de hrachich. Vandaar de naam van hrachachin, het meervoud van hrachach, dat is hrachich-eters, of, hetgeen daarmede gelijke beteekenis had, dweepers en sluipmoordenaars; en van die benaming stamt het door de Franschen verbasterde assassin. Zou men wel gelooven, dat de woorden assassin, assassiner eenige hoegenaamde verwantschap met de hrachich hebben? En echter is zulks historisch waar.

Mevrouw Staël als Hagar.

De vermaarde Mevrouw staël betrad te Weenen meermalen een liefhebberij-tooneel onder de Grooten dier stad, en liet zich inzonderheid vrij wat voorstaan op haar spel en voorkomen in de rol van Hagar, in het stuk van dien naam, hoewel beide daarin uiterst onbehagelijk waren. Een der aanzienlijke toeschouwers zeide, na den afloop, droogjes: ‘Het stuk, dat ik heb zien spelen, behoorde eigenlijk de regtvaardiging van Abraham te heeten.’





{==547==} {>>pagina-aanduiding<<}

Bij het overlijden van mijn jongste kind. (*)


'k Ween, droeve moeder! 'k ween met u; 
Gij mist uw' zuigeling. 
Verslagen is ons ouderhart, 
Dat aan het kindje hing. 
 
Toen ons dit wicht geboren werd, 
Hoe dankten wij den Heer! 
Zijn liefde schonk 't op onze beê; 
Zijn wijsheid nam het weêr. 
 
O God! schoon 'k in uw' wil berust, 
De smart doorboort mijn ziel; 
'k Pleng tranen op het dierbaar pand, 
Dat ons zoo vroeg ontviel. 
 
Hoe lag ik bij zijn wieg geknield, 
En smeekte tot uw' troon! 
Hoe riep ik uwe ontserming in, 
Ter redding van mijn' zoon! 
 
Nooit heb ik vuriger gesmeekt, 
En Gij hebt niet gehoord.... 
Maar o! vergeef, vergeef die taal! 
De smarte bragt ze voort. 
 
Nog staar ik op het stoflijk deel, 
Dat korts de ziel omsloot; 
'k Ween, droeve moeder! 'k ween met u: 
Ons dierbaar kindje is dood! 
 
Hoe werd dit bloempje vroeg geplukt 
En als in 't stof vertreên! 
Waarom toch moest die teedre spruit 
Zoo vroeg ten grafkuil heen?... 
 
Maar neen, 't is 't zielloos lijfje alleen, 
Dat thans de groeve beidt; 
Het zieltje ging den hemel in, 
Door Jezus ons bereid. 
 
Mijn God, hoe ik ook weenen moet, 
Toch klimme voor uw' troon 
Mijn dank, omdat ons kindje leeft 
Bij Jezus, uwen Zoon! 

{==548==} {>>pagina-aanduiding<<}

O dierbaar Evangeliewoord, 
Dat zulk een' troost ons biedt! 
Ik mag gelooven, dat ons kind 
Reeds Englenvreugd geniet. 
 
Ik stervling, hij geen stervling meer; 
Ik zondig, hij nog rein; 
Ik zinlijk, hij, van 't stof ontdaan, 
Mag vroeg bij Jezus zijn. 
 
Ja, Jezus voedt den lievling op.... 
O, welk een zaligheid! 
Ons kind werd door een' Englenstoet 
Gods woning ingeleid! 
 
Daar mag 't welligt op starren treên... 
Wat denkbeeld!... ik bezwijk! 
O onuitspreeklijk heerlijk lot! 
Wat is ons kindje rijk! 
 
Nu voel ik, ja! waarom het stierf: 
Het leeft bij d' Englendrom; 
En, Vader! wat ik wenschen mag, 
Ik wensch het niet weêrom. 
 
Ik wensch het niet weêrom op aard'; 
Maar, schenk Gij 't ons eens weêr, 
Wanneer ook ons deze aarde ontzinkt, 
Bij Jezus, onzen Heer! 
 
Dan brengt de jongste morgenstond 
Ons geen verschrikking aan; 
Dan vloeit weêr uit ons ouderoog 
Een dankbre vreugdetraan. 
 
Dan drukken wij het weêr aan 't hart 
In 't zalig hemelhof, 
En zingen 't driemaal heilig lied, 
En staamlen 's Hoogsten lof! 
 
jb. van duyn, 
Landman. 
Naaldwijk, 
30 Januarij 1838. 


De lapper.


Men heeft den lapper Flik op den Parnas betrapt. - 
‘Wat doet hij daar?’ - Hetgeen hij altijd deed, - hij lapt! 






{==549==} {>>pagina-aanduiding<<}

Mengelwerk.

Iets over de doodstraf.

Door B. van Willes, Theol. Doctor en Predikant te Lekkerkerk.

Na hetgeen in dit Tijdschrift (*) over dit onderwerp is medegedeeld, zou ik mijne meening niet hebben gezegd, indien ik niet door een mij vereerend aanzoek hiertoe ware overgehaald. Of de instandhouding van de doodstraf met het Christendom bestaanbaar is, zal door ons zoo beknopt mogelijk onderzocht worden. Dat in de Christelijke maatschappij de doodstraf moet in stand blijven, leert jezus noch zijne Apostelen uitdrukkelijk. Zelfs Gen. IX:6, hoezeer hier een uitdrukkelijk bevel van God voorkomt, had betrekking tot een bepaald tijdvak, ter voorkoming van gruwelen, vóór den Vloed gepleegd. Het moge daaruit blijken, dat de bepaling van doodstraf, als van Goddelijken oorsprong, geenszins op zichzelve te veroordeelen is; geen grond van eenige verpligting hiertoe ligt in deze instelling, welke voor andere omstandigheden was, dan waarin Christenen zich bevinden. Op dezelfde wijze moet beoordeeld worden alwat van Godswege bij de wetgeving aan Israël werd voorgeschreven. Die wet, voor Christenen van geene verbindende kracht, behelst daarom ook voor Christelijke maatschappijen geen bepaald voorschrift aangaande de doodstraf. In de woorden van jezus, Matth. XXVI:52: ‘Allen, die het zwaard nemen, zullen door het zwaard vergaan,’ ligt in geenen deele, naar

{==550==} {>>pagina-aanduiding<<}
het ons voorkomt, de erkentenis van een maatschappelijk regt. Het schijnt veeleer, dat hier een spreekwoord te zoeken is, ontleend uit het gebruik van wapenen, waarbij ook van de andere zijde wapenen worden te baat genomen. Let men op hetgeen petrus deed, dan ziet men duidelijk, dat de Heer het gebruik der wapenen afraadt wegens het gevaar, dat men dan in den mond loopt. (*) En spreekwoorden klinken somtijds algemeener, dan de zaak zelve met zich brengt; schoon wij ook niet moeten vergeten, dat het gebruik van wapenen, ten tijde van jezus, schromelijker en algemeener gevolgen had, dan ten onzen tijde. Hetgeen de Eeruw. goedkoop voor zijne meening heeft aangevoerd, beveelt zich, naar ons oordeel, geenszins als geldend bewijs aan. Noch jezus noch zijne Apostelen hebben in het minste iets bepaald voor of tegen de doodstraf. Hiervan moet men de redenen zoeken, deels in het doel van 's Heilands komst op aarde, zondaren te behouden, door geloof en bekeering hen te vormen voor den Hemel, deels ook in de betrekking, in welke de zijnen stonden tot het burgerlijk bestuur, als onderdanen, wier gehoorzaamheid, geenszins handhaving der burgerlijke wetten, pligt was. Omdat Hij geene uitspraak wilde doen, als scheidsman, (Luk. XII:13 volgg.) daaruit volgt niet, dat zulk een broedertwist door gewettigde scheidslieden niet mogt of kon beslist worden. Omdat Hij, zonder getuigen, die ongemerkt waren afgedeinsd, eene overspeelster niet wilde veroordeelen, (Joann. VIII:1-11) daaruit kan onpartijdigheid zelfs niet den geringsten wenk
ontleenen ter afschaffing van de doodstraf. Hem was eene veroordeeling dier vrouwe niet ten pligt gemaakt. Daar de getuigen tegen haar, door hun beschaamd afdruipen, hunne aanklagt schenen in te trekken, wilde Hij zich niet ten regter over haar zetten. Dit is alles, wat dit

{==551==} {>>pagina-aanduiding<<}
geval ons leert. Of, indien wij nog iets anders daaruit willen afleiden, dan zou het dit zijn, dat zij, die als Christenen het Christendom door zwaard en schavot willen handhaven, hunne bevoegdheid te buiten gaan, en zeer onchristelijk zijn in denken en handelen.
Mogen wij ons gevoelen zeggen, al loopt dit ook in tegen de meening van hen, die de afschaffing der doodstraf reeds nu wenschelijk achten, zoo verklaren wij ronduit, dat, hoezeer de leer van jezus en zijne Apostelen middellijk de afschaffing kan ten gevolge hebben, de tijd nog niet daar is, dat deze zonder nadeel voor de beteren kan plaats hebben. Het komt ons voor, dat zij, die voor de afschafsing der doodstraf in de burgerlijke wetgeving stemmen, minder het verlicht verstand ten gids hebben, dan wel zich laten vervoeren door menschlievendheid jegens zulken alleen, die, het harde woord moet er uit, deze in die mate niet waardig zijn. Deze verklaring verdient en vordert bewijs. Er is een groot onderscheid tusschen hetgeen jezus en de Apostelen hebben bevolen en geleerd en tusschen hetgeen in de burgerlijke maatschappij wet en regt is, ofschoon de leer van het Evangelie toch invloed uitoefent op hetgeen in de burgerlijke maatschappij bij Christenen wet en regt is. Hiervan zij tot voorbeeld de slavernij. Met den geest van het Evangelie is wel de behandeling, welke de eene mensch van den ander' ondergaat, bij het onderscheid van slaaf en heer, niet in overeenstemming. In christus jezus is geen slaaf of heer, maar is alles één. En toch eerbiedigt de leer van het Evangelie dit gevoelig onderscheid van stand in de burgerlijke maatschappij. ‘Zijt gij geroepen als slaaf, dit bekommere u niet. Doch zoo gij kunt vrij worden, maak hiervan bij voorkeur gebruik. Want de in den Heer geroepen slaaf is een vrijgelatene des Heeren, zoo als de geroepen vrije een slaaf van Christus is. Gij zijt duur gekocht; wordt geen slaven van menschen.’ 1 Cor. VII:21-23. Dit onderscheid van stand wordt zelfs in Christelijke maatschappijen
geëerbiedigd. ‘Zoo velen er

{==552==} {>>pagina-aanduiding<<}
onder het juk slaven zijn, dat zij hunne eigene heeren elke eer waardig achten, opdat niet de naam van God en de leer gelasterd worde. En (slaven), die geloovige heeren hebben, moeten hen niet verachten, omdat zij broeders zijn, maar te meer dienen, omdat zij geloovig en geliefd zijn.’ 1 Tim. VI:1, 2. Aan slaven wordt dan ook voornamelijk als pligt ingescherpt, ‘dat zij hunnen eigen' heeren onderdanig en in alles welbehagelijk zijn, zich niet onttrekken, maar alle goede trouw bewijzen, opdat zij de leer van God, onzen Zaligmaker, in alles versieren.’ Tit. II:9, 10. verg. Efez. VI:5-8. Col. III:22-25. Zelfs bij harde behandeling verneemt de slaaf zijn' pligt, 1 Petr. II:18-25. Doch ook heeren van slaven vernemen, wat het Christendom als pligt van hen vordert, Efez. VI:9. Col. IV:1. Daarenboven is de geheele Brief van paulus aan filemon, vooral vs. 16, opmerkelijk, als waar duidelijk gezegd wordt, dat een slaaf, ook wanneer hij zich tegen zijnen heer mogt hebben vergrepen, (zoodanig een was onesimus) door zijnen heer als een geliefde broeder behoorde aangenomen en behandeld te worden. De leer van jezus en de Apostelen duldt, om ergere gevolgen voor te komen, de slavernij, neemt het hatelijke en harde weg, en bewerkt langzamerhand derzelver geheele afschaffing (*). Dit zij genoeg als bewijs, dat iets tegen den geest van het Evangelie bestaan kan in de burgerlijke maatschappij ook van Christenen, hetwelk door geen verbod wordt afgekeurd, en toch door zedelijke middelen wordt tegengewerkt tot geheele afschaffing. Dat de afschaffing der slavernij, zoo verre die plaats reeft, aan het Evangelie moet worden toegeschreven, behoeft verder geen betoog.
Het wegvallen der slavernij, ook zonder uitdrukkelijk bevel van het Christendom, was te gemakkelijker, om-
{==553==} {>>pagina-aanduiding<<}
dat de betrekking van heer en slaaf van zelve moest ophouden, zoodra niemand, door het Evangelie voorgelicht, heer en eigenaar van menschen wilde zijn; of liever zoodra de burgerlijke maatschappij, de waarde der menschheid in christus gevoelende, allen voor vrij en gelijk voor de wet verklaarde. Zoo gemakkelijk heeft de afschaffing der doodstras geen plaats. Deze kan niet van éénen kant komen. Het schijnt althans te vreezen, dat, indien men de afschaffing der doodstraf van de wetgeving wacht, bij verkeerde toepassing van op zichzelve goede beginselen, men het kwaad eer verergert, dan wegneemt. Dat zij, die de afschaffing der doodstraf van het burgerlijk bestuur schijnen te vorderen, te eenzijdig zijn in het beschouwen der zaak, zal onpartijdigheid wel erkennen. Het is noodweer, niet minder dan bij het voeren van den oorlog, waarom de doodstraf wordt uitgesproken en volvoerd tegen te plegen of gepleegd geweld, waarvan de beteren de slagtoffers zijn. Gelijk, bij het uitspreken van regt, ook de andere partij moet worden gehoord, zoo moet eveneens, bij de handhaving van regt, het medelijden jegens schuldigen en overtreders niet zóó ver gaan, dat het leven der beteren zonder bescherming van staatswege zijn zoude. Welke daarvan de gevolgen zouden wezen, behoeft niet eerst bij eene gevaarlijke proefneming te blijken. Als onzijdige voorbereiding, ter ontwikkeling van ons gevoelen over het niet raadzame van de afschaffing der doodstraf, moge dienen hetgeen over het voeren van oorlog, volgens het Christendom, te zeggen valt. Ofschoon de oorlog in de hand van Gods voorzienigheid ook gunstig op volken en menschen werken kan, zal men echter niet loochenen, dat de oorlog, in aanleiding en vreeselijke gevolgen, welke de schuldigen niet altijd of alleen drukken, lijnregt strijdt tegen den geest en het doel des
Christendoms. Dit punt is wel zoo ver buiten allen twijfel, dat ik dit niet eerst behoef te betoogen. Het Christendom verklaart zich veeleer tegen dan voor den oorlog, ook met het oog op

{==554==} {>>pagina-aanduiding<<}
de burgerlijke maatschappij (*). En beschouwt men den oorlog in deszelfs vreeselijke gevolgen, in welke veelal onschuldigen in eene ruime mate deelen, wie zou dan niet wenschen, dat deze geesel des menschdoms eens ophield het zuchtend schepsel te teisteren? Wie zou niet gaarne het zijne willen toebrengen, dat bestendige vrede eene waarheid werd, en uit den staat van dichterlijke bespiegeling tot wezenlijkheid overging? Doch wie zal zich weerloos verklaren, en eene gevaarlijke proef nemen, door het wegwerpen van het zwaard? Zoo lang de menschen zijn die zij zijn, en niet zoo als zij moesten wezen, zal ook dit kwaad, helaas! een noodzakelijk kwaad blijven. Het Christendom moge zijnen gezegenden invloed uitoefenen op het voeren van den krijg, en op het verhinderen van deszelfs vermenigvuldiging; wie de menschen kent en opmerkzaam gadeslaat, houdt de afschaffing van den oorlog voor een' dichterlijken droom, aan wiens verwezenlijking niet, dan met nog grooter gevaar, is te denken. Dán eerst, wanneer er geen aanvaller is, kan de oorlog wegvallen. De afschaffing van ééne zijde zou den euvelmoed van den anderen kant eerder doen opstuiven, daar er dan geen zwaard is, om het zwaard in de scheede te houden. Hier wacht ik geene tegenspraak, het allerminste van hen, die, zoo als velen in het vaderland van den Semeur, voor de afschaffing der doodstraf ijveren, maar met een' ijver zonder verstand.
Hetgeen toch van den oorlog geldt, is op de doodstraf niet minder toepasselijk. Of is de overtreder der wetten niet de aanvaller, en mag de overheid, ook de Christelijke overheid, het zwaard wegwerpen, opdat de beteren zonder bescherming en de overtreders zonder vrees zouden

{==555==} {>>pagina-aanduiding<<}
zijn? Verbiedt dan het Christendom aan de beteren de handhaving van het Natuurregt, om, ten koste van het leven van den aanvaller, eigen leven te verdedigen? Dit regt is het, dat de overheid uitoefent. Zoo handelt bezadigdheid met onpartijdigheid, na bedaard onderzoek; terwijl, bij afschaffing van de doodstraf, hartstogt en overijling niet altijd den schuldigen zouden treffen. Het kwaad, dat men zoekt af te schaffen, zou althans niet minder, maar meermalen en verschrikkelijker plaats hebben. Dan toch zou elke schuld even zwaar geboet moeten worden. Aan verzachtende omstandigheden denkt de heete drift niet. Dan wordt alles op staande voet afgehandeld. Beschaving zou zekerlijk niet winnen, wanneer wraak in plaats van regt kwam, en meer bloeds zou er vergoten worden, indien de overheid haar regt liet varen. De misdaden, nu niet gebreideld door de vrees voor den dood, zouden zich vermenigvuldigen, en, om zelfs de gevangenis te ontgaan, zou het leven van weerloozen meer op het spel gezet worden. Doch ik behoef dit niet verder uiteen te zetten. Indien men het oog vestigt niet enkel op hen, tegen wie de doodstraf is uitgesproken, maar ook op zulken, wier leven meerder zorg verdient dan dat van misdadigers, dan zal alle overdrijving van medelijden wijken voor de overleggingen van het gezond verstand. En daartoe is een breedvoerig betoog niet noodzakelijk. Is nu de uitgesproken doodstraf ongenoegzaam, om de grootste gruwelen altijd tegen te gaan; wat zal het zijn, indien het leven der beteren kan worden verkort door zulken, die, bij ontdekking, minder leed hebben te wachten? Daar, waar vrijplaatsen (asyla) zijn, ziet men de vruchten van zulk eene ontijdige barmhartigheid. Daar nemen de misdadigers niet eens de moeite, om, bij het uitspreken der vonnissen, de grenzen te leeren kennen, binnen welke men het grootste kwaad, met het minste gevaar voor het leven, kan bedrijven. Van die geringe moeite is men door afschaffing van de
doodstraf ten eenemale ontslagen. In ons vaderland wenschen wij, dat geene proefneming geschiede, vóór dat van el-
{==556==} {>>pagina-aanduiding<<}
ders blijkt, dat de tijd hiervoor geschikt en rijp is. Men late het werk der afschaffing van die straf over aan het Christendom. Dit is het wenschelijkste van alles. Of zouden daar minder goede Christenen zijn, waar het regt wordt gehandhaafd tegen de boozen? Door die handhaving van het strenge regt lijdt voorzeker het echte Christendom niets. Voor burgerlijk bestuur en burgerlijke wetgeving behelst de leer van jezus en zijne Apostelen geene bepaalde voorschriften. Alleen zij, die het Christendom met de burgerlijke maatschappij ook van Christenen verwarren, meenen iets te vinden, wat bij jezus of zijne Apostelen nooit moest gezocht worden. Alleen zijdelings werkt het Christendom, door zedelijke middelen. Christenen, voor den Hemel gevormd, zijn, als onderdanen en overheid, beter dan zij, die dezen invloed van zich weren. In zoo verre werkt het Christendom tot afschaffing van de doodstraf, niet door stellig verbod, maar door tegenwerking van de misdaden, die in de burgerlijke wetgeving het aanhouden van de doodstraf noodzakelijk maken. Zoo moet men oordeelen, wanneer men zich door de beginsels van het Christendom wil laten leiden. Daar toch jezus en de Apostelen aangaande den oorlog niets hebben gezegd, vindt men de doodstraf vermeld als iets, dat aan de overheid niet enkel is geoorloofd, maar zelfs als pligt opgelegd. Het is wonder, dat men niet genoeg let op hetgeen paulus schreef, Rom. XIII:1-4. Deze plaats stelt toch wel het aanhouden van de doodstraf, als geoorloofd, en pligtmatig voor de overheid, buiten allen twijfel. Dit zullen wij hier nog met een enkel woord aanwijzen.
‘Een ieder (alle ziele) zij aan de boven hem staande magten onderworpen. Want er is geene magt, dan van God. En de bestaande (magten) zijn door God geordend.’ Houdt men op het oog, dat paulus van de Romeinsche regering spreekt, welke niet zonder willekeur Christenen van Joodschen oorsprong met de overige Joden uit Rome verbannen had, dan geldt dit plaatselijke ook wel degelijk Christelijke regeringen, aan

{==557==} {>>pagina-aanduiding<<}
welke Christenen behooren onderworpen te zijn. Niet minder dan de Romeinsche overheden geldt het dan ook de Christelijke, wat vs. 2 voorkomt: ‘Zoodat hij, die zich tegen de magt verzet, zich tegen Gods verordening verzet; en zij, die hiertegen opstaan, zullen zich een oordeel op den hals halen.’ Het Christendom stelt aan Christenen pligten voor jegens de burgerlijke overheid, en dreigt met straffen, van Godswege op het schenden dier pligten bepaald. Aan de overheid zelve wordt door het Christendom geen pligt voorgehouden, maar wel wordt aangetoond, wat die overheid van Godswege is, en wat zij ter beteugeling van het kwaad heeft in acht te nemen. ‘Want de oversten (overheden) zijn niet een schrik van goede, maar van kwade daden.’ Het bewind boezemt hun schrik in, die het kwaad, niet, die het goed bedrijven. ‘Wilt gij nu niet vreezen voor de magt, (de regering) doe het goede; en gij zult lof van haar ontvangen.’ Hier blijkt duidelijk, in welken zin het Christendom straf, ook doodstraf, wil afgeschaft hebben, door goed te doen, en zóó de straf te ontgaan, als eenig middel hiertoe voor te stellen en aan te dringen. De regering toch is ‘Gods dienares;’ zij voert Gods wil uit ‘u ten goede,’ tot welzijn. ‘Maar vrees, indien gij kwaad doet; want zij draagt het zwaard niet vergeefs.’ Het zwaard in de hand der overheid, als dienaresse Gods, heeft dán eerst kracht en beteekenis, indien men hier de doodstraf niet uit het oog verliest. Het zwaard is toch in hare hand geene ijdele vertooning. Het is niet vergeefs, dat zij dit zwaard voert. Geheel de toon van schrijven doet, bij de
minste oplettendheid, gevoelen, dat paulus hier de overheden niet neemt zoo als zij toen vooral waren, met het zwaard gewapend, wel ter wering van het kwaad, maar niet als zoodanig door het Christendom gewettigd, en aan welke de Christenen, naar de omstandigheden, zich behoorden te onderwerpen. Doch alle twijfel valt weg, indien men, gelijk het behoort, het volgende: ‘want zij is Gods die-
{==558==} {>>pagina-aanduiding<<}
nares, eene wreekster tot straf (toorn) den kwaaddoeners,’ vereenigt met de woorden: ‘zij draagt het zwaard niet te vergeefs.’ Dan blijkt duidelijk, dat de Apostel het Goddelijke dier instelling wil erkend hebben, en dat het dus geene aanmatiging van magt is, wanneer het zwaard der geregtigheid tegen den misdadiger getrokken, en aan hem de doodstraf uitgevoerd wordt. Wij laten het bij deze eenvoudige ontwikkeling van deze plaats, welke, als geldende voor hetgeen wij hier betoogen, door iederen onpartijdige wel zal worden aangenomen. In dien zin moet ook opgevat worden hetgeen petrus schrijft, schoon hij niet zoo uitdrukkelijk als paulus de doodstraf aanroert, 1 Petr. II:13, 14.
Het Christendom beveelt de doodstraf niet, maar verbiedt dezelve even min; het werkt, door de boozen tot verbetering op te leiden, de afschaffing der doodstraf niet uit, omdat niet alle boozen, door het licht des Evangelies geleid, de misdaden nalaten, maar het erkent toch een regt, door God verleend, aan de burgerlijke maatschappij; en het zal dus wel, uit hetgeen hier door ons is opgemerkt, duidelijk blijken, dat, om het meeste niet te noemen, ook in de Christelijke maatschappijen het aanhouden van de doodstraf althans met het Christendom niet onbestaanbaar is, zoolang de misdaden der menschen dit kwaad noodzakelijk zullen maken.

De lasteraar.

(Naar aanleiding van zeker onlangs uitgekomen Gedicht, getiteld: Hippokreen-ontzwaveling.)

Kent gij, mijne Lezers! den Lasteraar? dien laaghartigen benijder van het geluk, den roem, de eer en den goeden naam van den naasten! dan kent gij tevens een verachtelijk, nietig en ongelukkig wezen.
Het lasteren van anderen behoort onder die weinige verkeerdheden in den mensch, waarvoor men geenerlei

{==559==} {>>pagina-aanduiding<<}
verschooning noch vergoelijking weet te vinden; want het is een misdrijf met voorbedachten rade gepleegd, en waarbij geene verzachtende omstandigheden in aanmerking kunnen komen. Het zedelijk gevoel brandmerkt den Lasteraar en den Verrader, als tweelingbroeders, met het teeken eener onuitwischbare schande; en waar leeft de pleitbezorger, die de verdediging van den aldus veroordeelden op zich zou durven nemen? Zijn vonnis is, zonder hooger beroep, door de publieke opinie opgemaakt; en geen wonder! want de Lasteraar is een verachtelijk wezen.
Hij voert het bewijs zijner verachtelijkheid met zich in het duister, waarin hij zijnen persoon en naam verbergt, en voor hetgeen hij wenscht en bedoelt - het kwellen en benadeelen van den medemensch - durft hij nimmer rondborstig uitkomen, omdat het gevoel van schaamte hem verhindert openlijk te bekennen, dat hij tot den laagsten trap in het rijk der zedelijke verbastering is afgedaald, en, naar die mate des te dieper, beneden het peil van menschelijke regtschapenheid is gezonken. Hij bemint het kwade, omdat hij waant door hetzelve voor zich te zullen verkrijgen, wat hij in anderen als een begeerenswaardig erfgoed beschouwt - onderscheiding, eer en roem; dan tot geen' prijs ter wereld begeert hij als den laaghartigen eerroover bekend te staan; immers hij weet, dat het oogenblik zijner ontmaskering tevens de stond zal zijn, waarin hij voor zichzelven zou moeten beven; en daarom kiest hij de duisternis der verborgenheid.
Of, vertoont hij zich in het openbaar, dan gaat hij te werk als de zeeschuimer, die de begeerde prooi, door de vertooning eener neutrale of bevriende vlag, misleidt. Maar neen! de zeeschuimer handelt, om dus te spreken, edelmoediger, door het hijschen der bloedvlag, wanneer de bedreigde kiel zich onder het bereik van zijn geschut bevindt. Niet alzoo de Lasteraar, die zich, wanneer hij openlijk ten voorschijn treedt, onder de liverei der welwillendheid vertoont, en, met woorden en gebaren, zich dubbelzinnig verklarende, alle zorg besteedt, om

{==560==} {>>pagina-aanduiding<<}
anderen als de oorspronkelijke uitvinders van logen- en lastertaal te doen voorkomen, terwijl hij zelf als de goedhartige waarschuwer van den belaagden verschijnt. Bij voorkeuze, echter, bedient hij zich van geschrift of drukpers, om, op eene voor hem veiliger wijze, de gal, die zijne ingewanden vervult en prikkelt, te kunnen uitbraken.
Dan, is deze schilderij niet overdreven en te sterk gekleurd? Immers spreekt ook de Lasteraar goed van den naasten, en schenkt aan sommigen zelfs hoogen lof. - Maar doet hij zulks met de edelaardige bedoeling, om de waardij van anderen te doen uitkomen? Verre van daar! Hij bezigt de taal der goedkeuring alleen in de armhartige hoop, om, door dit middel, de eigenliefde der door hem geprezenen te streelen, en daardoor, voor zich en zijne lastertaal, bescherming te vinden. En hoe, is het niet verachtelijk, den naam van een' ander te misbruiken, opdat daardoor de snoodheid, die men alléén en in het duister pleegt, des te minder afschuw zal wekken? is het niet verachtelijk, te wanen, dat de geprezene, om den wille van dien Iscariothslof, de zijde en de zaak des Lasteraars kiezen en verdedigen zal?
Wat waarde heeft, daarenboven, de lof, door een' nameloozen Schrijver met de blijkbare bedoeling geschonken, om daardoor de verguizing van anderen des te scherper te doen uitkomen? want de eenige bedoeling van den Lasteraar kan slechts in het kwellen en grieven van den naasten gelegen zijn; en welk eene zwarte ziel moet men niet bezitten, om daarin eenig welgevallen te vinden! De tevredenheid, het geluk en genoegen van anderen te willen vermeerderen, is een karaktertrek, die den mensch naar het beeld van zijnen weldadigen Schepper doet gelijken; maar aan wien wordt hij gelijkvormig, die het tegenovergestelde wil en bedoelt? Wij willen deze vraag niet ontleden, waar het gebied der Duisternis antwoord geeft, en wij den Lasteraar in zijne verachtelijkheid hebben doen kennen.
Is hij verachtelijk te noemen, hij is tevens een nietig

{==561==} {>>pagina-aanduiding<<}
wezen, en dat nietige overtreft, indien mogelijk, zijne verachtelijkheid.
Geestkracht en moedbetoon, in het voorstaan en bevorderen van alwat goed, edel en rein is aan den dag gelegd, verheffen hem in onze schatting, bij wien wij deze lofwaardige eigenschappen opmerken. Dan, waar is de geestkracht en het moedbetoon van den Lasteraar te bespeuren? Vinden wij daarvan een bewijs in een geschrijf zonder onderteekening, en waarop men de namen van drukker of uitgever niet durft spellen? Of getuigt dat stilzwijgen niet veelmeer van de lafhartige kleinmoedigheid des eerroovers, die wel den laster bemint, maar wien het aan geestkracht ontbreekt, om zich als Lasteraar te doen kennen?
De edelmoedige vijand schroomt nooit, zijne wederpartij tot eenen openlijken en eerlijken kampstrijd uit te dagen. Hiertoe ontbreekt het den vijandigen Lasteraar aan geestkracht en moed, en daarom kiest hij de, voor hem minder gevaarlijke, rol van den sluipmoordenaar. Welk een nietig wezen!
En toch is hij opgeblazen, trotsch, hoogmoedig en met zichzelven ingenomen. Ziet het aan zijn lasterschrift! Hij is de man, die zich op den regterstoel zet, geesten weegt, harten kent en nieren proeft, en van wiens uitspraak geen hooger beroep overblijft! - Verheug u, verheven regter! maar weet, dat uwe armhartige vreugde dien naam onwaardig is: de vreugde van den schooljongen, die zich met het blazen van zeepbellen vermaakt, is van verhevener oorsprong.
Gij wilt als wetgever optreden, en geeft aan uwen arbeid den schijn, als ware hij ondernomen, om het kwade uit het goede te schiften, het koorn van het kaf te zuiveren. Dan, vergun ons ééne vraag: ‘Wij kennen de wetten van solon en lycurgus, van karel den Grooten en van napoleon; zeg ons, naar wien wij uwe dekreten zullen benoemen?’ Gij zwijgt, en verbergt u in het duister. Gij hebt uitspraak gedaan; maar het ontbreekt u aan geestkracht en moed,

{==562==} {>>pagina-aanduiding<<}
om het vonnis, door u geveld, met uwen naam te bekrachtigen. - Maar, inmiddels verheft zich de stem van het algemeen gevoelen, en noemt uwen nietigen arbeid ‘de wetgeving van den lasteraar.’
Door lagen nijd en afgunst verblind, waandet gij uwe lasteringen vermogend genoeg, om de eerkroon van het hoofd uws naasten te doen vallen. Gij bedriegt u; en zóó verre zijt gij, door uwen eigenwaan, van gezond verstand beroofd, dat gij niet opmerkt, welke goede diensten den belasterden door uwe smaadredenen zijn bewezen! Nietig wezen! het tegendeel van hetgeen gij bedoeldet, hebt gij, uws ondanks, uitgewerkt; want gij hebt, door het licht te schuwen, zonneklaar de boosaardigheid uwer oogmerken geopenbaard, en men kent uwe werken! De eerkroon, waarnaar uwe hoop begeerig uitzag, is u ontgaan; zij is den naasten gegeven, die beter is dan gij, en u rest alleen de netelkrans der schande! Maar, hoe zal men u dien naar het hoofd werpen, daar gij u in sluipholen verborgen houdt?
Maar, welligt hebt gij eedgenooten, deelhebbers uwer booze raadslagen, en haasten zij zich, om u den lauwer der gewaande overwinning aan te bieden! Besef echter, dat gij dit eerbewijs alleen in het verborgene kunt dragen, en dat gij uzelven den roem eener openbare zegepraal ontroofd hebt! Gevoel uwe dwaasheid, indien gij niet te onbeduidend zijt, om het nietsbeteekenende van uwe averegtsche maatregelen te bevatten! De schamele vrucht, die gij van al uw trachten en pogen inoogst, is als de Sodomsappel, die bij de minste aanraking tot assche verkeert, en uwe vermeende glorie in stinkende zwavelwalmen doet verdwijnen! - Of wacht gij een ander loon? Maar gij bezit noch geestkracht, noch moed, om daarnaar te streven; de wil en het vermogen ten goede ontbreken u, en gij smaadt en lastert alleen, dewijl gij niets beters kent noch geleerd hebt. Welk een nietig wezen!
Eindelijk is de Lasteraar een ongelukkig wezen; en dit te meer, naar mate hij verachtelijk en nietig is.

{==563==} {>>pagina-aanduiding<<}

Aan het denkbeeld van geluk is dat van bezitten en genieten naauw verwant. Dan, wie zal den Lasteraar gelukkig prijzen, of het armzalig deel, dat hem beschoren is, voor zich, als erfgoed, begeeren? Waarlijk, zijn ongeluk overtreft nog zijne verachtelijkheid en nietigheid!
Het geluk, de eer, de roem en de goede naam van hen, dien de Lasteraar waant dat hem, tot het bereiken zijner eigenbatige oogmerken, in den weg staan, vervullen zijn gemoed met de onaangename aandoeningen van afgunst, wrevel, haat en nijd. Hij gevoelt zich daarbij niet gelukkig, en rust en tevredenheid ontvlieden zijn binnenste. Onvermogend, om den naasten van het bezit van geheel verstandelijke of zedelijke goederen te berooven, neemt hij tot vuilen laster de toevlugt; dan, naauwelijks heeft hij tot het aanwenden van een zoo verachtelijk middel besloten, of hij moet zich inspannen en vermoeijen met het uitvinden en verzinnen van de laaghartigste kunstgrepen, ten einde zijn doel te bereiken en niet tevens zichzelven te verraden. Onreine driften houden hem in eenen staat van bestendige zielskwelling en onrust, waar hij, door gebaren of woorden, de eer van den verdienstelijken man poogt te belagen. Hij mist zijn doel - en dit grieft hem; men twijfelt - en hij acht zich beleedigd; men spreekt hem tegen - en hij moet zijne spijt verkroppen; hij waant, dat men hem op het spoor komt - en angstig klopt hem het hart. Verlegenheid en vrees verzellen hem, ook waar hij zich in de eenzaamheid waant; en niet zelden geraakt hij in woede, wanneer zijne pogingen mislukken.
Thans grijpt hij, in het donker verblijf zijner wanhoop gezeten, de schrijfstift aan; hij punt de pen, en doopt die in galle en alsem. Is hij daarbij wél te moede, kalm en over zichzelv' voldaan? Neen; hij beseft, dat hij, in de schrijfstift, een' stroowisch heeft gegrepen, en voelt zich ongelukkig.
Zijn handschrift zou hem kunnen verraden, en hij beeft bij de bloote gedachte! Maar de drukpers is stom,

{==564==} {>>pagina-aanduiding<<}
en zij zal hem voor alle nasporing vrijwaren! Neen, drukker en verspreider kunnen in verraders veranderen, en dan... dan staat hij openlijk als Lasteraar en eerroover bekend! Folterende gedachte! zij ontneemt hem de rust van den dag en de kalmte van den nacht. Hij weet, dat hij kwaad doet, en daarom haat hij het licht; maar in zijn duister verblijf staat hem het beeld van den eersten broedermoorder voor de oogen, met den hartverscheurenden uitroep: ‘Alwie mij vindt, zal mij doodslaan!’
Dan, hij wordt niet ontdekt, en smaakt daarbij eene armhartige vertroosting. Hij hoort, van een even verachtelijk en nietig wezen als hijzelf, de vermelding des lofs - en hij glimlacht. Gaarne zou hij dien lof openlijk inoogsten, wierd hij daarmede niet tevens openlijk als eerroover bekend. Dien lof kan, mag, durft hij zich niet toeëigenen. Aan medeïngewijden alleen kan hij zijne gewaarwordingen openbaren; dan, wat waarde heeft de lof van de deelgenooten zijner boosheid en schande?
Een enkele, zwak genoeg, om door het piepen van de vledermuis zijne rust te laten verstoren, bezorge hem eene schamele vergoeding; het gevoel daarvan is voorbijgaande: en zou dit dan den hoogmoedigen Lasteraar kunnen bevredigen, die weldra ontwaart, hoe alle weldenkenden zich vereenigen, om den gekrenkten te bemoedigen en regt te doen. - Zijn noodlot doemt dus den eerstgenoemden, ongelukkig te zijn.
De goede en verstandige, de brave en edele hebben de smaadredenen en het zot geklap des Lasteraars gehoord, maar keuren het beneden zich, hem met eenig wederwoord te verwaardigen; zij zwijgen; en dat zwijgen zegt meer, dan de welsprekendste taal. Met salomo achten zij het voor kinderwerk, den vinger in den mond van een' dwaas te steken, en dat wel van een' dwaas, die tevens een deugniet is. En wanneer dan dat veelzeggend zwijgen den eerroover te verstaar geeft: ‘Gij zijt te verachtelijk en te nietig, om ons

{==565==} {>>pagina-aanduiding<<}
te kunnen beleedigen!’ tot welk eene diepte van vertwijfeling en wanhoop zinkt dan niet de ongelukkige en troostelooze Lasteraar!
Eindelijk, gelijk wij reeds met een woord te kennen gaven, de belasterde wordt, ter zake van den aan hem gepleegden, dusgenoemden eerroof, door alwat regtschapen denkt, gevoelt en handelt, in bescherming genomen; en deze uitkomst voert de wanhoop en troosteloosheid des Lasteraars tot razernij. Het tegendeel van hetgeen de laaghartige wenschte en beoogde vindt werkelijk plaats; en nu verkeert de ongelukkige in denzelfden toestand, als weleer de booze haman, die de verdiensten van den gehaten mordechaï openlijk erkend en zichzelf ter galge zag verwijzen, die hij voor den miskenden man had doen oprigten. Die galg - de waardige en verhevene plaats voor hoogmoedige Lasteraars - vinden wij nu wel niet op onze pleinen en straten; maar wij zien het vonnis der veroordeeling, hetwelk de benijder van het geluk en de eer des naasten niet ontgaan kan, door het algemeen gevoelen, in de zedelijke huishouding zoo wel, als in het gebied der letteren, met onuitwischbare trekken alom geschreven; en wee den rampzaligen, die door dat vonnis voor altijd gebrandmerkt wordt! Hij moge de straffende hand van den wereldlijken regter weten te ontgaan; den regter in zijn binnenste, en den nog hoogeren Regter hierboven, zal hij niet kunnen ontvlieden, de ongelukkige!
Onze schilderij is afgewerkt. Wij hebben de beeldtenis van den Lasteraar geschetst. Wie van u, Lezers! beeft niet voor dat Meduzahoofd terug? Wij kunnen de trekken veranderen noch verzachten; want wij volgden de natuur naar het leven. Is het onze schuld, dat de Natuur ons somwijlen monsters te aanschouwen geeft?

NB. Bij den Redacteur is de Steller van dit stuk bekend. Wanneer de Lasteraar zich noemt, is ook hij bereid zulks te doen.


{==566==} {>>pagina-aanduiding<<}

Joseph Speckbacher, bijgenaamd de vuurduivel.

(Vervolg en slot van bl. 533.)

Terwijl hofer te Inspruck de eer der zegepraal genoot, en binnen die stad eene soort van aartsvaderlijke regering, eene monarchij der eerste wereldeeuwen, oprigtte, hechtte de Vuurduivel zich aan de schreden van den vijand, hieuw bij Schwatz deszelfs achterhoede in de pan, en joeg hetgeen er van lefèvre's leger nog over was tot ver voorbij de grenzen van Tyrol.
Dus was dan, nog vóór het begin van September, het land op nieuw van vreemd krijgsvolk schoongeveegd, en van aangevallenen werden de Tyrolsche opstandelingen aanvallers. Werkelijk drongen speckbacher en de Kapucijner in het Salzburgsche, overal de inwoners te wapen roepende, en hen aansporende om zich bij hen te voegen tegen de soldaten van den Antichrist. Aanvankelijk begunstigde het krijgsgeluk de beide legerhoofden: zij drongen door tot Reichenhall; een stadje, dat slechts weinige uren van Salzburg gelegen is. De Kapucijner, wien de fortuin het hoofd op hol bragt, sprak van naar Weenen te trekken, napoleon te verslaan en Keizer frans te bevrijden. Maar de beter beraden speckbacher, bemerkende, hoe de Saltzburger bergbewoners, verre van hen bij te staan en zich met hen te vereenigen, hen ontweken en met eene soort van schrik zagen voorbijtrekken, en daarenboven gewaarwordende, hoe met elken dag het getal zijner krijgslieden verminderde, (want die goede lieden trokken troepsgewijs naar huis, daar het hen begon te vervelen, zoo lang van vrouw en kinderen gescheiden te zijn) was er op bedacht, de grenzen van Tyrol te naderen, dat met eenen nieuwen en nog geduchter' inval bedreigd werd.
Wat hij vooruitzag, had maar al te veel grond; de geduchte soldaten, die bij Wagram overwonnen hadden, waren bestemd om Tyrol aan te grijpen. Den 16 October bij Melek aangetast, was speckbacher, na wonderen van dapperheid verrigt te hebben, gedwongen onder te doen voor de overmagt en krijgshaftigheid zijner tegenstanders. Hij verloor tweehonderd man; zijn zoon anderl, die hem verzelde, werd krijgsgevangen gemaakt, zijn kleine leger op de vlugt

{==567==} {>>pagina-aanduiding<<}
geslagen, en hij zelf, zwaar gekwetst, ontkwam met moeite den vervolgenden vijand.
Al de wegen, die naar Inspruck liepen, waren met vijanden bedekt. Rusca drong over Trente en Botzen, von wrede en deroy langs de wegen uit Beijeren in het hart van Tyrol, allen met den brandendsten wraaklust bezield. Van nieuws zagen de opstandelingen zich gedwongen, de vallei van de Inn en hunne hoofdstad te ontruimen, en in het gebergte te wijken. Terwijl dit gebeurde, ontving men de tijding van den Weener vrede. Alstoen begrepen de Tyrolsche hoofden, dat alle verdere weêrstand vruchteloos was, en schenen genegen zich te onderwerpen. Hofer zelf, de bevelen van den Aartshertog jan gehoorzamende, had, bij eene proclamatie, zijne krijgsmakkers uitgenoodigd, om de wapenen af te leggen en naar huis te keeren, toen een Tyrolsch officier, kolb geheeten, hetzij door verraad, gelijk tegenwoordig zijne landgenooten beweren, hetzij, zoo als waarschijnlijker is, uit vermetelheid, de uiteengaande boeren wederom opruide, en overluid verklaarde, dat het aan hofer medegedeelde bevel valsch was; dat Oostenrijk, wel verre van zijne meestgeliefde kinderen te verlaten, hun binnen kort te hulp zou komen; dat hij gelast was, hun dit aan te kondigen, en dat, verre van zich te onderwerpen, men integendeel eene laatste, krachtige poging moest ondernemen. De Tyrolers waren reeds uit zichzelven maar al te zeer genegen, om het berigt, dat Oostenrijk hen afstond, voor logenachtig te houden. Zij geloofden hetgeen kolb hun zeide, en namen de wapenen weder op. Deze dwaze daad was het doodvonnis van eene menigte dappere lieden. Hofer en de overige hoofden der middeldeelen van Tyrol hadden
zich weder aan het hoofd hunner geduchte krijgsdrommen gesteld; met heldenmoed hielden zij eene ongelijke worsteling vol, en gedurende dit laatste en noodlottige tijdvak van den opstand, hetwelk de tweede helft der maand November omvat, stroomde meer Tyrolsch bloed, dan in geheel het overige van den veldtogt. Dappere aanvoerders, zoo als peter thalguter, sneuvelden op het veld van eer; anderen, gelijk mayer, werden gevangen en doodgeschoten. Peter mayer was met de wapenen in de hand gegrepen; men vroeg hem, of hij kennis was Prins eugenius' proclamatie gehad had; antwoordde hij neen, zoo was hij gered: doof voor de beden zijner vrienden, verkoos hij

{==568==} {>>pagina-aanduiding<<}
liever de waarheid te spreken, en stierf in den ouderdom van vijfenveertig jaren.
Kolb had zich weldra zoek gemaakt; hofer en zijn vriend holzknecht, alleen gebleven, verdedigden zich met leeuwenmoed in de kloven van het Passeyer-thal. Baraguay-d'hilliers, een edelmoedig vijand, beloofde hun lijfsbehoud, wanneer zij de wapenen nederlegden. Holzknecht liet zich bewegen, en keerde naar zijn dorp terug. Hofer alleen bleef onbuigzaam, en wilde zich liever verbergen, dan zich overgeven. Hij vlugtte naar den top eens bergs, midden tusschen sneeuw en ijs, en werd door den verrader donay zijnen vijanden in handen geleverd; zijn heldendood binnen de muren van Mantua is bekend. Speckbacher, de monnik haspinger, eisenstekken, sieberer en andere hoofden aan de Inn, beter onderrigt dan hofer, en aan de echtheid van het Weener vredestraktaat niet kunnende twijfelen, hadden de wapenen nedergelegd en hunne benden doen uiteengaan. Vreezende van de amnestie uitgesloten te zullen worden, was haspinger naar het klooster Einsiedeln, in Zwitserland, gevlugt, en van daar, over Como en het Veronesche, naar Weenen geraakt. Maar speckbacher, naar het gehucht Stallsins geweken, had de onvoorzigtigheid, of de edelmoedigheid, om met zijne bende wederom te veld te komen, op de ontvangst eener depeche van hofer, waarin deze hem schreef, dat hij hem aan de andere zijde van den Brenner verwachtte. Kort daarop nam kolb de vlugt, hofer verdween, en speckbacher werd gedwongen, zich in het gebergte te werpen, waar zijn hoofd op prijs gesteld werd.
Des Vuurduivels dapperheid stond in grooten naam bij de Beijerschen. Zij kenden de kracht der ziel van den berghoofdman en de vindingrijkheid van zijnen geest; boven alles vreesden zij den vermogenden invloed, dien hij nog steeds op de boeren der streken langs de Inn, van Inspruck tot aan Schwatz, bleef oefenen; ook stelden zij er buitengemeen veel belang in, hem in handen te krijgen. Zijn signalement was, bij elk detachement, op de order van den dag gesteld geworden; beschrijvingen van zijn' persoon en voorkomen, verzeld met houtsneeplaatjes, waarop men zijne gelaatstrekken en de bijzonderheden zijner kleederdragt had afgebeeld, waren te Inspruck gedrukt geworden en in overvloed door geheel het leger en tot in de kleinste bergkantonnementen verdeeld ge-
{==569==} {>>pagina-aanduiding<<}
worden; eindelijk doorkruisten talrijke patrouilles de hooge keten der sneeuwbergen tusschen de valleijen van de Zell en de Inn, waar men wist, dat speckbacher de wijk genomen had. De Beijersche soldaten, persoonlijk op hem gebeten door de herinnering der kwade parten, welke hij hun gespeeld had, en aangespoord door het lokaas der toegezegde belooningen, volgden hem op het spoor, zoo als men een wild dier doet, telkenmale zij hem hadden opgejaagd. Hadden zij zijn spoor verloren, dan doorzochten zij de bosschen, de afgelegenste herdershutten, de spelonken, de holle boomen, en tot zelfs rotsspleten, ja dikke hoopen mosch, kortom elke plek, waar het slechts mogelijk was, dat de looze bergman zich verscholen hield.
Ondertusschen wedijverde speckbacher met zijne vijanden in behendigheid en volharding. Zijne lotgevallen gelijken naar een romanverhaal.
Toen de Beijerschen hunne jagt begonnen, stond hij nog aan het hoofd van dertien zijner onverschrokkenste medgezellen. Eenige dagen lang zwierf hij met hen van Alphut naar Alphut, van den eenen berg naar den anderen overgaande, somwijlen aan kleine vijandelijke detachementen het hoofd biedende, tusschen de sterkere heensluipende, en zijne bewegingen in dier voege regelende, dat hij, den top der bergen, waar de Zell haren oorsprong neemt, volgende, door het Pusterthal mogt kunnen ontkomen. Op Kersdag kwam hij in het dorp Dux, 't welk in het hart van het gebergte gelegen is: hij had al de uitgangen der vallei gesloten gevonden; zijne togtgenooten waren uitgeput van vermoeidheid, en, daar het hun reeds sedert verscheidene dagen aan leeftogt ontbrak, liepen zij gevaar, van honger te sterven. Speckbacher dankte hen voor de hem bewezene trouw, nam van hen afscheid, en verborg zich bij eenen vriend.
Ter naauwernood begon hij van zijne vermoeijenis eenigzins te bekomen, of men kwam hem verwittigen, dat een Beijersch detachement over den berg trok en het dorp naderde. Speckbacher was niet voornemens te vlugten; maar toen hij met eigene oogen zag, dat het detachement door een' der lieden, die nog den vorigen dag zijne medgezellen geweest waren, door den verrader holzer geleid werd, en dat deze reeds den weg naar de bergwoning nam, waarin hij eene schuilplaats gevonden had, omhelsde hij den vriend, die ze hem had verleend en dien hij niet in ongelegenheid

{==570==} {>>pagina-aanduiding<<}
wilde brengen, klauterde op het dak der woning, sprong van daar op eene rots, bereikte van die rots de naastgelegen Alp, en, dank zij zijne buitengemeene vlugheid, terwijl zijne vijanden hem nog in het huis te Dux zochten, beklauterde hij reeds een' der hoogste bergtoppen uit den omtrek. Hij gunde zich geene rust, vóór dat hij verre voorbij de streek der dennebosschen gekomen en de grenslijn der sneeuw bereikt had.
Gedurende de zeven-en-twintig dagen, die nu volgden, maakten zijne vijanden, hem gedurig op den voet nasporende, eene woedende jagt op hem, en waren twintigmaal op het punt om hem in handen te krijgen; maar speckbacher was even hardnekkig als zijne vervolgers: hij was behendiger dan zij, en, ten gevolge van de volkomene kennis, welke hij van het land bezat, en zijne verwonderlijke tegenwoordigheid van geest, ontsnapte hij hun altijd. Bezwaarlijk begrijpt men, hoe hij, zoo vele dagen lang, afmatting, koude en honger heeft kunnen verduren. De honger vooral bragt hem tot vreeselijke uitersten. Hij kon zich geene mondbehoeften verschaffen anders dan bij verrassing, en eens bleef hij zelfs vier dagen lang zonder eten. Die zware beproevingen hadden zijne krachten uitgeput, maar konden zijnen moed niet breken; evenwel gevoelde hij, dat een langer verblijf op den berg ondoenlijk was, en dat hij de bewoonde streken moest naderen. Hierop verschalkt hij de waakzaamheid der beide Beijersche detachementen, die hem het digtst op de hielen waren, en daalt, door de vallei van Volders, weder af naar de sterk bevolkte oevers van de Inn. Terwijl hij een bosch omstreeks Talferberg doortrok, ontmoette hij zijne vrouw en kinderen, die, gedwongen uit laatstgemeld dorp te vlugten, waar men hen tot gijzelaars had willen nemen, op goed geluk rondzwierven, niet wetende, waar zij hun hoofd zouden nederleggen. Deze ontmoeting was hartverscheurend; de dappere man omhelsde al schreijende wezens, die hem zoo dierbaar waren, en die hij gedacht had nimmer weder te zullen zien, en, met al de zorg eens echtgenoots en vaders hun door het gebergte tot gids strekkende, voerde hij hen, langs weinig begane paden, naar het gehucht Volsberg, waar allen te zamen een' tijdlang verscholen bleven.
Ondertusschen, sedert de Beijerschen speckbacher's spoor verloren hadden, was hun verlangen, om hem in hunne magt te krijgen, nog vuriger geworden. De prijs, be-
{==571==} {>>pagina-aanduiding<<}
loofd aan den geen, die hem zou uitleveren, was verdubbeld geworden: 700 guldens zouden het loon van den verrader zijn. Een onvoorzigtig woord van een' vriend, de zwakheid van een' der arme boeren, die door den oorlog tot de schrikkelijkste armoede gebragt waren, en voor welke zoo groot eene som een te sterk lokaas mogt zijn, konden speckbacher in het verderf storten. Hij besloot dus, nogmaals zijne vrouw en kinderen te verlaten, en het gevaarvolle leven van eenen vogelvrij verklaarden balling te hervatten.
Men was in het hart van eenen voorbeeldeloos strengen winter; sneeuw overdekte het grootste gedeelte der naburige bergen. Speckbacher, die niet alleen met de vervolging en de valstrikken der menschen, maar ook met de strengheid van het jaargetijde te worstelen had, gevoelde, dat hij eerlang bezwijken moest, zoo hij, van het zwerven over dag vermoeid, de lange winternachten, op zulk eene hoogte, zonder schuilplaats moest doorbrengen. Op een' zijner vorige togten had hij, bij den top van den Gemshaken, eene der steilste en wildste bergspitsen des lands, een hol opgemerkt, welks ingang onbeklauterbaar scheen. Alleen een door storm verraste gemsjager kon misschien de proef gewaagd hebben, er eene wijkplaats te zoeken; want, om daarbij niet in den afgrond te storten, moest men eenen vasten voet, eene sorsche hand en een oog hebben, dat door duizeling niet beneveld werd. In dit hol nam speckbacher de wijk. Met hulp van eenen knecht, op wien hij vertrouwen kon, bragt hij naar deze hemelhooge eenzaamheid genoegzamen voorraad om tot aan de lente te kunnen leven, voorts wapenen, buskruid, kleederen; en, eenen stormachtigen nacht in het begin van Januarij te baat nemende, gedurende welken de sneeuw in digte vlokken nederviel, begaf de arme vlugteling zich, zoo snel hij kon, naar zijne geheime woonplaats, verzekerd dat het spoor zijner schreden door de winden uitgewischt en door de vallende sneeuw overdekt zou worden.
Speckbacher was vastelijk voornemens, deze wijkplaats gedurende den geheelen winter niet te verlaten; en het was om zich, des noods, in de soort van vesting, waarin hij post gevat had, te kunnen verdedigen, dat hij wapenen had medegenomen. Ook was die verdediging niet moeijelijk. Een eenig, bijna onder de sneeuw verloren voetpad leidde tot naar den omtrek van het hol, en de vermetele, die de tusschenruimte van de platte rots, waarheen dit voetpad hem

{==572==} {>>pagina-aanduiding<<}
bragt, tot naar den mond der grot had willen overkomen, had eerst eene bijna loodregte steilte moeten beklauteren, en daarna eene smalle, door de natuur in de rots gevormde, meer dan honderd voeten boven den afgrond verhevene lijstrigchel moeten volgen. Maar eene andere vrees pijnigde speckbacher's geest; hij herinnerde zich holzer's verraad, en duchtte, gedurende zijnen slaap overvallen te worden. Ook ditmaal kwam hem zijne vindingskracht te hulp. Midden in een hoop struikgewassen plaatste hij eene geladene buks in dier voege, dat, zoo iemand beproeven mogt de rotsrigchel langs te komen, het geweer noodwendig moest losgaan. De slag, dacht hij, zou hem waarschuwen, en hem den tijd geven om óf te vlugten óf zich te verweren, naar mate de aanvallers meer of minder talrijk mogten wezen.
Op deze wijs zijne woonplaats in het gebergte hebbende opgeslagen, veroordeelde speckbacher zich, om niet anders uit te gaan dan des avonds, en nog wel met de uiterste voorzorgen. Een gedeelte der nachten bragt hij door met het dorre hout op te zamelen, hetwelk hij behoefde om zijne spijs te koken en zijne verkleumde leden te verwarmen; want de wonden, welke hij in het gevecht bij Melek ontvangen had, door zijne vermoeijenissen weder opgengegaan zijnde, vielen hem zeer pijnlijk, en maakten hem voor de koude gevoeliger, dan hij ooit geweest was. Zijn' haard had hij in het diepst van het hol; hij stookte daarop echter niet anders dan in nevelachtige dagen, wanneer de top des bergs met een' digten sluijer omhuld was, en de rook, die uit den mond van het rotshol kwam, zich onder de wolkdampen mengende, niet verraden kon, dat een mensch op die hooge toppen zijne woonsteê gevestigd had. In dezer voege bragt hij de maanden Januarij en Februarij door.
In de eerste dagen van Maart begon de sneeuw, die de Alpen bedekte, te smelten, en het weder werd zachter. Den 14den, op het midden van den dag, terwijl speckbacher, onder bedekking van een' dikken mist, zich buiten zijne spelonk gewaagd had, en bezig was aan de naburige hellingen eenig droog hout te verzamelen, maakte eene lavine zich van den top des bergs los, rolde met het geluid des donders naar beneden, overstelpte hem, eer hij vlugten kon, en sleepte hem, in ettelijke sekonden tijds, tot in het diepst der vallei, meer dan een half uur verre van de plaats, waar hij opgetild geworden was. Ook ditmaal waakte de

{==573==} {>>pagina-aanduiding<<}
Voorzienigheid over den vervolgden. want speckbacher behield bij dien verschrikkelijken val het leven. Evenwel, toen hij, nog half bedwelmd, wilde opstaan, gevoelde hij eene sterke pijn aan de heup, en bemerkte, dat hij zich het dijbeen ontwricht had. De terugkeer naar het hol was hem hierdoor volstrekt belet; hij zou er onmogelijk weder naar hebben kunnen opklimmen. Daarenboven deed de geweldige pijn, welke hij leed, hem maar al te wel beseffen, dat hij thans de hulp van menschen niet ontberen kon. De ongelukkige zag zich tot de wreede keus gebragt, van óf in deze wildernissen van pijn of honger een' langzamen dood te sterven, óf te pogen het naaste gehucht te bereiken, met gevaar van in de handen zijner vijanden te vallen. Speckbacher koos de laatste partij. Hij verzamelde de weinige kracht, die hem nog overbleef, en, op een' stok geleund, sleepte hij zich, met onbeschrijfelijke moeite en pijn, tot naar den voet des bergs in die zelfde stulp van het dorp Volsberg, waar hij, twee maanden te voren, met vrouw en kinderen eene schuilplaats gevonden had. In die hut kwam hij tegen tien ure des avonds aan, na zeven uren gegaan te hebben. De vriend, die hem reeds eenmaal verborgen had, nam hem weder met ijverige dienstvaardigheid op; hij gaf hem een bed en spijs, en nam het overschot van den nacht te baat, om in allerijl een' even bekwamen als vertrouwden heelmeester te halen, die de ontheupte dij weldra weder in het lid bragt. Naauwelijks was de bewerking verrigt, of de dag brak aan. Toen eerst vermogt speckbacher eenige slaap te genieten. In een' hoek der stulp op den grond liggende, bragt hij den geheelen dag van den 15den door; maar, hij was nog niet aan het einde van zijne vermoeijenissen en van zijn lijden. Tegen den avond vertoonde zich eene Beijersche patrouille in den omtrek van Volsberg. Elk oogenblik kon dit krijgsvolk de
hut, waar speckbacher lag, komen doorzoeken. Men besloot dus, hem nog dien zelfden nacht te vervoeren.
Omstreeks negen ure, toen het volkomen donker was en alles in de bergen rustig scheen, verlieten speckbacher's vriend en spielthenner, de heelmeester, de hut, en, den zieke beurtelings op de schouders nemende, droegen zij hem, langs afgelegene en bijna onbegaanbare paden, naar het dorp Rinn, waar, gelijk wij gezien hebben, speckbacher zijn huis had. Het was een zure gang. Meer dan eenmaal

{==574==} {>>pagina-aanduiding<<}
waren zijne moedige vrienden, onder den last bezwijkende, genoodzaakt, niet ver van Beijersche posten halt te houden; meer dan eenmaal op de tot ijs verharde sneeuw uitglijdende, waren zij op het punt om in afgronden te storten, of wel, in verschgevallen en opeengewaaide sneeuw tot aan den hals verzinkende, liepen zij gevaar in dezelve te blijven steken en zich levend te begraven. Eindelijk, na eenen togt van verscheidene uren en na ongehoorde vermoeijenissen, kwamen zij bij den ingang van een boschje, aan den zoom waarvan de hut gebouwd was, die aan speckbacher's hoeve tot stal verstrekte. Door de digtste struiken slopen zij tot aan de deur van dezen stal, openden die zonder gerucht, en legden den zieke in eenen hoek, waar zij hem zorgvuldig onder een' hooihoop verborgen. De tegenwoordigheid der Beijerschen, die het voornaamste woonhuis der hoeve bezet hielden, dwong den balling en deszelfs vrienden tot deze voorzorgen. Spielthenner en zijn medehelper durfden zelfs niemand in het huis wakker maken; de nacht was reeds ver verloopen; voor de laatste maal sloten zij hunnen dierbaren speckbacher in de armen, en verlieten hem, de uitkomst toevertrouwende aan de Voorzienigheid.
Tegen vier ure 's morgens trad george zoppel, een trouwe knecht van speckbacher, naar gewoonte het vee komende voederen, in den stal.
‘Zoppel!’ riep zijn heer, half binnensmonds.
Zoppel kruiste zich en zag verschrikt in het rond, daar hij de stem, die als van onder den grond scheen op te komen, herkende.
‘Zoppel!’ herhaalde speckbacher, terwijl hij het hooi, dat hem bedekte, wegschoof, en zich aan zijnen verschrikten dienaar vertoonde.
Toen viel de arme man, met gevouwene handen en sprakeloos van schrik, op de knieën, want hij dacht niet anders, of hij zag den geest zijns meesters; doch speckbacher verdreef spoedig dien waan, stelde hem gerust, en zij raadpleegden vervolgens, hoe men best de waakzaamheid der Beijerschen verschalken zou.
De vindingrijke geest van den Tyrolschen hoofdman had hiertoe weldra een middel uitgedacht: het was, zich levend te doen begraven. Diensvolgens gebood speckbacher aan zoppel, om in den stal, beneden de plaats, waar gewoonlijk het vee stond, een gat te graven, lang en wijd

{==575==} {>>pagina-aanduiding<<}
genoeg voor een' man om in te liggen. Toen dit graf gegraven was, strekte speckbacher zich daarin neder, en deed zich met eene laag aarde en mest, ter dikte van een' halven voet, bedekken, slechts eene kleine opening in den mest latende, om daardoor adem te scheppen. Toen dit alles in orde was, ging zoppel weg.
Van den nacht van den 15 Maart tot den 2 Mei daaraanvolgende bleef speckbacher, als levend lijk, in dien kuil begraven, noch van kleederen, noch van ligging kunnende verwisselen, en ter naauwernood het legstroo, dat hem bedekte, durvende te doen ververschen. Elken ochtend bragt zijn getrouwe zoppel hem een' kleinen voorraad van brood, eijeren en melkspijs, voor de behoefte van den dag. Deze levensmiddelen legde hij naast zijnen heer in het stroo neder, zonder daarbij een woord te spreken, en ging vervolgens heen. De Beijerschen waren zoo nabij, en hunne waakzaamheid zoo scherp, dat een enkel woord den vervolgden zou hebben kunnen verraden. Gedurende al den tijd, dat speckbacher binnen den stal in den grond lag, durfde zoppel aan deszelfs vrouw maria, die met hare kinderen weder in haar huis getrokken was, niet bekend maken, dat haar beminde man zoo nabij haar was. en nog, zelfs ondanks deze buitengewone voorzorgen, was speckbacher meer dan eens op het punt om ontdekt te worden. Op zekeren dag zelfs trad een Beijersch officier in den stal, om er naar wapenen te zoeken, welke men zeide, dat er verborgen waren, en, terwijl hij daartoe den mest en het stroo met zijne sabel doorzocht, kwam hij zoo nabij den kuil, waarin de lijder lag, dat deze de koude der kling kon voelen, die hem langs het aangezigt ging, en dat, indien hij den arm had uitgestoken, hij den voet van den Beijersman had kunnen grijpen.
Tegen het einde van April werd speckbacher's toestand te eenemale ondragelijk. De vochtigheid van den grond, die door het smelten der sneeuw vermeerderde; het pijnlijke zijner ligging in eene zoo lang gerekte onbewegelijkheid; de stinkende lucht, welke hij inademde, maar bovenal de onreinheid, die hem omgaf, hadden eindelijk zijne standvastigheid uitgeput. Niettemin waren zijne krachten teruggekeerd, en zijn gedwongen stilliggen had zelfs zijn herstel bespoedigd. Hij besloot alles te wagen, om zoo ellendig een verblijf te verlaten.

{==576==} {>>pagina-aanduiding<<}

Den 2 Mei, toen hij eindelijk opstond en uit zijnen kuil trad, vielen de aan zijn ligchaam verrotte kleederen hem bij stukken van het lijf; en ofschoon zijne dij volkomen genezen was, hij daaraan geene pijn hoegenaamd meer ondervond, en hij zich zoo sterk gevoelde als ooit te voren, waren zijne leden, door het gebrek aan beweging, zoo stram geworden, dat hij nog tot den 5den blijven en gedurende den nacht zijn ligchaam oefenen moest, om daaraan eenige buigzaamheid terug te geven. In den avond van den 4den op den 5den veroorloofde hij zoppel eindelijk, zijne vrouw van zijne aanwezigheid te verwittigen en haar bij hem te brengen. Toen maria in de stalhut trad, er haren armen speckbacher zag, dien zij reeds dood waande; toen zij vernam, wat hij niet al geleden had, en hoe hij zoo lang digt bij haar verborgen gebleven was, smolt zij in tranen, viel haren man in de armen, en had moeite zich te bedwingen, dat zij niet luidkeels snikte. In dit aandoenlijk tooneel verliep een groot gedeelte van den nacht. Maria kon van haren zoo wonderdadig wedergevonden man niet scheiden. Ten minste wilde zij hem een eindweegs vergezellen, en verliet hem niet vóór dat de dag begon aan te breken, en speckbacher op het punt stond, de laatste bergtoppen over te gaan.
De Beijerschen hadden, sedert het begin van Januarij, speckbacher's spoor verloren: zij hadden noch de tijding ontvangen, dat hij buiten Tyrol geraakt, noch dat hij in Oostenrijk aangekomen was; zij dachten, dat hij van ongemak of koude in de sneeuw der Alpen was omgekomen, en hunne waakzaamheid was dus min of meer verflaauwd. Speckbacher wachtte zich wel, hen op juistere denkbeelden te brengen; hij reisde niet anders dan 's nachts, en vermeed daarbij zorgvuldig alle bewoonde plaatsen; zijne vrienden zouden hem misschien herkend hebben, en hunne blijdschap had hem noodlottig kunnen worden. Speckbacher, wij hebben zulks gezien, was een man van moed; zijn hart kende geene vrees. Twintig malen had hij den dreigendsten dood gebraveerd, koelbloedig onder eene hagelbui van snaphaankogels voortgerukt, of zich voor den mond van het geschut geworpen; en echter, hij heeft het sedert erkend, was de eenige drijfveer zijner daden, gedurende dien voor hem zoo pijnlijken winter, niet anders dan vrees; vrees voor den dood, voor eenen onteerenden dood, op een scha-
{==577==} {>>pagina-aanduiding<<}
vot, door beulshanden. Die vrees deed hem duizend, gedurig zich hernieuwende gevaren trotseren; die vrees hield zijne standvastigheid onder de verschrikkelijkste beproevingen staande; die vrees strekte hem levend in een' grafkuil uit, en, halfdood van koude, vermoeidheid en honger, te midden van sneeuw en ijs; die vrees hield hem dag en nacht bevangen, en gaf hem nu weder de kracht, om eene hoogst gevaarlijke reis te ondernemen. Zijn oogmerk toch was, uit het hart van Tyrol naar Oostenrijk te trekken, langs de toppen der Salzburger, Kärnter en Stiermarker Alpen. Duizenden van vijanden hielden de engten, welke hij door moest, of ook den overgang van stortvloeden en rivieren bezet. Hij moest dus
beproeven, dwars over, van bergtop tot bergtop te klimmen, de rivieren tot aan derzelver bronnen op te trekken, en over de stortvloeden te geraken, door van de eene rots op de andere te springen. Door al deze hinderpalen liet speckbacher zich niet afschrikken. Toen hij aan maria, zijne vrouw, den afscheidskus gegeven had, nam hij in de eerste plaats zijnen weg naar de hooge Alpen van Volders en Wattenthal, en, omstreeks het dorp Dux voorbijtrekkende, waar hij zich vier maanden te voren van zijne vrienden gescheiden had, drong hij stoutelijk in het diepst der bergen van het Zillerthal. Daar vond hij zich weldra gestuit door de Zell, een' diepen en onstuimigen bergstroom, dien hij onmogelijk doorwaden kon, en niet anders kon overkomen dan langs de bruggen, zoo hij niet eenen omweg van meer dan dertig uren gaans wilde maken.
Bij zijn rondzwerven over de naburige bergen had speckbacher zich de zekerheid verschaft, dat al die bruggen door vijandelijke posten bezet gehouden werden, en evenwel moest hij eene derzelven over. Toen het donker geworden was, naderde hij den stroom; bij het schijnsel van een nachtvuur zag hij, dat de Beijersche schildwacht, uitgezet om de naaste brug te bewaken, in slaap gevallen was, en dat deszelfs kameraden, rondom het vuur gelegerd, sliepen als hij. Omzigtig sloop hij naar de brug, en geraakte er over, zonder bemerkt te worden. Van hier zette hij zijnen togt oostwaarts voort, en kwam in Pintzgau. De vermoeijenissen der eerste dagen van die moeijelijke reis hadden hem afgemat; hij werd uiterst zwak, en niettemin was hij gedwongen lange marschen te doen en zich gedurig in beweging te houden. Had hij rust genomen, zoo zou de koude, welke in die hoo-
{==578==} {>>pagina-aanduiding<<}
ge bergstreken en in dat jaargetijde nog zeer scherp was, zijne leden hebben doen verstijven, en hem in eene verdooving gestort hebben, die weldra door den dood gevolgd zou zijn. Eindelijk, na ongeloofelijke vermoeijenissen en na aan duizende gevaren ontkomen te zijn, gelukte het hem, over de grenzen van Stiermarken te geraken, en bevond hij zich dus weder op een' gastvrijen bodem en te midden van vrienden. Weinige dagen daarna was hij te Weenen, waar het Keizerlijke hof hem met al de achting ontving, welke zijn heldenmoed verdiende. Daar Tyrol voor hem gesloten en hij zonder eenig middel van bestaan was, schonk de Keizer hem eene schoone landwoning aan de grenzen van Hongarije. Alvorens zich er neder te zetten, raadpleegde speckbacher zijne vrouw, die nog altijd in Tyrol woonde. Hij spoorde haar in zijne brieven aan, om haar dorp te verlaten, bij hem te komen, en met hem in Hongarije te leven. Ziet hier een van
maria's antwoorden, een treffend en eigenaardig bewijs van hare liefde voor haren man, van hare moederlijke bezorgdheid, en van de gehechtheid der Tyrolers aan hunnen geboortegrond.

‘15 Januarij 1811.

Dierbare Man, mijn welbeminde joseph!

Valt het u smartelijk, afgescheiden van mij te leven, drukt de last onzer huiselijke wederwaardigheden u neder, wees verzekerd, dat het uwe vrouw niet minder hard valt, u te moeten missen. Voorwaar, wanneer ik mijne kinderen aanzie, dan breekt mijn hart, en, door mijne treurige overdenkingen weggesleept, ben ik menigmaal op het punt om uit te roepen: Arme kinderen! waarin is uw lot thans beter dan dat van weezen, die geenen vader meer hebben? en ik, wat ben ik anders, dan de arme weduwe eens ballings, die zelfs geenen naam meer heeft? Ach! moge God in den hemel barmhartigheid over u oefenen, mijne lieve kinderen, en voor u zorgen! - O, mijn joseph! gij weet, hoe lief uwe vrouw u heeft; zij smeekt u dus om den wille harer liefde, om den wille van God, dat gij het haar niet kwalijk neemt, wanneer zij herhaalt, wat zij u reeds dikwijls gezegd heeft, wanneer zij het u thans stelliger herhaalt dan ooit te voren. Ja, eer ik naar Hongarije of naar eenig ander zoo verafgelegen land zou gaan, wil ik liever (hard valt het mij

{==579==} {>>pagina-aanduiding<<}
dit te zeggen) wil ik liever met mijne kinderen gaan bedelen! Doch, de Hemel zij dank! ofschoon het wel eerlang zou kunnen gebeuren, ben ik nog niet tot dat uiterste gebragt. Helaas! ja, waarde Man, blijft het lot ons vervolgen, zoo zult gij misschien binnen kort eene bedelares tot vrouw hebben! Maar ik moet hiervan uitscheiden; want mijne tranen zouden uitwisschen, wat ik schrijf.
Er is echter ééne overweging, mijn hartelijk geliefde joseph, die u in uw ongeluk tot troost moet strekken, gelijk zij het uwe arme vrouw doet; te weten, dat wij ons de wederwaardigheden, die ons treffen, door geen misdadig of dwaas gedrag op den hals gehaald hebben. Onze verknochtheid aan onzen goeden Keizer frans en onze vurige begeerte, om weder Costenrijksch te worden, zijn oorzaak van alles; dát alleen heeft uw leven aan zulke vreeselijke gevaren blootgesteld, en uwe vrouw en uwe arme kinderen in ellende en armoede gestort. Doch, o mijn lieve Man! schep moed! Werp u aan de voeten van onzen genadigen Keizer, die nog zoo veel goedheid voor u heeft, en schilder hem den toestand uwer arme vrouw, die in Tyrol is!
Vergeef mij, zoo ik niet bij u kom! Gij weet, hoe zwaar mijne gezondheid geleden heeft, en of het mij wel mogelijk zou zijn, zoo lang eene reis uit te houden. Denk niet, dat ik hierin oude wijven-praatjes naspreek; hetgeen ik zeg, is ook de meening van zeer verstandige lieden; ja, de luchtstreek van Hongarije is doodelijk voor alwie geen regt gezond en sterk gestel heest, en gij houdt nog te veel van uwe vrouw, hier ben ik zeker van, om te willen, dat zij het besterve. Doe overigens, wat gij zult achten te behooren; ik voor mij zal God bidden, dat de goede Keizer frans ons te hulp kome, en misschien zal God mijn gebed verhooren. Maar is het Zijn wil, dat wij nog in de droefenis blijven, zoo vraag slechts wat gij verkrijgen kunt, en wijst men u een ander woonverblijf aan, zoo tracht te verwerven, dat het in Stiermarken of in dien omtrek zij. Weigert men u dat, en moeten wij alle hoop opgeven, om ons lieve land weder Oostenrijksch te zien worden, en is het u niet weder geoorloofd naar Tyrol terug te keeren, dan, o dan, gij welbeminde van mijn hart! dan zal ik bij u komen.
Hoe dank ik u derhalve, waarde joseph, voor uwen nieuwjaarswensch! Ja, geve God, dat wij ons weder, on-
{==580==} {>>pagina-aanduiding<<}
der het bewind van Oostenrijk, in ons lieve Tyrol vereenigd mogen bevinden!
Opdat gij aan hen, die ons van dienst willen zijn, te beter moogt kunnen doen begrijpen, hoe treurig onze toestand is, moet ik, mijn lieve Man, niets voor u verborgen houden. Weet dan, en met het uiterste leedwezen zeg ik het, omdat ik voorzie hoe smartelijk het u vallen zal, weet, dat al ons vee ziek is; reeds het derde deel daarvan is gestorven, en wij kunnen binnen kort ook wel het overige verliezen. Ik heb reeds vijftig gulden aan kruiden en andere geneesmiddelen uitgegeven. Het is, gelijk gij wel denken kunt, een zware last, bij de ondragelijke geldopbrengsten, welke men ons opgelegd heeft. Ik herhaal het u nog eens, lieve Man, bid om eenige ondersteuning voor uwe verlatene vrouw en ongelukkige kinderen! Ik zend u mijnen besten en innigsten groet, en beveel u hartgrondig aan God en aan de goedheid van onzen genadigsten Keizer. Schrijf mij spoedig en bemin steeds uwe getrouwe Vrouw

maria speckbacher.

Naschrift. Uwe kinderen omhelzen u in gedachten; zij bidden ijverig voor u. Menigmaal vragen zij: zal vader dan nooit wederkomen?’

Toen, bij den vrede van 1813, Tyrol aan Oostenrijk teruggegeven werd, keerde speckbacher in zijn geliefde bergland weder, om er het overschot van zijn leven door te brengen. Dat overschot was van geen zeer langen duur: vermoeijenissen, ongemakken en lijden van allerlei aard hadden zijn vast gestel gekrenkt, en, ondanks de trouwe oppassing, welke zijne vrouw hem bewees, herstelde zijne gezondheid nimmer volkomen. Omstreeks het begin van het jaar 1820 begonnen zijne krachten zigtbaar af te nemen, en, eer nog dat jaar ten einde was, blies hij in de armen zijner maria den laatsten adem uit, slechts den ouderdom van twee-en-vijstig jaren bereikt hebbende.
Joseph speckbacher werd met de eerbewijzingen, aan den rang van Majoor verknocht, ter aarde besteld. Hij ligt in de hoofdkerk van Hall, ter regter zijde van den westelijken ingang; eene plaat van zwart marmer wijst zijne grafsteê aan.
Brengt u eene reis door Tyrol, en vertoeft gij in de kleine

{==581==} {>>pagina-aanduiding<<}
stad Hall, zoo vraag, waar speckbacher gewoond heeft. Men zal u dan naar een der nederigste woonhuizen van het stadje voeren; daar zult gij gul en hartelijk ontvangen worden door eene bejaarde vrouw, met een ernstig, zachtzinnig en geheel Duitsch gelaat. Die vrouw is de weduwe speckbacher. Drie lieve meisjes, vol verstand en bevalligheid, zullen u gastvrij helpen onthalen. De vrouw zal u veel en lang van haren goeden joseph vertellen, van tijd tot tijd haar overkropt hart door een' zucht lucht gevende, of zich heimelijk een' traan uit de oogen wisschende. De dochters zullen u hare kleine, onwaardeerbare reliquiën laten zien. De eene zal u de beeldtenis en de meestgeliefde boeken haars vaders wijzen; de andere eene gouden keten, het geschenk van Keizer frans; de derde een' door den Paus geschonken rozekrans. Middelerwijl staat misschien, in een' hoek van het vertrek, een jongman, met een levendig en krijgshaftig voorkomen, een open en opregt gelaat, die met de armen over elkander geslagen en met voorover gebogen hoofd schijnt te mijmeren; maar, uit het vuur, dat in zijne oogen schittert, terwijl hij ze op de beeldtenis van den krijgsman gevestigd houdt, ziet men, van welk eenen aard zijne mijmeringen zijn. Die jongman is een van speckbacher's zonen, en wel onze oude kennis anderl; maar niet meer de vrolijke spring-in-'t veld anderl, de moedige kogelopraper. Anderl, te Mekel gevangen genomen en edelmoediglijk op last des Konings van Beijeren opgevoed, is een bezadigd jong mensch geworden, en bekleedt thans een klein ambt in een naburig stadje. Die daar een eindweegs van hem af staat, is de jongste zoon van den Tyrolschen hoofdman: hij denkt aan zijns vaders bedrijven, even als zijn vader aan die van zijnen
grootvader dacht. Hij zal u naar de brug van Hall, naar de hoeve van Rinn, naar het klooster van Volders, naar alle plaatsen brengen, die getuigen van zijns vaders heldendaden of wederwaardigheden geweest zijn. Aan de levendige en vurige uitdrukkingen, die uit het hart van den jongeling opwellen, zult gij bemerken, dat 's vaders erfenis op geene hem onwaardige zonen is overgegaan; en op het oogenblik van het afscheidnemen zal hij, terwijl hij u de hand drukt, met min of meer ruwe rondborstigheid tot u zeggen, hetgeen tegenwoordig ieder Tyroler denkt: Gij zijt als vriend naar ons dierbaar Tyrol gekomen; ik beschouw u

{==582==} {>>pagina-aanduiding<<}
als vriend en broeder.... maar, bij de asch mijns vaders, kom er nimmer als vijand!

De geest des christendoms.

(Uit het Engelsch van william h. furness, te Philadelphia.)

‘Hetgeen ik dezen avond zal voordragen, is niet geheel mijn eigen werk, maar de vrije vertaling van een Engelsch stukje, met vele andere, door een Britsch Genootschap, aan onze Maatschappij ten geschenke gezonden. Dat Genootschap zelf had het van eenen Amerikaan over- en onder zijne werkjes opgenomen. Het zijn geene nieuwe zaken, welke de Heer furness ons in hetzelve leert. Zij zijn dit inzonderheid voor ons waarschijnlijk nog minder, dan voor het gros zijner landgenooten. Doch het eigenaardige, heldere en treffende licht, waarin hij zijne gedachten voorstelt, schijnt mij toe niet alledaags, noch voor ons overbodig te zijn.’
Met deze voorafspraak begon ik de voorlezing van dit stuk, dezen winter, in Amsterdams Eerste Departement van de Maatschappij: Tot Nut van 't Algemeen. Dezelve strekke het ook hier ter inleiding. De Engelsche titel is: The Genius of Christianity, te vinden onder de Tracts, designed to inculcate moral conduct on Christian principles, published by the Christian Tract-Society. - N.S.

Toen het Christendom eerst gepredikt werd, bragt het groote beweging der gemoederen voort. Geheele steden raakten in oproer bij deszelfs verschijning, en men verweet den vroegsten verkondigers, dat zij de wereld het onderstboven wilden keeren. Het werd dus, bij den aanvang, niet in stillen vrede gevestigd, maar onder groote openbare beroeringen in de zielen der eerstbekeerden geplant. Het gevoel der vroegste Christenen moet noodwendig in den opgewekten toon hebben gedeeld, overal bij het volk te weeg gebragt, waar zich de stem van onze Godsdienst het eerst liet hooren.
Dat nu onder zulke omstandigheden, bij de verkondiging, eenige oplettendheid zou gevestigd zijn op de nederige be-
{==583==} {>>pagina-aanduiding<<}
zigheden van het dagelijksch leven, op de algemeene en natuurlijke verpligtingen van elks beroep en stand in de wereld, is bijna niet te verwachten. En niet ligt zou de gedachte bij ons opkomen, dat de Apostel paulus, bij zijne roeping en gemoedsstemming, eenige aandacht op zoo gewone zaken, als beroepspligt, zal gevestigd hebben. Slaat intusschen een oog in zijne Brieven, de stukken, uit welke wij het best een denkbeeld van de geest- en gemoedsgesteldheid der Christenen van dien tijd kunnen vormen, en gij zult bevinden, dat het Christendom zijnen belijders nimmer vergunde, de gemeenzame betrekkingen van natuur en maatschappij voor een oogenblik uit het oog te verliezen. Neemt, tot een voorbeeld, de twee Brieven aan de Thessalonicensen. Te dier plaatse had paulus het Christendom verkondigd met het uiterst gevaar van zijn levne, bij een' oploop van het gemeen bijna aan stukken zijnde gescheurd. Doch na zijne ontsnapping uit de stad, zoodra hij daartoe gelegenheid vond, schreef hij aan het kleine gezelschap der leerlingen, welke hij er gemaakt had. En hoedanig zijn de stijl en toon van dezen zoogenoemd ongeneeslijken verstoorder der openbare rust? Hij bidt zijne broederen, ijverig voort te gaan in de stille beoefening hunner dagelijksche bezigheden, en doet ons zien, dat dit van den beginne af de strekking van zijn onderwijs is geweest. Hoort zijne eigene woorden: ‘Wij bidden u, dat gij u benaarstigt stille te zijn en uwe eigene dingen te doen en te werken met uwe eigene handen, gelijk wij u bevolen hebben; opdat gij eerlijk wandelt bij degenen, die buiten zijn.’ En desgelijks in den tweeden Brief: ‘En wij bevelen u, broeders, in den name onzes Heeren jezus christus, dat gij u onttrekt van een' iegelijken broeder, die ongeregeld wandelt en niet
naar de inzettinge, die hij van ons ontvangen heeft. Want gij zelve weet, hoe men ons behoort na te volgen; want wij hebben ons niet ongeregeld gedragen onder u, noch wij hebben geen brood bij iemand gegeten voor niet, maar in arbeid en moeite nacht en dag werkende, opdat wij niet iemand van u zouden lastig zijn. Niet dat wij de magt niet hebben, maar opdat wij onszelven u geven zouden tot een voorbeeld om ons na te volgen. Want ook toen wij bij u waren, hebben wij u dit bevolen, dat, zoo iemand niet wil werken, hij ook niet ete. Want wij hooren, dat sommigen onder u ongeregeld wandelen, niet werkende, maar ijdele dingen doende. Doch

{==584==} {>>pagina-aanduiding<<}
de zoodanigen bevelen en vermanen wij door onzen Heere jezus christus, dat zij, met stilheid werkende, hun eigen brood eten.’
Op deze ernstige en duidelijke wijze zocht de Apostel zijnen broederen het hooge belang van een stil, geregeld en ordelijk gedrag op het hart te drukken. Bedenkt hierbij, hoedanig het karakter van paulus was. Hij was een man van een vurig gestel, van groote gevoeligheid, en de omstandigheden, in welke hij zich telkens zag gebragt, waren niet weinig geschikt, om dit eigenaardige van zijnen oorspronkelijken aanleg te vermeerderen en te bevestigen. Bij eene warme en ijverige geestgesteldheid, was zijn leven een onafgebroken tooneel van opwekking der drift en aandoening geweest. Zijne gevoeligheid was al vroeg gaande geraakt door het ontstaan van eenen aanhang, die hem toescheen verachting te moeten brengen over zijne heiligste overtuigingen - over de Godsdienst van zijn land en zijne vaderen. En wanneer wij ons de buitengewone middelen herinneren, daarna door den Hemel gebezigd, om hem tot den vurigsten verdediger dezes vervolgden geloofs in christus te maken, dan kunnen wij naauwelijks begrijpen, hoe, bij zoo vele opwekking des gevoels, het evenwigt zijner ziel bewaard kon blijven. Volgt hem op zijne loopbaan, als Apostel van christus. Hij reisde van stad tot stad, over land en over zee, vervuld met het denkbeeld der groote verandering, ook door hem in de wereld te weeg te brengen. Moet niet zijne ziel nacht en dag vol zijn geweest van de opwekkelijkste, meest verlevendigende gedachten? En waar hij verscheen, waar zijne stem gehoord werd, daar ontstond eene buitengewone beweging der gemoederen. Eene razende menigte rot zamen; hij wordt door krijgsmagt ontzet, voor overheden gebragt, in de gevangenis geworpen, geslagen, gesteenigd, voor dood achtergelaten, van plaats tot plaats verdreven, en voor Koningen verhoord. Hoe kon eene ziel, moet men vragen, aan zulke tooneelen gewoon, met eenige belangstelling afdalen tot de gemeene wezenlijkheid en de eenvoudige bijzonderheden van dagelijksche pligtbetrachting? En
is het niet der opmerkinge waardig, geeft het ons geen heerlijk denkbeeld van het Christendom, hetzelve, in de alleronrustigste oogenblikken van deszelfs bestaan, op helderen en bedaarden toon, de huiselijke pligten van het gemeene leven te hooren inboezemen, sporende de menschen aan om stil en ordelijk te zijn en hun-
{==585==} {>>pagina-aanduiding<<}
ne gewone zaken vreedzaam voort te zetten? Terwijl het Evangelie eene groote zedelijke omwenteling op het oog had, de grootste, welke men zich verbeelden kan, en terwijl het in der menschen geest overal kookte en stormde, als de fel geteisterde zee, deelde het Evangelie zelf in deze algemeene beweging niet, maar toonde zijne verhevenheid boven dezelve, en duldde niet, dat de oplettendheid zijner leerlingen, hoe natuurlijk en krachtig daartoe ook bewogen, van het tegenwoordigen en van den gewonen kring van menschelijken pligt werd afgetrokken. Het duldde niet, dat de eeuwige perken, welke de natuurlijke verpligting den menschen aanwijzen, door den vloed des gevoels, dien het zelf had te voorschijn geroepen, eenigzins bedolven wierden.
Inderdaad het is een zeer bijzondere, een allerverwonderlijkste trek in onze Godsdienst, dat, terwijl zij de belangrijkste zaken voordraagt, zich met de verhevenste waarheden bezig houdt, de onbepaaldste overzigten van het zedelijk bestuur der wereld, benevens de verpligting en de bestemming van den mensch ontvouwt, zij evenwel op eene zoo gepaste als naauwkeurige wijze kennis neemt van de meest alledaagsche onderwerpen des menschelijken levens. Het Christendom schenkt den mensch nieuwe en hooge betrekkingen; het omgeeft hem met een bovenaardsch licht; het leert hem zichzelven beschouwen als een' hemelschen geest, den afstammeling van een oneindig Wezen - de eeuwigheid als zijn verschiet, en het heelal als zijn te huis. En te gelijker tijd vergunt het hem niet te vergeten, maar herinnert hem op klaren en krachtigen toon, dat hij een lid is van de menschelijke maatschappij, door dagelijksche verpligtingen gebonden, met gewone bezigheden des menschelijken levens, mogelijk den laagsten handenarbeid, bezet. De glansrijke punten der Openbaring, welke ook hun vereenigd licht zij, mogen de nederige spheer van onzen aardschen pligt niet in het duistere plaatsen, maar dezelve veeleer te meer verhelderen. Het Christendom is teffens het meest omvattende en meest eenvoudige van alle stelsels. Terwijl het op een onbegrensd toekomende verwijst, welks beschouwing de ziel opvoert en verrukt, geeft het aan het tegenwoordige deszelfs vereischt gewigt, en vergunt ons niet, de pligten te veronachtzamen, die ons nader liggen, hoe dagelijksch die ook mogen wezen. Zoodanig begrijp ik de schoonheid, de geest, het genie van onze Godsdienst te zijn. Terwijl zij ons met ziel en leven vervult op het voor-
{==586==} {>>pagina-aanduiding<<}
uitzigt van hetgeen wij hier namaals zijn zullen, toont zij zich echter volkomen geschikt voor den mensch, zoo als hij hier is.
Wij bespeuren dit schoone kenmerk des Christendoms, vooral bij deszelfs verkondiging, in de eerste dagen van onze Godsdienst, matigende den geest der Apostelen, terwijl alles zamenliep om dien op te wekken en gaande te maken, en stellende het onder de weinige bekeerden tot een' pligt, om zich op geregelde bezigheid toe te leggen, stil te leven en getrouwelijk de pligten elk van zijn beroep te betrachten. Het was toch niet alleen het nieuwe van hunnen toestand, de nieuwe inzigten en gewaarwordingen, die gevaar liepen hun eenen tegenzin van hunne oude bezigheden in te boezemen en hen afkeerig te maken van het ijdel bejag der gewone, wereldsche bemoeijingen. Al ligt moesten zij in het begrip vallen, dat, daar de oogst zoo groot en de arbeiders zoo weinige waren, het hun pligt was, hunne oude bezigheden te verlaten en zichzelven toe te wijden aan het groote werk der hervorming, dat een' aanvang onder de menschen had gemaakt. Als ik opmerk, hoe natuurlijk zulk eene handelwijze was, en zie, dat zij die evenwel niet volgden, of, waar zij daartoe genegen waren, de Apostelen hun, bij opzettelijk bevel (*), oplegden, elk te blijven in den staat, hoe nederig en vol moeite ook, in welken de nieuwe Godsdienst hen gevonden had, dan stort mij het Christendom de hoogste bewondering in, en ik gevoel, dat een stelsel, zoo zielverheffend, zoo zeer in staat, mag ik zeggen, om aandoeningen te doen ontstaan, die tot verrukking stijgen, terwijl zij toch zoo kalm, bescheiden en verstandig bevonden worden, geen' menschelijken oorsprong kan gehad hebben, en, althans op dien tijd, toen het Christendom ontstond, door geen menschelijk vermogen kan gevestigd zijn. Neen! in de volkomenheid van deszelfs zedelijk bestaan zie ik het merk van Gods hand.
Doch, of men zich mogt verbeelden, dat ik te groote waarde aan dat kenmerkende der Godsdienst van het Nieuwe Verbond hecht, waarbij ik tot hiertoe stilstond, en dat ik voor een onverwerpelijk blijk van Goddelijkheid houd, zoo ga ik voort aan te toonen, dat het niet slechts in verband met de tijden der Apostelen is, dat deze voortreffelijkheid

{==587==} {>>pagina-aanduiding<<}
van het Christendom doorstraalt. Ook in vele andere opzigten is het blijkbaar, dat wij bijzonderen eerbied aan het Evangelie verschuldigd zijn voor den belangrijken invloed, dien het bestemd is, op de menschen, ook ten aanzien hunner meest gemeenzame pligten, in den loop van het dagelijksche leven, uit te oefenen.

(Het vervolg hierna.)





Gezigtkundige mededeeling.

Op den ijzeren weg, tusschen Leuven en Tirlemont, gaat men onder een' berg door een' gemetselden unnel, 960 mètres of Nederl. ellen lang, waar de volstrektste duisternis heerscht, die niet toelaat het minste voorwerp te onderscheiden, zoodra men eenige ellen denzelven is ingevlogen. Lang duurt deze duisternis niet, daar men dien tunnel van bijna 1000 ellen lang in den tijd van eene minuut doorstoomt; en echter duurt die minuut lang, uit hoofde van het akelige dier dikke duisternis. Somtijds echter heeft men van tijd tot tijd een kunstmatig licht voor eenige sekonden, als de remorqueur van zijne brandende kolen laat vallen, dat waarschijnlijk plaats heeft bij het inwerpen van nieuwe brandstof; alsdan zijn de wanden van den tunnel vurig verlicht, en kan men den muur, en de steenen met den kalk, die hen scheidt en verbindt, goed onderscheiden. Maar, tot mijne groote verwondering, zag ik, dat de muur, die natuurlijk zoo hard naar achteren moest vliegen, als wij vooruitstoomden, zoo hard voorwaarts scheen te gaan, en wij dus zoo snel schenen terug te rijden, als wij werkelijk voorwaarts gingen. Bij eene herhaalde verlichting, door het vallende vuur uit den remorqueur, zag ik hetzelfde verschijnsel. Ik maakte er een' medereiziger, die naast mij zat, opmerkzaam op, die het ook zag, doch het belang van dit gezigtsbedrog niet scheen te beseffen. Ik hield mijne oogen gevestigd op den muur; en toen wij aan het einde van den tunnel kwamen, waar het daglicht weder op den muur viel, had alles weêr zijne natuurlijke en ware beweging.
Ik dacht ernstig na over dit verschijnsel, maar weet het mij tot heden toe niet te verklaren, hoe het kunstmatige licht, door het uitvallen der gloeijende kolen veroorzaakt, zulk eene regelregt strijdige beweging op ons oog vertoont

{==588==} {>>pagina-aanduiding<<}
van die, welke wij werkelijk maken, en die zich bij het daglicht in denzelfden tunnel, aan het einde van denzelven gekomen, vertoont.
Altijd liet mij de verklaring onvoldaan, welke men geeft van het verschijnsel, dat wij de voorwerpen regt zien, terwijl zij zich omgekeerd op ons oog afbeelden: dat dit hieraan toe te schrijven zou zijn, dat onze ziel ziet, en alles beschouwt met betrekking tot den stand van ons ligchaam, dat regt staat en niet het onderstboven; en dat het daaraan toe te schrijven zou zijn, dat wij, voorovergebogen, en tusschen onze beenen door, de voorwerpen achter ons beschouwende, dezelve in denzelfden stand zien, als in eene natuurlijke houding, ofschoon de voorwerpen zich in de eerstgezegde houding juist tegenovergesteld op ons oog afbeelden moeten; gelijk de Heer buys in zijn Natuurkundig Schoolboek het tracht te verklaren. Mij dacht het goed, het verschijnsel, dat ik in den tunnel opmerkte, mede te deelen, ten einde anderen er opmerkzaam op te maken, en aanleiding te geven tot eene betere verklaring dan die, welke men geeft over ons zien van de voorwerpen in hunnen natuurlijken stand, terwijl hun beeld zich omgekeerd op ons oog teekent; of ter bevestiging mogelijk van het gevoelen, dat dit verschijnsel onverklaarbaar is, en wij, met al onze vordering en kennis van de stoffelijke wereld, nog aan veel zinsbedrog onderworpen zijn; waaromtrent men thans een sraai stukje lezen kan in de Dublin quarterly Review, overgenomen in de Revue Britannique te Brussel gedrukt, Avril 1838, onder den titel: Des effets du mirage et de la déception de nos sens, ook in het feuilleton van sommige dagbladen, als de Emancipation, overgenomen. Ook herinner ik mij, nog niet zeer lang geleden, ergens gelezen te hebben van een' jongen, die eene kaars op tafel onderstboven afteekende, en, daarover gecorrigeerd, ten antwoord gaf: dat hij dezelve teekende, zoo als
hij die zag - hetwelk doet zien, dat het oog diens jongens anders gevormd was, ziende de voorwerpen zoo als zij zich op het oog afbeelden, terwijl wij die zien in derzelver waren stand.
Eer ik eindige, wil ik nog doen opmerken, met welk eene kracht de stoommachine moet werken, om het konvooi in eene minuut of iets meer dien tunnel van 960 ellen door te slepen, daar de middelterm der snelheid op den ijzeren weg is van 563 ellen in eene minuut; terwijl men niet vergeten

{==589==} {>>pagina-aanduiding<<}
moet den tegenstand, welken de aantrekkingskracht moet uitoefenen van dien tunnel op een konvooi van tien wagens, voortgesleept door den remorqueur, dien hij van alle zijden en van zoo nabij omringt, dat de diepte weinig hooger is, dan de lengte van den schoorsteen vordert. Om zich een denkbeeld van de werking der aantrekkingskracht te vormen, moet men slechts met eene jaagschuit door de binnenwateren gevaren, en met opmerkzaamheid gezien hebben, welk eene beweging het water maakt, als men onder eene brug doorgaat, of schepen, die aan den oever van het kanaal liggen, voorbij moet, als wanneer het beweegbaar water dadelijk een springtij van eb en vloed in miniatuur vertoont, maar hetwelk onzigtbaar niet minder plaats heeft, waar men, zonder water, naauwe doortogten heeft door te loopen, gelijk het geval in den tunnel is; weshalve het voor de snelheid op den ijzeren weg niet onverschillig is, dat men zich in de vrije lucht kan bewegen, en door geene nabij gelegene muren of wanden, die eene verhoogde aantrekkingskracht uitoefenen, gehinderd worde.
De eerste reis, bij het openen van den ijzeren weg op Tirlemont, was alles stikdonker in gezegden tunnel, ofschoon wij dien toen ook in eene minuut doorsnelden; doch later, tweemalen dien moetende doorgaan en wederkeeren voor de Bijbelverspreiding te Luik en omstreken, nam ik dit verschijnsel bij herhaling waar, en meende ook door deze mededeeling er oplettend op te moeten maken, om mijne opmerking te bevestigen, en vooral om eene voldoende verklaring van het verschijnsel te erlangen.

a. goedkoop, Predikant te Gent.
21 Junij 1838.

Ontmoeting van Lekain in Provence.

‘De drommel hale het handwerk! Niets spelen dan knechts-, boeren- en soldaten-rollen; brieven bestellen en stoelen regtzetten; de heerlijkste tirades hooren opzeggen, en er niet meer dan een kaal ja of neen op mogen antwoorden, en dat terwijl men de aandrift van het kunstgevoel, den God in zijnen boezem, gevoelt!’ riep mismoedig dogard, een der ondergeschikte tooneelisten van den schouwburg te Marseille. ‘Ik mag mij beroemen eene welgemaakte gestalte te bezitten,’ dus ging hij voort; ‘ik heb kracht en ziel; ik ken de eerste rollen uit alle treurspelen van bui-
{==590==} {>>pagina-aanduiding<<}
ten. Waarlijk, de vermogens zijn het niet, waaraan het mij ontbreekt, maar alleen de gelegenheid om mijne gaven voor het oog van het publiek te ontwikkelen!’
Des anderen daags had dogard de beste rol van zijnen kleinen werkkring te vervullen. De begeerte, om uit te munten, verleidde hem, dezelve met al de hartstogtelijkheid en al de stoutheid van eenen tooneelheld te spelen. Zijn onpassend voorwaarts dringen maakte hem belagchelijk - hij werd uitgefloten.
Omstreeks dien zelfden tijd bragt een tooneelnieuws van het uiterste aanbelang geheel Marseille in beweging: ‘lekain zou in Provence gastrollen komen geven.’ In het jaar 1774 had men drie weken noodig, om van Marseille naar Parijs te reizen; weinig menschen ondernamen zoo ver eenen togt, en derhalve was het getal dergenen, die den grooten kunstenaar op het Theâtre Français gezien hadden, uiterst gering. Dienzelfden avond, toen dogard uitgesloten werd, had de Directeur van lekain eenen brief ontvangen, welken hij, tusschen de schermen, aan zijn tooneelgezelschap had voorgelezen. De beroemde treurspeler verwittigde hem daarin, dat zijne reis naar Provence acht dagen lang uitgesteld geworden was, en verzocht hem, zijnen ambtgenoot, den Directeur van den schouwburg te Aix, die hem reeds den volgenden dag verwachtte, van dit verwijl kennis te willen geven.
Een kwartier uurs daarna riep de tooneelmeester dogard terzijde, gaf hem eenen brief, hem daarbij belastende, dien oogenblikkelijk aan den voerman, die den anderen morgen naar Aix vertrok, te brengen, en denzelven op het gemoed te drukken, dien terstond na zijne aankomst aan den Theaterdirecteur ter hand te stellen.
Morrend ontving dogard den vernederenden last, en stortte, terwijl hij dien ging uitvoeren, onderweg zijne gal al scheldende uit. - Plotseling echter scheen een lichtstraal de wolken van zijnen toorn te verdrijven. ‘Waarlijk, dat denkbeeld is iets, hetwelk mij door eene magt van boven wordt ingegeven!’ riep hij, vol geestdrift. ‘Maar, gewaagd is het, zeer gewaagd,’ voegde hij er bedenkelijk bij. ‘Evenwel, het zij zoo!’ besloot hij moediglijk; ‘in mijnen toestand heb ik alles te winnen en niets te verliezen. O heldenmoed en kunstgenie, verleent mij uwen bijstand!’
Hij verscheurde den brief, en meldde den Tooneelmeester, dat hij denzelven naar behooren bezorgd had. Den volgenden

{==591==} {>>pagina-aanduiding<<}
morgen verliet hij, met een' wandelstok in de hand, nog vóór zonsopgang Marseille, nam te voet den weg aan naar Aix, welke stad hij op den middag bereikte, en stelde zich terstond aan den Directeur van den schouwburg aldaar voor, met de woorden: ‘Nu, mijn vriend, daar ben ik dan! Ik beloofde heden te komen en heb stiptelijk mijn woord gehouden.’
‘In de eerste plaats moet ik u verzoeken, mij te willen zeggen, wie gij zijt,’ vroeg de verwonderde Directeur op een' hoogen toon.
‘Wie anders, dan lekain?’
‘Wat zegt ge? Gij zoudt lekain wezen? Gij .. O! Mijnheer, dan bid ik duizendmaal om verschooning voor mijne onbeleefde ontvangst! Maar, wie kon ook denken....’
‘Dat lekain in zulk een' toestand te Aix verschijnen zou? Niet waar, dat wildet gij zeggen? en gij hebt gelijk; maar dit hangt zeer natuurlijk zamen. Ik was zoo ongelukkig, onderweg in handen der rooverbende van gaspard de besse te vallen en bijna geheel uitgeplunderd te worden. De schurken hebben mij al mijn geld ontnomen - 20,000 francs, die ik te Lyon verdiend had, mijne geheele garderobe, die mij 10,000 kroonen gekost heeft - zelfs mijn rijtuig hebben zij stuk geslagen. Mijn knecht oordeelde raadzaamst, de vlugt te nemen; ik geloof, de kerel loopt nog! - Gij ziet, mijn beste, in welk eenen treurigen toestand de bandieten, die uwe landstreek verpesten, den eersten tragischen kunstenaar van Frankrijk gebragt hebben!’
De Directeur wist geene woorden te vinden, krachtig genoeg om hem zijn leedwezen uit te drukken, en bood hem, op het honorarium der gastrollen, welke hij stond te geven, een niet onbeduidend voorschot aan, hetwelk dogard zonder bedenken aannam.
Geen uur was er nog verloopen, of geheel Aix droeg kennis van lekain's aankomst en ongeluk. Van alle kanten stroomden bezoeken en dienstaanbiedingen den zoo beroemden kunstenaar toe. De Ridder de castellane zond zijn' eigen' kamerdienaar, om hem te bedienen; alle beurzen stonden hem open, en de Heer de O**, bij wien men in het laatste Carnaval treurspelen gegeven had, schonk hem zelfs de geheele kostbare garderobe van zijn liefhebberijtooneel.
Nadat dogard door den kamerdienaar van den Chevalier naar de eerste mode gekapt was, en eene rijke kleeding

{==592==} {>>pagina-aanduiding<<}
had aangetrokken, deed zich zijne inderdaad schoone gestalte allergunstigst voor, en allen, die hem naar de repetitie zagen gaan, vooral de vrouwen, bewonderden hem.
‘Ja, zóó,’ riep de Directeur, toen hij binnentrad, hem toe, ‘zóó heb ik mij den beroemden lekain steeds verbeeld; groot, rijzig, welgemaakt en vlug. Wel is waar heb ik onlangs eene recensie gelezen, waarin gij als klein, dik en leelijk afgeschilderd werd; doch dat was alles laster; ik vermoedde het terstond; alles kwaadaardige laster!’
‘Verdiensten hebben altijd benijders. Ik ken die recensie; marmontel heeft ze geschreven, tot dank, dat ik zoo goed geweest was, zijne verzen te verbeteren. Gelukkig behoef ik mij slechts te vertoonen, om deze voorgevens te weêrleggen.’
Op den dag, toen hij voor het eerst zou optreden, was het publiek in digte drommen naar den schouwburg gestroomd, ten einde den beroemden lekain als Nero te bewondeern. Dogard had zich des middags een goed diner doen opdisschen; een paar flesschen champagne gaven hem moed en vuur. Hij betrad het tooneel met veel zelfvertrouwen, en declameerde niet zonder smaak, maar liet het ook niet aan overdrijving en wonderlijk gebarenspel ontbreken. Het publiek was verrukt, klapte en stampte met handen en voeten, en barstte in luidruchtige bravo's uit. Nog nimmer was aan eenig tooneelspeler te Aix zoo veel geestdrift en toejuiching te beurt gevallen. De voornaamste jonge lieden der stad haalden hem, na de voorstelling, uit den schouwburg af, en voerden hem in zegepraal naar een logement, waar zij een prachtig souper besteld hadden. De hooggeschatte kunstenaar was de koning van het feest. Na het maal werd er gespeeld, en dogard won 300 louisd'or in het lansquenet.
‘Ik had toch niet gedacht,’ zeide dogard den volgenden morgen tot zichzelven, ‘dat het zoo gemakkelijk was, een groot man te worden!’
Even luisterrijk als zijn début vielen ook zijne volgende optredingen uit. Men trok hem in alle gezelschappen, eerde hem boven allen, en vooral de vrouwen namen hem in hare bescherming. Op den dag, die tot zijne zesde verschijning bepaald was, ontving hij des morgens een biljet, waarin eene nog jonge weduwe, die aan jaarlijksche renten een inkomen van 15,000 livres bezat, hem, in verbloemde bewoordingen,

{==593==} {>>pagina-aanduiding<<}
hare hand aanbood, indien hij besluiten kon het tooneel te verlaten en met haar op haar kasteel bij Nizza te gaan wonen. Zij bescheidde hem op eene schaars bezochte wandelplaats, waar hij haar zou kunnen zien en spreken.
Dien zelfden dag kwam een reiziger voor het logement: de zwarte Muilezel, destijds het beroemdste der stad Aix, aan, en las met verbazing een aldaar aangeplakt lang komediebiljet, hetwelk de zesde gastrol van den Heer lekain, Tooneelist des Konings en eersten Treurspeler van Frankrijk, in hoogdravende bewoordingen aankondigde. De aangekomen vreemdeling verlangde drie kamers; maar de kastelein gaf zijn leedwezen te kennen, dat hij slechts één vertrek over had, vermits zijn geheele huis met gasten uit de nabuurschap bezet was, die naar Aix gekomen waren, om lekain te bewonderen. ‘Zijne eerste verdieping,’ zeide hij, ‘werd door dien beroemden tooneelkunstenaar zelven bewoond.’ De verbazing van den vreemdeling scheen door deze mededeeling tot den hoogsten trap gebragt. Hij deed zich het kamertje op de derde verdieping aanwijzen, en steeg vervolgens naar de eerste af, om zijne opwachting bij den Heer lekain te maken.
‘Mijnheer,’ zeide hij, toen hij bij dogard binnengelaten was, ‘heb ik de eer met den beroemden lekain te spreken?’
‘Met hemzelven,’ hernam dogard op een' niet weinig fieren toon. ‘Wat is uwe begeerte?’
‘Ik ben een bewonderaar van uwe gaven, Mijnheer!’
‘Ik dank u, mijn vriend!’
‘Wel is waar ben ik slechts een tooneelspeler uit de provincie; maar ik heb eerzucht, en wensch vooruit te komen in mijne loopbaan. Het oordeel van een' kenner als gij, Mijnheer, is beslissend. Zou het van uwe goedheid niet te veel gevergd zijn, wanneer ik verzocht een tooneel voor u te mogen opzeggen?’
‘Ga uwen gang, mijn vriend! Ik luister.’
De vreemdeling declameerde een tooneel uit Tancredo. Bij de eerste verzen werd dogard bleek; vervolgens begon hij te beven; eindelijk viel hij den vreemdeling te voet, met de woorden: ‘Gij zijt lekain! Maak mij niet ongelukkig, en vergeef mij mijne vermetelheid!’
De ware lekain hief hem met goedheid op, en dogard verhaalde hem opregt, hoe het met de zaak gegaan was.
‘Ik zie ten minste,’ sprak lekain, nadat de ander ten einde was, ‘dat gij mijnen naam geene schande hebt aangedaan, en dat gij een schrandere knaap zijt. Overigens is het geen onaardige grap! Wat doet gij mij heden spelen?’
‘Vendôme.’
‘Dat is mijne beste rol. Ik ben verlangend die door u te zien uitvoeren.’
Na de voorstelling zeide lekain tot dogard: ‘Gij

{==594==} {>>pagina-aanduiding<<}
hebt als iemand uit het dolhuis, maar niet zonder effect gespeeld. Wie weet, of ik wel, wanneer ik de rol op mijne wijze gegeven had, zoo veel bijval gevonden zou hebben! Gij hebt talent, maar zijt op eenen verkeerden weg. Kom naar Parijs! Ik zal uw voorspraak zijn, dat men u late debuteren.’ Dogard dankte voor deze aanbieding.
Den volgenden morgen verscheen hij stiptelijk ten gestelden tijde op het hem door de weduwe gegeven rendez-vous. Hij werd met liefde ontvangen; de Dame was naauwelijks 25 jaren oud, had schoone oogen en eene bevallige gestalte. Het gesprek duurde lang; maar reeds bij de eerste woorden was men het eens geworden.
‘Gij staat er dan volstrekt op, dat ik het tooneel verlaat?’ vroeg eindelijk dogard.
‘Volstrekt.’
‘Daar het derhalve noch mijne kunst, noch de naam van lekain geweest is, die mij uw hart gewonnen heeft, zoo durf ik u belijden, Mevrouw, dat deze laatste slechts aangenomen en dat mijn ware naam dogard is.’ En nu legde hij voor de schoone weduwe eene even opregte bekentenis af, als hij den vorigen dag aan lekain gedaan had, en eindigde met het verzoek, dat zij hem hare vergiffenis wilde schenken.
Wat vergeeft eene verliefde vrouw niet al! - Acht dagen daarna schonk de weduwe hem hare hand voor het trouwaltaar, en dogard werd een welgezeten en geacht man.

Regtskracht van het precedent.

Onlangs was zekere gobion te Parijs, wegens het oefenen der heelkunst zonder daartoe bevoegd te zijn, voor den regter geroepen. De advocaat chicoisneau had zijne verdediging op zich genomen, en besloot dezelve met deze woorden: ‘Mijne Heeren! Gobion drijft handel met bloedzuigers, en heeft in dit zijn beroep eenige begrippen van heelkunde opgedaan. In het geval, waarover wij spreken, handelde hij alleen uit menschlievendheid, niet uit winzucht. Herinnert u, Mijne Heeren, hoe eens een verheven personaadje uit zijn rijtuig gestegen is, om met eigen hand zijnen postiljon, die een' val gedaan had, eene ader te openen. Ik geloof niet, dat de regtbank er immer aan gedacht heeft, om Z.M. Koning lodewijk-filips wegens onbevoegde oefening der heelkunst voor hare balie te roepen.’ Geheel de regtbank barstte bij deze woorden in een schaterend gelach uit, en de beschuldigde werd vrijgesproken.

Een mensch in eene menagerie.

In de Menagerie des Konings van Oude, te Lucna, zag Dr. spry, in eene kooi opgesloten en midden onder de hokken

{==595==} {>>pagina-aanduiding<<}
der wilde dieren, een mensch, die men beweerde ook een wild beest te zijn, en die, nevens twee andere hem gelijke wezens, in een nabij de stad Feizabad gelegen bosch gevonden was. Men had den ongelukkigen een hok zeer nabij den grond gegeven, (of hij ook aan een' ketting lag, kon Dr. spry zich niet herinneren) en liet hem als de overige dieren zien. Op het vastgestelde uur werd hem, even als aan dezen, zijn voedsel gebragt, en, wanneer hij hetzelve genuttigd had, legde hij zich, even als zij, te slapen. Zijne wezeustrekken waren van die der gewone menschen niet onderscheiden. Toen de Heer spry hem aansprak, slaakte hij een geluid, dat tusschen schreeuwen en knorren het midden hield. Hij scheen 25 à 30 jaren oud te zijn, en was reeds drie jaren in de Menagerie. Na zorgvuldig onderzoek van het arme schepsel, verklaart Dr. spry, hetzelve voor niets anders te houden, dan voor een doofstom of van de geboorte af in het verstand gekrenkt mensch.

Kiesche voorzorg.

Een gezelschap van den eersten rang bezigtigde den vorstelijken juweelenschat te ***. Toen de bezigtiging geëindigd was, verzocht de opzigter, welke de aanwezigen had rondgeleid, hun, een oogenblik in het voorvertrek te vertoeven; en kort daarna verscheen hij weder met een' schotel vol tarwezemelen, in welke hij verzocht, dat men zoo goed wilde zijn, zich de handen te wasschen. Het gezelschap stond verbaasd, en vroeg lagchend naar de reden van zoo zonderling een verlangen. ‘Het is eene oude inrigting,’ dus antwoordde de wellevende man; ‘zij is afkomstig van een voorval, dat hier vóór langen tijd gebeurd is. Er was hier, namelijk, eens een gezelschap van voorname lieden, en bezigtigde het kabinet. Eene jonge dame, welke zich verbeeldde dat men haar niet gadesloeg, vond aan een' zeer kostbaren ring zooveel welbehagen, dat zij dien heimelijk wist weg te kapen. De toenmalige Inspecteur wilde de eer dier jonge dame niet prijs geven; hij bragt derhalve een' schotel vol zemelen, verhaalde het gezelschap, dat dit zemelwasschen een oud gebruik was, en presenteerde den schotel een voor een aan het gezelschap, maar het laatst aan de bedoelde dame. Allen wieschen zich glimlagchend de handen, ook de jonge juffer. Deze had den wenk van den opzigter verstaan; zij liet, onder het wasschen, den ring in de zemelen vallen, en op deze wijs bleef voor het kabinet de ring, aan de dame de eer, en aan den opzigter de post behouden, dien hij voorzeker verloren zou hebben, zoo de ring niet weder te regt gekomen was.’ - Algemeen roemde men de kieschheid van den opzigter in der tijd, en wiesch zich, onder scherts en lagchen, de handen in de zemelen. De schotel kwam het laatst aan de jonge

{==596==} {>>pagina-aanduiding<<}
Gravin Y. Ook zij wiesch hare rozevingeren, terwijl een blos snel haar over de wangen schoot, hare lippen beefden en hare blanke handen sidderden. Maar niemand der aanwezigen had de plotselinge kleurwisseling op het gezigt der bekoorlijke Gravin bemerkt. Alleen de opzigter las in den blik, waarmede zij afscheid nam, beschaming en dank voor zijne sparing. Naauwelijks was hij alleen, of hij snelde naar den schotel, en in denzelven vond hij - den kroon-juweelring, dien zijn kiesch beleid gelukkig gered had. Sedert dien tijd worden de prachtige juweelen van dit kabinet aan vreemdelingen slechts onder glas vertoond.

Engelsch bonmot.

Onlangs werd in Engeland een' savonetbal ten verkoop gebragt, van welken, zoo men verzekerde, napoleon zich bediend had. Een der aanwezigen bezwaarde zich er over, dat de zeepbal al vrij wat afgesleten was. ‘Geen wonder,’ merkte de vendumeester aan, ‘napoleon heeft er de geheele wereld mede geschoren.’

Voordeel van vreemdenbezoek.

In verscheidene provinciën van Engeland heerscht het bijgeloof, dat het eerste lijk, hetwelk op een nieuw aangelegd kerkhof begraven wordt, door den Duivel gehaald wordt. Een reiziger kwam eens te Blair, in welks nabijheid zich juist zulk eene begraafplaats bevond. Aan den kastelein, bij wien hij afgetreden was, gaf hij zijne verwondering te kennen, dat hij op dezelve niet eene enkele grafzerk bemerkt had. ‘Nog niemand is er begraven geworden,’ gaf de herbergier ten antwoord, terwijl hij daarbij zijnen gast met een' veelbeteekenenden blik aanzag. ‘Het eerste lijk haalt, gelijk gij weet, de Booze; geen der inwoners wil er dus iemand der zijnen heenbrengen; en zoo wachten wij dan met ongeduld, dat eens de eene of andere vreemde bij ons den aftogt blaast.’

Speculatiegeest.

Een projectmaker wilde eenen kapitalist tot de eene of andere onderneming overreden. ‘Ik geef u mijn woord, Mijnheer,’ riep hij, ‘dat, zoo gij maar een tonnetje gouds te verliezen hebt, wij beide zeer goede zaken zullen doen.’

No. X. Meng. bl. 500. reg. 1 en 2. staat, bij vergissing, driemaal, in plaats van tweemaal, het woord alles.








{==597==} {>>pagina-aanduiding<<}

Het herinneringsfeest te Leyden, 9 augustus 1838.


Wat steekt gij uit uw' ouden top, 
o Burgtgraaf! blij de vaan, 
Al mag op Leydens torenknop 
Geen schrale wimpel staan; 
Al heft zich uit de sterrenwacht 
Van Pallas priesterbouw 
Geen driederleije kleurenpracht 
Op 't feest van Liefde en Trouw! 
 
Hoe galmt het in uw luchte zaal 
Van feestmuziek en zang! 
Al loste Augustus vrijheidsstraal 
Der jongren ketenprang; 
Al togen zij in zwermen heen 
Uit Leydens doodschen muur, 
En kozen voor een kooi van steen 
Het Eden der Natuur! 
 
O ja! gij huist een blijde schaar, 
Al toog de jongre voort; 
Wel met vergrijsd of grijzend haar, 
Maar sterk in daad en woord: 
Wel groefden tijd en zorg en smart 
De rimpels op hun wang, 
Maar jeugdig bleef hun' aller hart 
In 's levens strijdgedrang. 
 
Zij kwamen, mijlen ver in 't rond, 
Gedenken aan hun jeugd, 
Aan vriendschap, die hen zamenbond, 
Aan zaamgenoten vreugd: 
Zij kwamen om 't veroudrend bloed 
Te frisschen in hun' leên, 
Te stalen hunnen levensmoed 
Door d'adem van 't voorheen. 

{==598==} {>>pagina-aanduiding<<}

Zij kwamen niet met krans of band, 
Getabberd of gekruist; 
't Is hier geen trots op roem of stand, 
Maar vriendschap, die er huist: 
Gelijkheid, schat en ideäal 
Van hunnen lentetijd, 
Zweeft weder door de ruime zaal, 
Der Broederschap gewijd. 
 
En onder zang en bekerklank, 
Te lang hun oor ontwend, 
Gloeit aller blik van hartedank 
Voor Hem, die 't harte kent; 
Die vruchten uit hun bloesem toog 
En graangoud uit hun aar, 
En 't voedend spreidde, laag en hoog, 
Sinds meer dan veertig jaar. 
 
Maar ach! er mist zoo menigeen, 
Door 't vriendenoog gezocht; 
Reeds rust hij onder zode of steen 
Van zorg en levenstogt. 
Verdord is meen'ge bloesemknop, 
Ontworteld meen'ge stam; 
Maar 't zaad, door hen gezaaid, ging op, 
Schoon de oogst voor hen niet kwam. 
 
Nog velen missen in den kring, 
Reeds koel en koud van hart, 
Wier levensheil in rook verging, 
Wier hoop in zorg en smart. 
Maar aller, levenden en doôn, 
Ach! aller wordt herdacht: 
Zij d'eersten 't leven weder schoon, 
En d'andren 't grafbed zacht! 
 
Maar wij, nog badend in den gloed 
Van licht en kracht en vrengd, 
Wij vieren met geroerd gemoed 
't Herinringsfeest der jeugd. 
Wij allen, mannen, grijsaards thans, 
Omringd door later teelt, 
Verjongen door den vlammenglans, 
Die in haar vuuroog speelt. 

{==599==} {>>pagina-aanduiding<<}

Ja, vaster klemden wij den band, 
Door zoo veel tijds verstaald, 
Met wie in 't jeugdig wonderland 
Met ons heeft rondgedwaald. 
Maar ook voor u een hartedronk, 
Een Iö, luid en hoog, 
Wier zon verrijst, nu de onze zonk 
En - ze eens verduistren moog! 
 
Ziet! schoon vervolgen zij de baan, 
Geteekend door ons spoor; 
En dat hun' harten voor ons slaan, 
Daar borgt hun geestdrift voor. 
Op, jong en oud! verbroedert u! 
Ons lot zij eens uw lot! 
En gloeit dan, als wij allen nu, 
Voor Koning, Land en God! 
 
a. boxman. (*) 
Bij G. 14 Aug. 1838. 


Muzikale ontmoeting.

Omstreeks het jaar 1781 leefde te Londen zekere Lord epwelsey, een zeer beminnelijk man en groot liefhebber van de muzijk, doch overigens een zonderling; de muzikale soirées, welke hij gaf, leverden steeds iets onverwachts en bevreemdends. Op zekeren avond, toen hij in zijn hotel het schitterendste gezelschap der hoofdstad verzameld had, verzocht hij zijnen gasten, zich in de aan zijne concertzaal grenzende vertrekken te willen begeven. Om deze cirkelvormige zaal liet hij vervolgens alle deuren, de groote ingangsdeur alleen uitgezonderd, sluiten, en bad de aanwezenden dringend, het volkomenste stilzwijgen te willen in acht nemen, terwijl hij zelf waakte, dat aan dit verzoek voldaan werd. (Geene gemakkelijke taak, zou een spotter misschien zeggen, daar er zich vele jonge dames in het gezelschap bevonden.) Eenigen tijd nadat de gasten zich dus verwijderd hadden, trad in de concertzaal een man, die zich zeer verwonderde, dezelve ledig en zoo zwak verlicht te zien, maar, denkende te vroeg gekomen te zijn, met de handen op den rug eene wijl op en neder ging. Na verloop van een kwartier uurs verscheen een tweede vreemdeling in de zaal, en scheen niet minder bevreemd, geen gezelschap te vinden. Nadat zij elkander wederzijds begroet hadden, wandelden zij nog eene wijl zwijgend door de ruime zaal heen en weder. Een hunner, wien dit werkelooze kuijeren eindelijk verveelde, zette zich voor een piano en begon te

{==600==} {>>pagina-aanduiding<<}
preluderen en te phantaseren; weldra verkregen zijne gedachten een' bepaalderen, meer zamenhangenden vorm, en bewogen den ander', te blijven stilstaan. Deze bevond zich juist nevens een tweede piano, zette zich voor hetzelve, vatte de muzikale gedachte, welke hij gehoord had, op, veranderde, verfraaide die, en maakte dezelve tot zijne eigene, in eene imposante fuga. De eerste speler antwoordde hierop oogenblikkelijk, en zoo bearbeidden zij het thema aan alle kanten, wierpen elkander de stoutste en schitterendste denkbeelden toe, als zaaiden zij met volle handen parels en diamanten, tot dat zij eindelijk zich ras naar elkander omkeerden en uitriepen: ‘Gij zijt mozart!’ - ‘En gij clementi!’ - Muzio clementi en wolfgang mozart kenden, beminden en bewonderden elkander weêrkeerig uit hunne werken, maar hadden elkander nooit gezien. Het wederzijdsche heerlijke spel had de twee groote componisten in zulk eene geestdrift gebragt, dat zij elkander in de armen vlogen. Op dit oogenblik werden al de deuren der concertzaal opengerukt, en de twee verbaasde toonkunstenaars zagen zich door de bloem der Londensche groote wereld omringd en met een daverend handgeklap begroet.

De kleinschrijver. (*)

Jan ernst dinger, een vermaarde schrijfmeester te Amsterdam, had vernomen, dat een andere schrijfmeester, te Utrecht, het geheele Onze Vader vijfmaal geschreven had in eene ruimte niet grooter dan de oppervlakte van een stuivertje. Zijne eergierigheid spoorde hem aan, dit kunststuk na te doen en zoo mogelijk nog te overtreffen. Hij ging dus aan het werk, en stond niet eer van zijn' stoel op, vóór hem zijne onderneming nog ver boven zijne verwachting gelukt was. Hij had, op de grootte van een stuivertje, de tien Geboden, en op eene gelijke ruimte het Onze Vader zevenmaal, zonder vergrootglas of bril, zoo net en klein geschreven, dat hij nog plaats overhield, om er kapittel en vers, benevens zijnen naam en de dagteekening, bij te voegen. Na dezen arbeid bleef hij, een' dag lang, bijna volslagen blind; den tweeden kon hij weder iets, den derden nog iets beter zien, en naderhand zag hij weder even zoo helder en scherp als te voren. Met een vergrootglas ontdekt men in het geschrevene overal, tot in de kleinste deelen, de volkomenste evenredigheid, en begrijpt naauwelijks, hoe het mogelijk geweest is, dat deze arbeid zonder oogglazen en andere hulpmiddelen ten uitvoer heeft kunnen gebragt worden.






{==601==} {>>pagina-aanduiding<<}

Mengelwerk.

Aanspraak van den hoogleeraar Schubert, te Munchen, gehouden bij de heropening zijner lessen, an zijne terugkomst van eene reize naar het oosten.

Er is een land, waar de Schepper meer dan ergens den rijkdom en de schoonheden der natuur met milde hand heeft uitgestort, waar de mensch meer dan ergens de grootsche gedenkteekenen van zijne daden heeft nagelaten, en dat alleen de plaatsen bevat, waar het verband tusschen hemel en aarde in de merkwaardigste personen, gebeurtenissen en bedrijven zigtbaar geworden is. Dat land is Egypte, het is Palestina, thans doorgaans bekend onder den naam van Syrië. De oudste geschiedboeken voeren ons naar die streken terug; zij roemen hare vruchtbaarheid, getuigende dat zij van melk en honig vloeijen; het belangrijkste volk der wereld heeft er gewoond, gewerkt en gestreden; Gods heerlijkheid is daarop nedergedaald, en het licht, dat daar is opgegaan, heeft zijne zegenrijke stralen over de gansche aarde verspreid.
Niet vreemd, dat in latere tijden allerwege de begeerte ontwaakte, om dit land te bezoeken, ten einde de wonderen der natuur en de gewrochten van menschenhanden aldaar te aanschouwen, en de oorden te betreden, waaraan zulke grootsche herinneringen gehecht zijn. Sedert de vierde eeuw van onze jaartelling werkte die begeerte inzonderheid, en dreef godsdienstig zielsverlangen ontelbare scharen van pelgrims en kruisvaarders derwaarts. ‘De Verlosser van ons geslacht, die tot heil van allen het ligchaam en de gestalte van den mensch heeft aangenomen, wandelde in dit uitverkoren land. Elke plaats is daar geheiligd door de woorden, die Hij er gesproken, en de daden, die Hij er verrigt heeft;’ met deze taal in den mond moedigde Paus ur-
{==602==} {>>pagina-aanduiding<<}
banus II, op de Kerkvergadering van Clermont, tegen het einde der elfde eeuw, de togten derwaarts aan, en honderdduizenden maakten zich op ‘onder eenen Aanvoerder, bij wien het nimmer aan brood ontbreekt, bij wien de overwinning zeker, het loon eeuwig, de dood een martelaarschap is;’ honderdduizenden ontscheurden zich, op de roepstem der Kerk, aan vaderland en maagschap, trotseerden de ongehoorde moeijelijkheden van een' verren reistogt, waaronder meer dan de helft jammerlijk bezweek, en bliezen, strijdende voor de heilige zaak, den adem uit, zalig door het gevoel, dat zij den voet hadden mogen zetten op de plaatsen, waar de Heer in het vleesch gewandeld en geleden had.
Die togten naar Palestina zijn thans niet meer dan eene merkwaardige historische herinnering geworden, en het ontwerp, om het heilige graf aan de handen der ongeloovigen te gaan ontrukken, zou met even veel regt onder de onmogelijkheden, als onder de dwaasheden onzer eeuw verdienen geteld te worden. Uitwendige nood, het verlangen, om zijn lot te verbeteren, romantische verbeelding en bijgeloovige hoop - dat alles werkte tot die togten mede; en echter was de geest, die de scharen der kruisvaarders twee eeuwen lang bewoog, een geest, die niet van deze wereld is. En deze edeler geest, deze reiner zucht, welke eens de pelgrims naar die afgelegene gewesten trok, deze liefde, waarmede zij dezelve meer dan hun vaderland beminden, zij is nog niet gestorven, en zij zal niet sterven, zoolang er Christenen zijn, die hunnen Heer liefhebben.
Ook in latere dagen, toen het opgewonden godsdienstig gevoel, dat tot het ontstaan der kruistogten zoo veel medewerkte, reeds lang door eene koeler stemming werd vervangen, die zelfs aan de benaming van heilig land aanstoot nam, wendden vele reizigers zich naar Palestina, om deszelfs natuurschoonheden en merkwaardige overblijfselen van menschelijke kunst te onderzoeken en te bewonderen. Mannen van de meest verschillende geaardheid, denkwijze en wetenschappelijke studie hielden zich met die onderzoekingen bezig, en legden de

{==603==} {>>pagina-aanduiding<<}
slotsom van dezelve in hunne geschriften neder. De held van het wijsgeerig ongeloof haalde uit een bezoek van dat land de wapenen ter bestrijding van Godsdienst en Christendom, en de geloovige zoon der Kerk, wiens vurige verbeelding in alle vrome overleveringen waarheid ziet, vond op die plaatsen ruime stof, om zijn godsdienstig gevoel te ontsteken en te voeden. Roomsche en Protestantsche Zendelingen, die den naam van hunnen Heer derwaarts droegen, waar dezelve het eerst gehoord werd en nu schaars beleden wordt, meenden aan eene heilige behoefte en verpligting te voldoen, door die gewijde plaatsen met naauwgezette zorg te beschrijven. De Godgeleerde maakte zijne reizen naar die oorden dienstbaar aan de verklaring des Bijbels. De onvermoeide burckhardt schroomde niet, zich zoo ver te vergeten, om, met de verandering van zijnen naam, de zeden en Godsdienst der Muzelmannen aan te nemen, ten einde des te beter tot de kennis dezer landen door te dringen. Een hasselquist stelde, gedurende zijn verblijf aldaar, de planten- en dieren-wereld tot het voorwerp zijner nasporingen, en toonde hierdoor een waardig leerling van den grooten linnaeus te zijn. En wie weet niet, dat de beroemde lamartine vóór weinige jaren Egypte en Syrië bezocht, en in zijne Herinneringen een tafereel van die landen en van zijne bevindingen, opmerkingen en gewaarwordingen aldaar heeft medegedeeld, dat, hoezeer ook door zijne kerkleer gekleurd, en, even als het reisverhaal van zijnen grooten voorganger chateaubriand, waarheid en verdichting tevens bevattende, nogtans door den dichterlijkgodsdienstigen gloed, die er over verspreid ligt, den Protestantschen zoowel als den Roomschgezinden lezer boeit en wegsleept?
De nieuwste reiziger naar het heilige land is voorzeker de Hoogleeraar schubert van Munchen, een man, even gunstig bekend door zijne natuurkundige en wijsgeerige schriften, als vereerd en bemind om den hoog godsdienstigen geest, die alle zijne wetenschappelijke oe-
{==604==} {>>pagina-aanduiding<<}
feningen en nasporingen bezielt. Tot nog toe is het verslag van zijne reis naar Egypte en Syrië, in de twee laatste jaren gedaan, niet in het licht verschenen; slechts enkele brieven, op die reis aan eenige zijner naastbestaanden geschreven, zijn door den druk gemeen gemaakt; maar wij mogen, zoowel om 's mans vroegere verrigtingen, als om deze brieven, de meest gunstige gedachten voeden van eene mededeeling zijner opmerkingen en bevindingen. (*) Gelijk wijsbegeerte, met Christendom gepaard, hem op dien togt heeft vergezeld en alle zijne beschouwingen en nasporingen heeft bezield en bestuurd, zoo zal deze gewisselijk ook het verslag daarvan kenmerken. Waarschijnlijk zal dit minder streng wetenschappelijke onderzoekingen bevatten, dan wel bijdragen tot de kennis van die landen, als de vroegere tooneelen van gebeurtenissen en daden, welke met het ontstaan, de vestiging en de verdere lotgevallen van alle ware Godsdienst verbonden zijn, en, meer bepaald, de zoogenoemde heilige natuurkunde verrijken en volmaken.
Na zijne terugkomst heeft hij, als Hoogleeraar aan de Akademie van Munchen, zijne natuurkundige lessen met eene Aanspraak aan zijne toehoorders geopend, welke uit zijne Reis is ontleend, en waarin hij zijne Christelijk-wijsgeerige opmerkingen over de natuurtooneelen, de aloude kunstgewrochten, en het leven en verdwijnen van de tegenwoordige en vroegere bewoners dier landen, met korte en groote trekken schetst. Onlangs werd mijne aandacht op dit stukje gevestigd; ik besloot, hetzelve aan ons Publiek mede te deelen, en ik heb mij gaarne de moeite getroost, om het in onze taal zoo getrouw over te brengen, als dit, bij het ingewikkelde van den tegenwoordigen wijsgeerigen Hoogduitschen schrijfstijl, mij doenlijk was. Moge het iets bijdragen, om, te midden van de verwoestingen; welke zich op de tooneelen der

{==605==} {>>pagina-aanduiding<<}
natuur en op de schouwplaatsen van 's menschen pogen voordoen, ons tot het erkennen van een werkzaam en eeuwig Beginsel te brengen, en ons alzoo, door de beschouwing van hetgeen schijnbaar dood is, tot het geloof aan eene levende kracht, dié alles bezielt, op te leiden!
De Hoogleeraar schubert bepaalt zich namelijk in die toespraak bij de sporen van verval en versterving, welke in de gewesten, door hem bezocht, zich allerwege aan het oog vertoonen; hij schildert dezelve met krachtige trekken, maar zoekt tevens aan te wijzen, dat dit alles, bij het licht eener Christelijke wijsbegeerte beschouwd, niet meer is dan schijn; dat, even als de gedenkteekenen der dooden de behoefte aan, en het verlangen naar een ander en hooger leven aanduiden, zoo ook de verwoestingen in de natuur en de wisselingen van de geslachten der menschen op een hooger en bestendig beginsel doelen; met één woord, dat er in de geschiedenis van de zigtbare natuur en van den mensch, bij alle omkeeringen en veranderingen, iets is, dat onveranderlijk blijft bestaan; dat God overal en altoos door Zijne kracht het groot geheel der natuur en der menschenwereld zamenhoudt en steunt en schraagt.
Met weglating van de voor de tijdsgelegenheid uitnemend gepaste en fraaije inleiding, is het stuk van den navolgenden inhoud.

Er is in de wederzijdsche gemeenschap van den mensch met zijnen medemensch iets, dat niet verandert en vergaat; er is eene vastheid, waarvan de oorsprong en grond reeds in de kracht der menschelijke taal en der wederkeerige liefde van den eenen tot den anderen gelegen is. Maar alwat in het zwak en veranderlijk gemoed van den sterveling duurzaam blijft, is niet meer dan een flaauw schaduwbeeld van een ander, hooger iets, dat in de natuur zoowel, als in de geschiedenis der volken, onwrikbaar staat; van eene eeuwigdurende vastheid, die

{==606==} {>>pagina-aanduiding<<}
op eene hoogere openbaring berust, waarvan het wezen en werken van den menschelijken geest zelf een gedeelte uitmaakt. Over dit bestendige en onwankelbare in de geschiedenis van de zigtbare natuur en van den mensch, die in haar woont, zal ik thans spreken.
Wie zou ook meer de behoefte gevoelen, om van het onwankelbare te midden der wisselingen en omkeeringen van het veranderlijke te gewagen, en de blijken daarvan op te zoeken, dan de reiziger, die pas terugkeert van eenen togt door de verwoeste verblijven van eene heerlijkheid der wereld, die eens was en nu niet meer is? - Even als een uitgebrande schoorsteen, welken de vernielende woede van het vuur op de plaats der voormalige woningen gespaard heeft, steekt de grootsche porfieren zuil, die eens de roem van het oude Byzantium geweest is, boven de puinhoopen uit; - op het steengruis, dat den waterbak der duizend kolommen bedekt, zoekt het oog te vergeefs naar een overblijfsel van de marmeren paleizen, die in vroegere dagen hier stonden. Van alle de vermaarde kunstgewrochten der Oudheid, die eertijds het paarden-renperk der Oostersche Keizerstad versierden, staat, nevens de beide obelisken, alleen nog de romp van die drievoudige metalen slang, welke een zoo zinrijk kunstwerk van het oude Delphi was. De naauwkeurige beschrijving van Troje's kust, door homerus, past naauwelijks meer op den loop der rivieren, die door aardbevingen en verzandingen is veranderd. Naast de verbrokkelde zuilen, die de plaats van den tempel der Godin diana te Efesus aanduiden, verliest de wandelaar ligtelijk zijnen weg, te midden van doornen en distelen, welke den heuvel bedekken, waarop eens het schoonste van de zeven wonderen der oude wereld gestaan heeft. Eenig oud en vast metselwerk, dat naast het puin van een' ingestorten berg gevonden wordt, waaronder de oude stad Sardis bedolven ligt, is al wat van de prachtige paleizen is overgebleven, die de rijke croesus hier gesticht had. Waar de Kolos van Rhodus gestaan heeft, klotsen de golven der zee tegen naakte

{==607==} {>>pagina-aanduiding<<}
rotsen. Van den vuurtoren van Alexandrië kent men naauwelijks met zekerheid de plaats. De zuilengangen van de wereldberoemde boekerij, eens zoo rijk begiftigd door de Vorsten uit het huis der ptolemeën, liggen, even als de muren van de vermaarde sterrenwacht der Alexandrijners, diep verholen onder het gruis en het slijk van latere verwoestingen. Eene zachte rijzing van den grond, die langs den zoom der woestijne voorloopt, is het eenige gedenkteeken gebleven, dat ons den zetel der oude wijsheid, Sais, herinnert. Eenzaam staat de obeliskus van den Egyptischen Koning osirtesen de Eerste op het groene veld, dat den grond der priesterstad On, den grond van Heliopolis overdekt, die nog in de dagen, toen plato en eratosthenes hier de lessen der Egyptische tempelwijsheid hoorden, in plaats van de vergankelijke vruchten van het graan, de onvergankelijke vruchten eener hoogere wijsheid droeg. Diep onder de palmbosschen van Sakkarah liggen de verspreide puinhoopen van het magtige Memphis verborgen, en wachten nu nog te vergeefs op den arbeid van menschenhanden, die ze op nieuw aan het licht brengen zal.
Zoo is hier, zoo is ginds de heerlijkheid der oude wereldrijken als een rook verdwenen, dien de wind verwaait! Slechts één van de zoogenoemde zeven wonderen der Oudheid staat nog daar op vasten grond; het zijn de piramiden van Ghizeh.
Wat is het dan geweest, dat juist in deze gewrochten der lang verloopene tijden de reuzenkrachten van eene duurzaamheid gelegd heeft, die alle aanvallen der vernielende menschenhand zoowel, als der verwoestende natuur getrotseerd heeft? De piramiden waren immers niets anders dan grafteekenen, prachtige omkleedsels der lijkenvertrekken van de Grooten der aarde. Maar hoe! zou de verledenheid, even als de mond van een' stervenden, wiens veege lippen alleen over de vergankelijkheid des levens, over de nietigheid van deszelfs genot en luister spreken, ons niets anders verkondigen, dan dat

{==608==} {>>pagina-aanduiding<<}
onder de vele onzekere dingen dezer aarde één ding zeker is, de dood, die al wat leeft verbeidt?
Het is zoo, deze gedachte verhief zich dikwijls in mijnen geest, toen ik op mijnen togt door de gewesten van het Oosten, op het nu verwoeste gebied van de daden en worstelingen der volken, niets anders ontwaarde, dan grafsteenen en gedenkteekenen der dooden.
Wie zou in de verrukkelijk schoone en rijke dreven aan den hoogen Tmolus, of in de boschrijke bogten van Kakamo en Myra, in de eerste plaats niet het oog wenden naar de duizende van bewoners, aan wie deze streken tot verblijf verstrekken en levensonderhoud verschaffen konden? Ginds, aan gene zijde van Kassabah, vertoonen zich in de groene vlakte bosschen van verouderde cipressen; witachtige vervallen muren blinken door het donker groen henen, en het oog waant in de verte huizen van stedelingen of dorpbewoners daarin te ontdekken. Men komt nader, en ziet, het zijn grafsteenen en gedenkteekenen, die, naar luid van de Turksche opschriften, voor het grootste gedeelte, eerst in eene der latere eeuwen hier zijn nedergelegd of opgerigt. Maar de gemeenten, welke te dier plaatse hare dooden begroeven, zij zijn van den aardbodem weggevaagd, de herder, die ginds in de nabijheid zijn' kameel laat grazen, kent hare namen niet meer. En wat zijn de gewelven, die, in de gedaante van een' hoogen dom, aan de overzijde van Achmedli, steeds in grootere menigte zich voor het oog opdoen?... Het zijn grafheuvels der dooden, geenszins gewrochten van eene nog levende natie, grafheuvels van een lang verdwenen geslacht der oude Lydiërs. En de honderde van die schijnbare kleine huizen, waarvan het dak bij Kakamo boven de laurier- en pistaciebosschen uitsteekt, wat zijn zij anders, dan kunstrijke grafteekenen van eenen hoogbeschaafden stam der Klein-Aziatische Grieken, die weleer hier zijn verblijf hield? De woningen der levenden zijn verdwenen, bijkans zonder eenig spoor te hebben nagelaten: de vaster gebouwde huizen der dooden zijn staan gebleven.

{==609==} {>>pagina-aanduiding<<}

Doch wat zijn alle deze dwergachtige, minder belangrijke doodenvertrekken van lateren tijd, in vergelijking met die reusachtiger, althans veel zinrijker grafteekenen van een krachtiger menschengeslacht, welke in de valleijen van het Edomitische gebergte, of van den Libanon en in Judéa gevonden worden? Wat is hechter gebouwd, dan de stad uit rotsen, Petra, die vorstin onder de steden van het Nabathésche gebergte, welke aan het geheele land den naam van Petreesch Arabië gegeven heeft? Hier staan in de vallei, en langs de zoomen der beek, overblijfselen van woningen der levenden, van tempelen en gebouwen aan openbaar vermaak toegewijd; maar alle deze zijn uit later Romeinsche tijden afkomstig; de eigenlijke oude stad van het stoute voorgeslacht, dat de rotsen zelve in kunstige gebouwen herschiep, verheft zich met de reeksen van hare huizen langs de steile wanden van het gebergte, en rijst omhoog tot aan deszelfs top. Maar wat zijn deze zonderlinge gebouwen van vroegere eeuwen geweest, die naar den uitwendigen vorm en de inwendige gesteldheid zich zoo zeer onderscheiden? Waren zij ook woningen der levenden, die hun verblijf op een' vasten grondslag wilden vestigen? - Neen voorwaar! het zijn doodenvertrekken, bewaarplaatsen van het stof, waarin, korter of langer, eene menschelijke ziel woonde en werkte.
Zoo hebben ook in de nabijheid van Jeruzalem, in het dal Jozafat, uit het bloeijend tijdperk van het Koningrijk Juda, alleen die gebouwen de verwoestende magt van den tijd getrotseerd en hunne oorspronkelijke gedaante behouden, welke gedenkteekenen der dooden waren: het grafteeken van absalom, de graven van jozafat en zacharias. De reiziger, die deze streken, zoo rijk aan ernstige herinneringen, doortrekt, ontwaart op vele plaatsen, met name vóór Yabrut en aan gene zijde van Damaskus, bij het oude Hoba, aan den Antilibanon, geheele steden van doodenvertrekken, uit wier nabijheid de minder hecht gebouwde woningen,

{==610==} {>>pagina-aanduiding<<}
waarin de levende menschen hun verblijf hielden, reeds lang zijn verdwenen en weggevaagd.
Maar - zoo vragen wij nog eens - wat was dan het heerschend denkbeeld, dat de volken der Oudheid bewoog, om juist deze gedenkteekenen van den dood, van het einde aller dingen, zoo duurzaam, zoo onvergankelijk vast te bouwen? Was dit niet meer dan de zucht naar roem, de begeerte, om aan het vergankelijke stof eenen naam te hechten, of in den mond en de gedachtenis van het nageslacht eenen naam te verwerven?
Eene dunne wolk dreef over den top der groote piramide van Ghizeh, toen ik, staande aan de oostzijde van den breeden voet, waarop zij rust, oog en hart ophief, om dit wonderwerk der oude wereld gade te slaan; weldra was de wolk verdwenen, en het donker en helder azuur boven mij, een azuur, waarmede alleen de hemel van het Nijl-dal of van de kusten der Roode Zee zich kan bekleeden, stond weder in onbewolkte klaarheid voor mijn gezigt. Die dunne wolk zou niet zijn, zij zou niet ontstaan kunnen, indien het blaauwe gewelf des hemels niet bestond, waaruit zij oprees, het gewelf van den dampkring, dat hetzelfde blijft wat het was en is, al is de wolk lang voorbijgedreven. Zoo zou ook de begeerte naar roem, de zucht om zijnen naam tot de toekomst over te brengen, nooit die krachten der eeuwigheid zich kunnen toeëigenen, die krachten, welke de eereteekenen der dooden zoo onverdelgbaar vast bouwden, indien in 's menschen natuur het gevoel niet onverdelgbaar vast gegrond ware, dat zij, als een zaad der eeuwigheid, voor de eeuwigheid bestaat. De mensch weet, dat de grond van hoop in zijn binnenste ligt; dat er iets in hem woont, 't geen hem een onvervreemdbaar regt geeft op een voortdurend bestaan en leven, ook na het einde van dit ligchamelijk aanwezen op aarde. De stichters der Egyptische piramiden en der verblijven in de rotsen van Petra zochten de vervulling van deze hoop alleen op de verkeerde plaats; zij zochten dezelve bij het nageslacht der stervelingen, dat even snel voorbijgaat,

{==611==} {>>pagina-aanduiding<<}
als zij zelve zijn voorbijgegaan, bij het geslacht, dat noch tijd heeft, noch begeerte gevoelt, zich de dooden van vroegere eeuwen te herinneren, maar alleen aan den eigen' dood te gedenken. Indien de heerschers en magtigen van het aloude rijk der pharaös eenen vooruitzienden blik op den gruwel der verwoesting hadden kunnen werpen, die in latere tijden over de kostbaar versierde verblijven van hunne lijken gekomen is, zoo zouden zij er voorzeker niet aan gedacht hebben, het menschelijke ligchaam, even als het ligchaam van hunne geheiligde dieren, door balseming voor den smaad en de bespotting van een toekomstig geslacht te bewaren. Vóór de doodengewelven van Sakkarah liggen thans, in een' verwarden hoop opeengestapeld, schedels en verbrokkelde mummies van de weleer zoo magtigen en hooggeëerden des lands, welke de ruwe Beduin, naar het voorbeeld van den beschaafden Europeaan, tuk op kostbaarheden en verkoopbare voorwerpen, met onverschilligheid uit de verblijven geworpen heeft, waar zij sedert duizende van jaren bedolven lagen.
Maar indien ook de drijvende wolk, die aan het azuren gewelf des hemels ontstaat, hetzelve voor eene wijle tijds verdonkert en beroert; de vaste grond, die haar deed geboren worden, blijft altoos dezelfde. Die veelvuldige gedenkteekenen van dooden, welke alle wisselingen der tijden verduurden, zeggen ons, dat in het ligchamelijk zoowel als in het geestelijk wezen van den mensch een zeker iets gelegen is, dat de kracht om voort te duren, en zijn bestaan tot aan gene zijde van het graf te handhaven, in zich bevat. Doch geschiedt deze stem tot allen, die op aarde wonen? Neen voorwaar! hij alleen, die, bestraald door het licht eener wijsheid, die van boven is, weet, wat hij doet, erkent, dat die voortduring, waartoe hij den aanleg in zich gevoelt, niet op een beginsel rust, dat gedurig op nieuw sterft, omdat het stoffelijk is, maar dat bestendig blijft leven en onwrikbaar vast staat, omdat het geestelijk is; en al is het, dat den zoodanigen de uitwendige

{==612==} {>>pagina-aanduiding<<}
middelen niet ontbreken, zoo houwt hij nogtans voor de lijken van hem en van de zijnen geene rotsgewelven van Petra uit, en bouwt hij geene Egyptische piramiden.
Ja, de eereteekenen en doodenverblijven, die de mensch hierbeneden onder de wisselende maan gesticht heeft, zij getuigen van een geestelijk beginsel, dat niet alleen zelf leeft en werkt, maar dat de grond en oorzaak is van alle leven in de zigtbare zoowel, als de onzigtbare wereld. Ook de zigtbare natuur geeft en herhaalt duizend malen, in elk van hare gewrochten en in elke van hare bewegingen, hetzelfde getuigenis voor een' geestelijken en onwankelbaren grond des levens.
Bij de eerste, oppervlakkiger beschouwing schijnt het, alsof ook in de zigtbare natuur het vaste, dat haar wonderbaar gebouw in stand houdt, niet iets is, dat leeft, maar dat gestorven is, alsof hier nog kracht van den dood zelven uitgaat. Wat toch is het, dat ten leste nog alleen op de plaats blijft voortwerken, waar de hand der levenden reeds lang opgehouden heeft te bouwen en te verfraaijen? Het zijn de doode steenklompen der nu verwoeste gebergten, wier vroegere levende bevolking lang van daar is verhuisd, of veranderd is als een gewaad, dat de mensch heden aantrekt, maar morgen met een ander verwisselt; het zijn de krachten, die verderf aanbrengen en elkander wederkeerig vernielen.
Op het gebied der heldenfeiten, dat homerus in zijne Ilias heeft bezongen, verheft de Ida nog in onveranderde gedaante zijne kruin, terwijl zelfs de wateren zijner verminderde bronnen eenen anderen loop door de veelzins veranderde vlakte genomen hebben: de Pion werpt des avonds zijne verlengde schaduwen, nog even als vóór tweeduizend jaren, op de plaats, waar het Odeon van het oude Efezus gestaan heeft, terwijl de stem der zangers en de toon der luitenspelers te midden der graven lang is verstomd. Altoos dezelfde, rijst de steile Attaka tegenover de bron van mozes omhoog, terwijl het zand der woestijn reeds lang de overblijfselen van het naburige Heroöpolis, even als de golven der Roode Zee

{==613==} {>>pagina-aanduiding<<}
pharaö's rossen en wagenen, onder zijne stuivende wolken begraven heeft. Nog zijn de puntige toppen van den Horeb, nog zijn Sinai's grootsche gedaanten dezelfde, als toen hunne hoogten van den donder Gods daverden, en de rotskloven dreunden van het geklank der bazuine, toen mozes hier stond voor het aangezigt des Heeren. Nog steekt de berg Hor, waar op men aäron begroef, zijn hoofd omhoog, omkranst van de groene acanthus-struiken en van de cipressen, tierende in onverzwakte kracht, en opent hij, even als vóór duizende van jaren, het wijduitgestrekt gezigt over het vaderland van job en van zijne hem vertroostende vrienden, ofschoon sedert dien tijd in de omliggende valleijen niet alleen de stem van het veertigdaagsche geween over Israëls heerscher en gezalfden lang is verstomd, maar meer dan dertig eeuwen met de wisselingen van hare verschillende volken en Koningrijken zijn voorbijgegaan. De oude rots, met de dubbele spelonke, waarin men sarah begroef en abraham, izak en rebekka, is nog dezelfde, die zij was, toen men het gebalsemd lijk van jacob uit het land der vreemdelingschap herwaarts bragt, ofschoon van de bosschen van Mamre, die ginds hunne groene gewelven over den tegenoverliggenden heuvel uitbreidden, nog maar enkele half onder de rotsen verborgene wortelen en eenige oude stammen van den pistacie-struik, even als van den altoos groenen eik, zijn overgebleven. Bethlehems berg met de geheiligde grot is door de verwoestende hand van den tijd gespaard; de dalen en hoogten van Theköah staan nog op vaste fondamenten, hoewel geen herder van Theköah hier met gezigten en openbaringen des Heeren
verwaardigd wordt. Kedrons beek is lang opgedroogd; maar nog werpen de hooge Morijah en de Olijfberg hunne schaduwen op het somber dal van Jozafat, ofschoon de heerlijkheid des Hemels, die eens hunne toppen omstraalde, lang verdwenen is. De zegeningen van Garizim storten ook nu nog als bronnen van levend water zich over de vallei van Sichem, even als in de dagen, toen de kudden van ja-
{==614==} {>>pagina-aanduiding<<}
cob hier graasden, en de Samaritaansche vrouw met het water uit den bornput tevens hoogere en onvergankelijke gaven ontving. De liefelijke dreven van Nazareth en de berg Tabor, waarop eens de heerlijkheid Gods nederdaalde, vertoonen nog dezelfde gedaanten; ofschoon de Kison sints dien tijd zijne traag vloeijende golven over de lijken van vele volken gewenteld heeft, die hier werkten en streden. Nog verheft de Karmel zijn hoofd boven het lage land, en ontwaart men de grot, welke reeds lang geen elias meer betreden heeft. De aardbeving heeft Kana in Galilea, even als Tiberias en Saphet, in eenen puinhoop verkeerd, maar onveranderd rust de ‘berg der zaligheden’ op de groene bergvlakte; het gebergte van Medscheifara spiegelt zijn aangezigt, even als weleer, in het Galilésche meir, en van den hoogen Hermon druppelt de zegen van den dauw en van de stroomende beken op de omliggende velden. Naast de rotsklippen van den Hoba kronkelt nog de bergpas langs den stroom, die van de hoogten schiet, even als toen abraham hier de Koningen van het Oosten versloeg. Even als vóór duizende van jaren, valt de wintersneeuw en druipt de zomerregen op de toppen van den
Libanon; ofschoon van het cederenbosch slechts een armzalig overblijfsel is staande gebleven, en de aardbeving zelfs de reuzenwerken van Baälbek geschokt heeft.
Wanneer wij dus ons oog vestigen op de ons omringende zigtbare schepping, zoo schijnt juist het doode, de gedaante van de rotsbergen en van derzelver valleijen, datgene te zijn, wat altoos en onveranderd blijft bestaan, terwijl de geschiedenis der volken, die in den loop der tijden op de hoogten en in de dalen woonden, veelvuldige wisselingen ondergaan heeft. Deze bergen, die in den Nummulitenkalk bij Ghizeh en Kairo millioenen overblijfsels eener lang uitgestorvene wereld der levenden bevatten, zij vertoonen zich daar, even als de nabij gelegene piramiden, als doodenvertrekken en bewaarplaatsen van het eens bezielde gebeente; ook hetgeen in de natuur onwrikbaar vast staat, dat zien wij op onze schoone aar-
{==615==} {>>pagina-aanduiding<<}
de in de grafheuvels, die uit de vroegste eeuwen der geschiedenis van onze planeet dagteekenen.
Maar de zigtbare natuur heeft naar het uitwendige nog eene andere zijde, die zij aan het oog van den vlugtigen beschouwer aanbiedt, welke allerwege meer de gedachte aan den dood en de verwoesting, dan aan het leven en de bewaring van hetzelve opwekt. Het waren niet de hevig beroerde golven der zee, niet de orkaan, die, ten dage van de laatste groote aardbeving, op den Nijl-stroom, of eenige maanden later in de zandvlakten van de Araba, zich dreigend verhieven; het was niet het gezigt der schepen, tegen de rotsen van de kusten der Roode Zee verbrijzeld, of der huizen van Nablus en Tiberias, door de aardbeving omvergeworpen, welke mij de verschrikkelijkste en verderfelijkste zijde van de krachtige natuur dier gewesten leerden kennen, door welke mijn reispad liep. Want alle deze verwoestende beroeringen in de natuur, storm en onweder en aardbeving, hoe ontzettend en vreeselijk zij in ons oog ook schijnen, zijn slechts voorbijgaande. Reeds den volgenden dag na de aardbeving, toen velen, die onder het puin begraven waren, nog met den dood worstelden, wierp de zon weder, even als gewoonlijk, hare koesterende heldere stralen op den kalm geworden grond. Schrikkelijker dan al het onheil, dat snel voorbijgaat, en altijd slechts enkele landstreken teistert, was echter in mijn oog dat onophoudelijke en algemeene knagen der krachtige natuur van het Zuiden aan haar eigen vleesch en gebeente in die oorden, waar de mensch zijn regt, om te heerschen en te werken, vrijwillig of gedwongen opgegeven heeft.
Het is waar, de mensch, die deze streken bewoont, draagt zelfs grootelijks de schuld, dat de grond, waarop hij geboren is, kwijnt en verarmt. Hij heeft tegen dezen grond vijandig gewoed, in plaats van denzelven met kinderlijke liefde te koesteren en te verzorgen; hij heeft aan de bergen de bescherming en de kroon van hunne bosschen ontnomen; hij heeft in de rotskloven en dalen, uit kwalijk berekende eigenbaat, zelf de groe-
{==616==} {>>pagina-aanduiding<<}
ne struiken door de vlam vernield, en de ruwe herder zet, ten verderve van het geheele land, dit wreede bedrijf nog altoos voort, enkel bedacht, om voor zijne schapen dezelfde grazige weiden te behouden. Deze gedachtelooze handelwijze heeft echter de weleer zoo rijk gezegende landen, waar zij algemeen geworden is, niet alleen van derzelver sieraad voor het oog, of van het voedsel voor den haard, maar ook van de meeste bronnen en beken beroofd, die ze doorsneden. Want even als verzadiging zich overal van zelf met behoefte paart, zoo storten de waterachtige uitwasemingen van den dampkring zich voornamelijk alleen op landstreken uit, waar de plantenwereld als een aantrekkende zeilsteen tegen de aanwassende kracht der wateren welig tiert, en de ondervinding heeft in alle warme landen geleerd, dat met de bosschen tevens de toevoer van bron- en zoetwater afgenomen of ganschelijk verdwenen is. Doch al is het, dat de mensch de schuld draagt van het opdroogen van den Kedron en van duizend andere beken en rivieren, die den bodem der landen weleer drenkten en vruchtbaar maakten, de ellende zou nogtans veel grooter zijn, indien de natuur den mensch geheellijk miste, die haar ten hoeder en ten wijzen beschikker gegeven is. De dierkundige nasporingen der nieuwere tijden hebben in de aloude geschiedenis van het vaste land onzes werelddeels het bestaan van een tijdperk aangewezen, toen deze nu zoo sterk bevolkte streken nog niet door menschen, maar daarentegen door eene ontelbare menigte van roofdieren, met name van hyena's,
wolven, beeren en tijgersoortige dieren, bewoond werden. De duizende van hyena's, welke in den verderen loop der tijden alleen in de omstreken van Kirkdale en in het beenderenhol aldaar hun verblijf hielden, hebben, gelijk eene opmerkzame beschouwing van dezelve bewijst, zich niet alleen met het vleesch en been van andere diersoorten, maar van hun eigen geslacht gevoed; die landen moeten, vóór dat de groote watervloed den grond van deze monsters reinigde, een schouwspel hebben opgeleverd, waarop levende we-
{==617==} {>>pagina-aanduiding<<}
zens tegen elkander woedden en wederkeerig elkander verscheurden, waarvan de verbeelding der thans levende menschen het verschrikkelijke naauwelijks vermag te bereiken. Maar ieder land, dat, van den mensch ontbloot, aan zichzelf, gelijk men zegt, overgelaten is, opent, hoewel in een' minderen graad, een ontzettend schouwspel. Ten oosten van Thekoah grenst eene vallei van holen aan de woestijn, waarin eenige bronnen haar water uitstorten, en waaruit om die reden de natuurlijke rijkdom der inheemsche planten nog niet geheel verdwenen is. In de spleten der rotsen kirt de tortelduif, en men hoort, bij het gezang van den leeuwrik in de hoogte, tevens het geluid van eenige andere zingvogels uit het geslacht der vinken. Maar tegen dit arm en weerloos hoopje van boschzangers en duiven woedt wreedaardig en zonder eenige verschooning eene schaar van roofvogels, welke ik nog nooit in eene zoo groote menigte heb zien zamenscholen. Zoo vindt men desgelijks op vele andere plaatsen, welke door den mensch verlaten of verwaarloosd zijn, een onevenredig overwigt van de vijandig verwoestende bestanddeelen en levende wezens boven de zachter en bevalliger voorwerpen. Even als op den akker, die aan zichzelven is overgelaten, het onkruid de nuttiger gewassen spoedig verdringt, zoo neemt de menigte der vergiftige adders en der verscheurende dieren in het onbewoonde land gestadig toe.
Maar - zoo vragen wij - is dan ook in de natuur, zoo als zij op zichzelve bestaat, het bestendige, het altoos blijvende of altoos wederkeerende datgene, wat wij dood noemen? Of schijnt het niet, alsof juist in het wederkeerig elkander verslinden van alle levende wezens een hoofdtrek van het leven zelf gelegen ware? Is niet de wet der doode stoffen, de wet der zwaarte, het eenige, dat in de zigtbare wereld altoos hetzelfde blijft, en eindelijk alles tot zich trekt en met zich vereenigt?
Doch ook dit schijnt alleen zoo te wezen, gelijk, bij eene naauwkeurige beschouwing, ons zal blijken. Het is juist het wezen der zwaarte, 't welk ieder oogenblik

{==618==} {>>pagina-aanduiding<<}
getuigt, dat er een heerschend middelpunt is, een algemeen verband, waardoor één ding in de zigtbare natuur voor het ander, en ten laatste alle dingen voor één groot geheel bestaan. Dat verband, 't welk alle afzonderlijke bestanddeelen onderling en ten laatste in één groot geheel vereenigt, vertoont zich in onze zigtbare schepping onder de gedaante van behoefte en verzadiging, van hongeren en zich voeden; maar even als de afzonderlijke zeilsteenen, waarin de aantrekkende kracht van het ijzer woont, deze kracht niet zouden bezitten, indien in het wezen van onze planeet niet eene algemeene bron der aantrekkende krachten gelegen ware, welke door alle die afzonderlijke steenen zich uitstort, zoo zou ook het wederkeerig opzoeken en ontmoeten van behoefte en verzadiging geenszins kunnen plaats vinden, bestond er niet eene algemeene bron van leven en werkzaamheid, rijk aan die kracht, waardoor het afzonderlijke het afzonderlijke opzoekt en ontmoet. Deze algemeene bron is van een' geestelijken aard; het is de band van eene liefde, wier oog niet slaapt of sluimert, die alles met hare armen omvangt en als op haar harte draagt. Juist daarin, dat in de zigtbare schepping het eene niet zonder het andere bestaan kan, het eene de vervulling van zijne behoefte in het andere zoeken moet, is het bewijs gelegen, dat elk afzonderlijk bestaan door geheel zijn wezen een ander bestaan aanduidt en daarop berust; dat ten laatste alle dingen berusten op éénen algemeenen grond van bestaan.
Even als de zon in ons wereldstelsel, zoo is in de schepping op deze aarde de mensch een zigtbaar middelpunt, in en door hetwelk de verbrokene orde der dingen zich herstelt en voltooid wordt; een middelpunt, waartoe alles zich getrokken voelt. Zonder den mensch en diens toevoorzigt zou deze schoone aarde, gelijk wij gezien hebben, zeer spoedig en op vele plaatsen in een verblijf van verschrikking en woeste wanorde misvormd worden: het is des menschen eervolle taak en de hooge roeping, hem door de natuur aangewezen, die verschrikkingen te

{==619==} {>>pagina-aanduiding<<}
bestrijden en te verwinnen, en alzoo de heerschappij van den geest boven die van het ligchaam te grondvesten. Want de orde gaat uit van den geest, van dien geest, wiens werkzame kracht ten laatste zelf, als de band der zwaarte, de werelden in beweging zet en alle afzonderlijke ligchamen zamenhoudt. Hij, de geest, is het, in wien en voor wien alle dingen zijn, de vaste grond des bestaans, dien alle bestaan en leven opzoekt, omdat het alleen in en op denzelven zijn bestaan vindt.
Zoo hebben wij dan voor het bestendige in de geschiedenis van de natuur en van ons eigen wezen den regten naam gevonden; dit bestendige is de geest, het eeuwige, het is god. Wat getuigt de zucht, om, door het stichten van piramiden, aan den menschelijken naam een voortdurend aanwezen na den dood te verzekeren, anders, dan de waarheid, dat het leven des menschen met den dood des ligchaams niet ophoudt, maar dat na het leven des tijds eene eeuwigheid aanbreekt? Wat zegt ons de ondervinding, dat de geheele schepping hier op aarde den mensch, die ze beheerscht en regelt, als de verklaring van haar inwendig donker raadsel aanwijst, anders, dan dat het de geest is, tot wien en voor wien alles gemaakt en geschapen is? Alwat zich beweegt en leeft, voelt zich getrokken naar dezen onwankelbaar vasten grond.
Ook datgene, wat de pelgrim en de wandelaar door zoo menig land van den aardbodem, aan den Nijl en aan de Jordaan, op den Sinaï, den Olijfberg en den Tabor, met inwendige zielzucht zocht en begeerde en als een gevonden kleinood medebragt, was de diepgevoelde ondervinding, dat er iets is, 't geen onwrikbaar en bestendig is, waaraan de arme sterveling, waar hij ook zijn moge, zich hechten kan, eene eeuwige Erbarming, die hare menschen als aan de hand eener moeder geleidt en bewaart. Moge een iegelijk onzer dit bestendige, 't welk in het leven zoowel als in den dood ons eigendom blijft, vinden; moge hij, die het gevonden heeft, hetzelve in een rein hart en met reine handen getrouwelijk bewaren!





{==620==} {>>pagina-aanduiding<<}

Iets over de wijze, waarop het geneeskundig onderwijs te Parijs is ingerigt. Door E.C. Buchner, Med. Doctor te Amsterdam.

Het kan niet missen, of het moet een ieder, die niet begeert steeds bij het oude, voorvaderlijke te blijven volharden, belangrijk zijn te weten, welken gang de zaken bij andere volken nemen, omdat hij door de kennis hiervan wordt in staat gesteld, derzelver toestand onderling te vergelijken, het gebrekkige en verkeerde te vermijden, en hetgeen de ondervinding als goed en doelmatig heeft leeren kennen aan te nemen. Van deze waarheid doordrongen, meende ik geen' vergeefschen arbeid te doen, door middel van dit Tijdschrift, mijnen Landgenooten iets mede te deelen omtrent de wijze, waarop het Geneeskundig Onderwijs te Parijs is ingerigt.
De geneeskundige faculteit aldaar, die in de laatste vijftig jaren groote en belangrijke veranderingen heeft ondergaan, is na de Julij-revolutie voor 26 Professoren ingerigt, die de navolgende vakken onderwijzen: geneeskundige natuurlijke geschiedenis; geneeskundige natuurkunde; geneeskundige scheikunde; pharmacie; anatomie; physiologie; hygiène; ziektekundige ontleedkunde; algemeene ziektekunde; bijzondere ziektekunde; heelkundige ziektekunde; pharmacologie; operatie- en verbandleer; verloskunde; geregtelijke geneeskunde; geneeskundige kliniek; heelkundige kliniek; verloskundige kliniek; geschiedenis der geneeskunde. Bovendien is er een Leeraar voor de praktische anatomie, alsmede een voor de praktische chemie.
Behalve de gewone Hoogleeraren zijn er 22 buitengewone (aggregés en exercice), die door de gewone Hoogleeraren kunnen gebruikt worden, om hunne plaatsen te vervullen; waarvoor deze dan de helft van het vaste inkomen krijgen van den Hoogleeraar, voor wien zij onderwijzen. Eindelijk een onbepaald getal bijzondere of privaat-onderwijzers (aggregés stagiaires et libres), die zich echter allen professeur noemen.
De gewone Hoogleeraren worden door concours aangesteld. De beoordeelaars daarvan zijn 8 Professoren der faculteit en 4 leden van de académie royale de médecine, welke gezamenlijk de Jury uitmaken. De uitspraak der Jury hangt af van de verdiensten, die de candidaten zich door geschriften en

{==621==} {>>pagina-aanduiding<<}
leeraren verworven hebben (titres antérieurs); van de waarde eener gedrukte verhandeling, welke zich over het vak in het algemeen uitstrekt, waarin men eenen Hoogleeraar verlangt, met opgave van de methode, welke bij het onderwijs behoort te worden gevolgd; een geschreven antwoord op eene door het lot getrokkene vraag; eene les over eenig onderwerp, na eene voorbereiding van 24 uren; eene les, na eene voorbereiding van 3 uren, over een door het lot getrokken onderwerp. De lessen moeten een uur duren en zijn publiek.
Om tot het concours te worden toegelaten, moet de candidaat geboren of genaturaliseerd Franschman, 30 jaren oud en Doctor in de Geneeskunde zijn. Gewoonlijk concurreren zij eenige malen, vóór dat zij eene plaats bekomen, en de meesten zijn reeds verdienstelijke en beroemde mannen, wanneer zij bij de faculteit worden aangesteld.
Het buitengewone professoraat wordt op soortgelijke wijze door concours verkregen.
Sedert het jaar 1829 wordt het geheele concours in de Fransche taal gehouden; terwijl hetzelve eenige jaren vroeger, van 1826-1829, niettegenstaande de dringendste voorstellen van de faculteit, in het Latijn plaats had, waaromtrent sabatier het volgende zegt: ‘Une sorte de respect pour la langue que parlaient ciceron, tite live et tacite, engageait sans doute la faculté à proposer la langue vulgaire et maternelle. Cependant le conseil royal de l'université en décida autrement: il rejeta d'une manière absolue les diverses modifications proposées par la faculté; et l'on vit, au grand scandale de la république des lettres, le barbarisme effronté et l'impitoyable solécisme abandonner les collèges et venir, pour quelque temps, établir leur domicile de prédilection dans l'amphitheâtre de la faculté.’
De jongelieden moeten, om als student in de geneeskunde te kunnen worden ingeschreven, ten minste 16 jaren tellen, ofschoon de meesten 18 jaren oud zijn, en een getuigenis van ontslag van het Lyceum overleggen. Zij hebben alsdan den naam van bachelier ès lettres, en hebben verlof, om natuurlijke geschiedenis, natuur- en scheikunde te hooren, maar de overige lessen niet eerder, vóór dat zij in deze vakken het examen hebben afgelegd. Hierna hooren zij anatomie en physiologie, en bereiden zich voor tot het tweede examen, dat over deze vakken loopt. Het derde examen strekt zich uit over de in- en uitwendige ziektekunde; het vierde over de

{==622==} {>>pagina-aanduiding<<}
hygiène, geregtelijke geneeskunde, de leer der geneesmiddelen, en de geneeskundige behandeling. Het vijfde of laatste examen handelt over de in- en uitwendige praktijk en verloskunde. Na deze examina te hebben doorgestaan, is men verpligt eene dissertatie te schrijven en openlijk te verdedigen tegen de gewone en buitengewone Professoren van de faculteit.
De examina worden gewoonlijk afgenomen door twee gewone en eenen buitengewonen Hoogleeraar, en duren elk twee uren voor vier studenten. Wegens het groot getal studenten (2 à 3000) en de vele examina is men verpligt, aan verscheidene te gelijk het examen af te nemen.
Van drie tot drie maanden moeten de inschrijvingen worden herhaald, en de studenten zijn genoodzaakt na de vijfde inschrijving hun eerste examen te doen, om student te kunnen blijven; zijnde het wel vergund vroeger het eerste examen te doen; doch hetzelve na de vijfde inschrijving niet gedaan hebbende, worden zij vervallen verklaard. Na de twaalfde inschrijving moeten zij het tweede examen doen; terwijl de overige niet dan na de zestiende inschrijving mogen worden afgenomen.
Het jaar wordt verdeeld in eenen winter- en zomer-cursus, waarvan de eerste in het laatst van September aanvangt en in Maart eindigt; daarop volgt onmiddellijk de zomer-cursus, die in het begin van Julij eindigt; waarna, zoo het heet, 6 weken vacantie is, doch die inderdaad 8 à 10 weken duurt.
De studietijd is vier jaren; maar, dewijl het laatste examen eerst na zestien inschrijvingen kan worden gedaan, worden er nagenoeg vijf jaren gebezigd, vóór dat men gepromoveerd is. - De vier eerste examina bestaan alleen in ondervragen; doch voor het vijfde moet de student zich des morgens ten acht ure begeven naar het bureau van de faculteit, waar hij volgens het lot eene vraag trekt over eenig onderwerp uit de geneeskunde, die hij ten half een ure in het Latijn moet hebben beantwoord; wanneer hij zich met de examinatoren naar een der hospitalen begeeft, om twee zieken te onderzoeken: hierna ondergaat hij het theoretische gedeelte van het boven vermelde vijfde examen.
Alle lessen worden gratis bijgewoond; maar voor de vijftien eerste inschrijvingen betaalt men (iedere à 50 fr.) 750 sr. De zestiende kost 35 fr.; vijf examina (ieder à 30 fr.) 150 fr.

{==623==} {>>pagina-aanduiding<<}
Voor het nazien der dissertatie geeft men 65 fr., en voor het Doctor-diploma 100 fr.; hetgeen te zamen 1,100 fr. bedraagt.
Weleer bestonden er twee doctorale graden te Parijs, namelijk die van Docteur en Médecine en die van Docteur en Chirurgie. Sedert het jaar 1833 evenwel is deze tweede vernietigd en heeft men alleen den eersten behouden, welke het regt geeft om de genees-, heel- en verloskunde uit te oefenen, waar men zulks begeert. Het geheele onderwijs is hiernaar ingerigt; gelijk uit het overzigt, dat wij daarvan boven gaven, duidelijk blijkt. Het is te wenschen, dat deze maatregel hier en elders navolging mag vinden, daar het toch bewezen is, dat de genees-, heel- en verloskunde niet van elkander kunnen gescheiden worden, en dat, om in een dezer vakken uit te munten, men noodwendig met de andere behoorlijk moet bekend zijn, dewijl zij op de eenheid van het menschelijke ligchaam berusten.
De lessen worden nagenoeg alle in hetzelfde gebouw en in dezelsde zaal, die 1600 menschen kan bevatten, gegeven, van des morgens 8 tot des namiddags 4 ure in de winter- en tot 5 ure in de zomermaanden, als wanneer er ook reeds ten 7 ure lessen aanvangen. Het klinische onderwijs heeft altijd van 6-10 ure des morgens plaats, alle dagen der week, met uitzondering van Donderdag; terwijl het theoretische onderrigt alleen des Zondags geene plaats heeft.
De Fransche taal wordt tegenwoordig uitsluitend gebezigd om te onderwijzen, examina af te nemen, en de dissertatie wordt in het Fransch geschreven en verdedigd. Over het meer of min doelmatige hiervan is reeds zooveel geschreven, en loopen de gevoelens der beroemdste mannen zoodanig uiteen, dat ik mij hierover niet zal uitlaten.
De Hoogleeraren te Parijs zijn gewoon, gelijk de advocaten en de afgevaardigden, voor de vuist te spreken, en niet te dicteren of voor te lezen. Dat dit tot oppervlakkigheid aanleiding geeft, die men wel eens bij de Franschen aantreft, heeft men meermalen beweerd; en ofschoon ik dit ook in geenen deele in twijfel wil trekken, kan ik evenwel uit eigene ondervinding verzekeren, dat, over het algemeen, de lessen zeer grondig worden gegeven. Een iegelijk is in staat, zich hiervan te overtuigen; want niet zelden bevinden zich snelschrijvers in de zaal, om de lessen op te schrijven en te doen drukken, De Gazette médicale en de Gazette des Hôpi-
{==624==} {>>pagina-aanduiding<<}
taux bevatten er wekelijks eenige, en niet zelden worden de lessen van dezen of genen Hoogleeraar vereenigd, als een geheel, door een der toehoorders uitgegeven. De pathologie interne van andral, die ik hem grootendeels heb hooren geven, is op eene dusdanige wijze in het licht verschenen; en dit werk kan dan ook ten getuige strekken, dat gemelde Hoogleeraar, ofschoon voor de vuist sprekende, geenszins van oppervlakkigheid in het onderwijzen kan worden beschuldigd.
Het groote getal studenten in de geneeskunde te Parijs, die te gelijker tijd dezelfde lessen bijwonen, heeft meermalen tot de gegronde aanmerking aanleiding gegeven, dat het onderwijs in de natuur-, schei-, plant- en ontleedkunde daar te lande slechts voor weinigen vruchtbaar zijn kan, omdat het grootste getal der toehoorders de fijne proefnemingen en bestanddeelen van het ligchaam, wegens den afstand, waarop zij zitten, niet kunnen waarnemen. Dit is allezins waar; meermalen overtuigde ik mij hiervan; doch de faculteit zelve stemt zulks toe, en heeft reeds ter verbetering hiervan voordragten gedaan, die doen verwachten, dat hierin weldra op eene of andere wijze zal worden te gemoet gekomen.
Dit bezwaar, hetwelk eene talrijke Akademie noodwendig met zich voert, wordt evenwel reeds grootendeels opgeheven door het groote getal bijzondere of privaat-onderwijzers, die er zich op toeleggen, om, voor een klein honorarium (25 fr.), met eenige weinige studenten het onderwijs te herhalen en hen tot de examina voor te bereiden. Deze bijzondere onderwijzers zijn daarom niet alleen voor de studenten van groot nut, maar ook nog omdat zij hunne studie leiden, waarmede zich de Hoogleeraren, uit hoofde van hunne vele bezigheden en het groote aantal studenten, slechts bij uitzondering kunnen bezig houden. Het theoretisch onderwijs, dat door mannen wordt gegeven, die voor het grootste gedeelte zoowel binnen- als buitenlands met roem bekend zijn, hetwelk reeds bij voorrraad ter gunste getuigt van de wijze, waarop zulks plaats heeft, en zich over al de deelen der geneeskunde in het bijzonder uitstrekt, mag men aannemen, dat naar den stand der wetenschap en de behoefte van onzen tijd is ingerigt. Ik hoop niet, dat men mij overdrevenheid en vooringenomenheid in deze zal ten laste leggen, waarvan ik mijzelven vrij ken. Ik beroep mij niet op

{==625==} {>>pagina-aanduiding<<}
mijne eigene ondervinding alleen, maar op de blootlegging der zaken en op de getuigenis van radius en dieffenbach, die in de jaren 1833 en 1834 eenigen tijd te Parijs hebben doorgebragt, en na derzelver terugkomst hunnen landgenooten den toestand van het geneeskundig onderwijs te Parijs gunstig hebben doen kennen.

(Het vervolg en slot hierna.)

De geest des christendoms.

(Vervolg van bl. 587.)

1. In de eerste plaats zij opgemerkt, dat deze karaktertrek in de Godsdienst van het Nieuwe Verbond, in letterlijken zin, aan dezelve bijzonder eigen is; dat die, in soortgelijke mate, tot geen ander stelsel behoort. Vergelijkt, ten aanzien der oplettendheid, welke zij vestigt op 's menschen doorgaand gedrag, ten aanzien der getrouwheid, met welke zij hem op zijde blijft bij zijne meest gewone bezigheden, in zijnen handel en wandel bij de wereld, de Christelijke met elke andere Godsdienst, en gij zult bevinden, dat het de geest en strekking van de laatste, zoo wel als van elke verkeerde gedaante, het Christendom opgedrongen, is, slechts tijdelijke en gedeeltelijke aanspraken op de hulde en dienst der menschen te maken, ja hen, behalve op bijzondere dagen en met betrekking tot bijzondere oefeningen, geheel aan zichzelven over te laten. De Godsdienst is, uitgezonderd waar het zuivere Christendom verkondigd wordt, iets op zichzelve staands, van alle belangen des levens afgezonderds, gelegen in zekere dingen, die men heeft in acht te nemen of te volbrengen, en die op zichzelve zeer plegtig en indrukmakend kunnen wezen; in de herhaling van zekere woorden; in de openbare belijdenis van zekere formulieren, of in het volbrengen van groote en op zichzelve staande daden van zelfverzaking of liefdadigheid. Uitsluitenderwijze aan onze Godsdienst, volgens vrije en milde begrippen, is het eigen, dat zij het geheele leven, met al deszelfs deelen, openbare zoo wel als bijzondere, maatschappelijke en huiselijke, met den naam van Godsdienstpligt verwaardigt. Zij alleen leert ons, dat er, in ons dagelijksch verkeer met elkander, in de nederigste bij-
{==626==} {>>pagina-aanduiding<<}
zonderheden, in elk stuk des gedrags, eene wijze van handelen en gevoelen is, die, door iemand opgevolgd, hem regt geeft op den naam van een godsdienstig man en Christen. Zij verzekert ons, dat eene godsdienstige geestgesteldheid niet minder wordt aan den dag gelegd door eene stille en nijvere
oplettendheid op eens ieders eigene bezigheden, dan door gebeden en plegtige gebruiken. Nog eens, in het woordenboek van elk ander stelsel beteekent Godsdienst iets afgezonderds, geheiligds, eigenaardigs; maar voor het geoefend oor van den verlichten Christen heeft dit woord een' geheel anderen, veel ruimeren zin. Het is slechts eene verschillende uitdrukking voor het geheele leven, met al deszelfs werkzaamheid, stil en geregeld volbragt, met al deszelfs aangenaamheden, matig genoten, met al deszelfs smarten, geduldig gedragen. Het is de algemeene ontwikkeling en gelukkige, standvastige oefening van onzen natuurlijken aanleg, in al die opzigten, welke tot oefening en ontwikkeling bestemd zijn. Het is de gezonde uitstorting aller aandoeningen over derzelver natuurlijke voorwerpen. Het is de vervorming van hart en karakter, tot waar zij geschikt zijn, al de deelen van den menschelijken pligt te omvatten.
II. Vraagt gij meer bewijs, hoe geheel bijzonder eigen het aan het onverbasterd Christendom is, het geheele leven, met al deszelfs voorvallen, binnen den kring der godsdienstige verpligting te plaatsen; vergelijkt ons Christelijk leerstelsel met de algemeene denkwijze der menschen, en ziet, hoe ver het deze te boven gaat. Men is in het algemeen genegen, grooten ophef van enkele uitstekende groote daden te maken. Onze beoordeeling van iemands deugd rigt zich veelal naar de wijze, op welke hij bij eenige treffende gelegenheid handelde; en wij loopen ligt gevaar, godsdienstige uitmuntendheid bij uitsluiting te stellen in de volvoering van zoodanige daden, veeleer dan in het algemeene beloop van iemands leven. Wij kunnen bezwaarlijk nalaten gunstig van iemand te denken, wanneer wij van hem weten, dat hij naauwgezet is in uitwendige Godsdienst, of dat hij, bij eene of andere gelegenheid, eene daad van edelmoedigheid heeft verrigt. De menschen hechten doorgaans weinig of geen godsdienstige waarde aan zulk een gedrag en karakter, als zich alleen in de gewone betrekkingen des maatschappelijken levens doen zien. Als het grootste, dat gij van iemand kunt zeggen, is, dat hij een brave zoon of een lief hebbend broeder is, of dat hij on-
{==627==} {>>pagina-aanduiding<<}
buigzaam opregt en eerlijk in zijn beroep is, zoo mag dit alles zeer wél zijn; maar het bewijst, naar de denkwijze van velen, niets, ten aanzien van zijn hart en wandel, als een waar Christen.
Doch niets stelt het algemeene denkbeeld, te dezen aanzien, zoo treffend in het licht, als de werking, gemeenlijk op het hart des volks te weeg gebragt in tijden van groote godsdienstige opwekking, wanneer de menschen meer dan gewone indrukken van vroomheid en godsvrucht schijnen te ontvangen. Welk een askeer ontstaat er doorgaans bij hen, die daarin deelen, van die eenvoudige, huishoudelijke Godsdienst, als ik ze zoo mag noemen, van die uitnemendheid, welke men verkrijgen en betoonen kan in den dagelijkschen wandel! Hoe walgt de opgewekte ziel van die nederige roeping, immer genegen zijnde haren lagen staat te verlaten, en veel liever den post van eenen geestelijken leidsman op zich te nemen! Ja, zoo ook gebrek aan de noodige bekwaamheden, of de kunne des voorwerps, het deftige eener openlijke roeping ontzegt, zoo zal men echter den huiselijken kring verlaten, den voet doen afwijken van de paden des dagelijkschen levens, en zoodanige oefeningen opvatten, als best met de opgewekte aandoeningen der ziele strooken. De verhevene werkzaamheden van gemeenschappelijk gebed en toespraak zullen worden opgevat, bij gelegenheden en op plaatsen, welke, met uitzondering van den naam alleen, al het treffende van eene openbare Godsdienstoefening hebben.
Wanneer derhalve de menschen het grootste belang in de Godsdienst schijnen aan den dag leggen, toonen zij alleen, hoe veel hooger de zedelijke toon des Christendoms gestemd is, dan hunne heiligste gewaarwordingen. Het gros der geloovigen blijkt alzoo geenszins op de geestelijke hoogte van hunne Godsdienst te zijn. Het Christelijk leerstelsel, regt verstaan, houdt aanteekening van onze alledaagsche hartsgesteltenis en gedragingen, van onzen maatschappelijken handel en wandel, van onze huiselijke zeden en gewoonten, hecht daaraan de juiste zedelijke waarde, en brengt die in rekening ter beoordeeling van het karakter. En had het Christendom de menschen, ten aanzien hunner gevoelens, wezenlijk doordrongen, iedere godsdienstige opwekking zou gekenmerkt worden door eene toenemende teederheid van geweten, niet alleen met betrekking tot daden van uitwendige vroomheid, formen en teekens der Godsdienst, maar omtrent het dage-
{==628==} {>>pagina-aanduiding<<}
lijksche gedrag en de natuurlijke verpligtingen van het menschelijk leven.
III. Laat ons, tot verdere toelichting van het onderwerp, thans nagaan, hoe volkomen het ware Christendom te dezen instemt met sommige allerduidelijkste voorschriften der Rede en klare besluiten van het gezond verstand.
Waar wij zijn, wij bevinden ons bij onzen Schepper. En uit de wonderbare wijsheid, in alle zijne beschikkingen doorstralende, is het natuurlijk besluit, dat onze voornaamste arbeid in dat deel van zijnen wijngaard moet volbragt worden, hetwelk Hij ons heeft aangewezen. En inderdaad, zoo wij slechts om ons rondzien, zullen wij welhaast genoeg te doen vinden. Zijn wij kinderen? Dan hebben wij ouders te eeren en te ondersteunen. Zijn wij ouders? Dan hebben wij een groot werk te verrigten: zielen op te kweeken, door de uitnemendheid van haren aanleg en den glans harer uitzigten onze stoutste bevattingen te boven gaande. Doch het is niet noodig, alle de betrekkingen op te sommen, in welke de natuur ons plaatst. Uit elk derzelven vloeijen pligten voort. Allen leveren overvloedige bezigheid voor hart en handen. - Daar het derhalve het voorschrift der Rede is, dat 's menschen dienst bij zijn leven gevorderd wordt in huiselijke, maatschappelijke en burgerlijke betrekkingen, zoo kan het niet dan het Christendom vereeren, wanneer wij zeggen, dat het dit voorschrift versterkt en dezelfde spheer van pligtsbetrachting aanwijst.
IV. Te meer vormen wij dit besluit, (dat onze voorname pligt ons is opgelegd binnen onzen persoonlijken kring) omdat wij niet alleen zelve daar, waar wij zijn, zijn door de albesturende wijsheid van God, en wij bezigheid genoeg voor ons beschikt vinden in onze gewone verpligtingen, maar ook omdat het blijkbaar is, dat men, zijne plaats wél vervullende, mag geacht worden toe te brengen tot het welzijn der geheele menschelijke familie. Welk een stroom van heilzame uitwerkselen zou de wereld doorvloeijen, indien ieder afzonderlijk mensch de pligten van zijnen stand, hoe nederig ook, naar zijn uiterste vermogen beoefende! Welk eene zigtbare werking is het gevolg van een helder lichtend voorbeeld van naarstigheid, regtschapenheid en miuzaamheid jegens elk, die met hem in aanraking wordt gebragt! De jonge mensch, bij zijne intrede in het werkzame leven, ziet op hem, die zijne bewondering door nimmer feilende opregtheid en onbe-
{==629==} {>>pagina-aanduiding<<}
zwekene standvastigheid heeft weggedragen; en het is zijne eerzucht, hem te gelijken, dien hij zoo diep eerbiedigt. Het huisgezin, waar orde en goedwilligheid heerschen, hoe beminnelijk doet het zich voor, en hoe gevoelt zich elk aangespoord, om zijne huishouding op denzelfden voortreffelijken voet in te rigten! Op gelijke wijze breidt de weldadige invloed, die van den eenen op den anderen persoon, van het eene op het andere gezin overgaat, zich uit van gemeente tot gemeente en van natie tot natie. De werking, welke een land als het onze, met zijne vrije inrigtingen en staatsregelen, voortbrengt, en geschikt is voort te brengen, op den algemeenen toestand der wereld, is kennelijk onberekenbaar. Hoe langer onze bijzondere voorspoed duurt, en hoe meer dezelve bevestigd wordt, te grooter zal de afkeer des overigen menschdoms van de noodelooze beperkingen hunner vrijheden en rust worden. Laat er een vrije en gelukkige Staat bestaan, en wat kan der betoovering van deszelfs voorbeeld weêrstand
bieden (*)? - Wanneer de naauwe betrekking tusschen den afzonderlijken mensch en het geheele menschelijk geslacht aldus blijkt, dan moet de eenvoudige Godsdienst van jezus schoon en waar geacht worden, bij de opmerking van deszelfs bedoeling, dat elk de plaats, hem door de Voorzienigheid aangewezen, naar zijn beste vermogen vervulle.
V. Maar, ten einde nog duidelijker in te zien, dat ieders hoofdpligt in het leven hen betreft, onder wie de natuur hem geplaatst heeft, stel u voor een oogenblik aan uzelven voor, als geheel gescheiden van uwe bestaande betrekkingen, weggenomen uit de plaats, die gij beslaat, en opgevoerd tot eene hoogte, van waar de geheele wereld, het geheele veld der pligtsbetrachting, voor uwe voeten ligt uitgebreid. Vooronderstel, dat gij dan geroepen werdt, zelf het tooneel uwer werkzaamheid, de plek te verkiezen, waar gij zoudt meenen met het beste vooruitzigt op uwe medemenschen te kunnen werken. Immers, daar iemand op diegenen, wier wijze van

{==630==} {>>pagina-aanduiding<<}
denken, gevoelen en spreken, wier gewoonten en manieren met de zijne in overeenstemming zijn, een veel gereeder en zekerder invloed oefent, dan op dezulken, die hem door eene andere leiding van gedachten en handelingen geheel vreemd zijn, zoo zoudt gij u gedrongen voelen, voor den kring uwer werkzaamheden, tot dezelfde plaats weder te keeren, vanwaar gij u, volgens de onderstelling, hadt zien wegvoeren. Daar alleen, in uwen natuurlijken kring, zoudt gij door diegenen omringd zijn, wier gevoelens en gewoonten met de uwe in de naauwste harmonie worden bevonden. Tot de mededeeling van zedelijk en verstandelijk voordeel is er zekere gemeenschap van gedachten en gewaarwordingen noodig tusschen degenen, die geven, en degenen, die ontvangen. Er kan niet dan geringe voordeelige gemeenschap tusschen dezulken bestaan, die in hunne verstandelijke en zedelijke vorming wijd van elkander verschillen. Daarom is onze voorname verpligting betrekkelijk tot diegenen, met welke wij in alle deze opzigten het meest overeenstemmen. En met wie sympathiseren wij, algemeen gesproken, meer, dan met die van onze maagschap en taal, met hen, die aan dezelfde invloeden onderworpen waren, die tot de vorming van onzen eigen' smaak en leefwijze het hunne hebben bijgedragen? Doch dit alles kan niet missen onze gezegende Godsdienst te verheerlijken, onzen eerbied voor dezelve te doen toenemen, daar wij derzelver geest en strekking zoo eenstemmig met de duidelijke en heilige uitspraken van Rede en Natuur bevinden.
VI. Er komt nog iets in aanmerking, hetwelk, doende zien, dat wij het eerst en natuurlijkst aan hen behooren, die ons het naast zijn, op nieuw geschikt is, om den liefelijken geest der ware Godsdienst in een helder licht te stellen. Wij mogen hetzelve niet voorbijgaan. Het is namelijk eene opmerkelijke waarheid, dat, terwijl eenig voorbeeld van ongelegenheid, in onze nabuurschap voorgevallen, de levendigste aandoening bij ons verwekt, daarentegen de uitgebreidste en ontzettendste ramp, in een afgelegen deel der aarde plaats grijpende, naauwelijks eene voorbijgaande aandoening bij ons gaande maakt. Wij geraken buiten onszelven en worden doordrongen van medelijden op het gezigt van iemand, voor onze oogen eenig treffend onheil ondergaande; maar de tijding van eene of andere groote stad, in een afgelegen deel der wereld, door het vuur in een' puinhoop verkeerd, of door de pest uitgestorven, kome tot ons, en slechts eene voorbijgaande aandoening van medelijden zal

{==631==} {>>pagina-aanduiding<<}
daarbij onze aderen doorloopen. Waarom is dit zoo? Sommigen zullen het welligt aan de verkeerdheid onzer natuur toeschrijven; maar het laat eene verklaring toe, veel vereerender voor den Schepper. Zoo wij door het lijden werden aangedaan in juiste evenredigheid met deszelfs grootte, even veel of het nabij en onder bereik onzer hulpe, of wel op eenen afstand plaats had, waar geene vriendendienst mogelijk of denkbaar is, zoo zouden wij geheel ongeschikt worden voor de noodzakelijke bezigheden des levens. Wij zouden ons in eenen toestand van gedurige aandoening bevinden en ons leven in de bijtendste smart doorbrengen. Naauwelijks zouden wij tot eenig maatschappelijk doel bijeenkomen, of een treurig berigt zou ons bereiken, en ons schreijende en met een gebroken hart naar huis doen keeren. De wijsheid van God heeft het anders geschikt. De ellende, welke ons nabij en onder ons vermogen van herstel of opbeuring is, wordt, volgens onze natuur, sterk door ons gevoeld. Maar het zoude het lijden noodeloos hebben vermeerderd, waren wij even gevoelig gemaakt voor die rampen, welke, naarmate zij meer van ons verwijderd zijn, te meer buiten ons bereik tot hulp en verpleging zijn geplaatst. Het is waar, dat, naarmate onze welwillende aandoeningen gekweekt worden, zij eenen grooteren en steeds verwijden omtrek doorloopen; maar het is even waar, dat zij nimmer aangekweekt kunnen worden, dat derzelver toeneming althans nimmer heilzaam te achten is, tenzij ze eerst en voornamelijk te huis en jegens diegenen gekoesterd zijn, welke de Voorzienigheid binnen het bereik van onzen invloed heeft gesteld. Onze deelneming moge door de verbeelding krachtig worden opgewonden en over zeeën en woestijnen gevoerd, in het algemeen genomen worden wij sterk aangedaan door hetgeen nabij, en slechts zwak door hetgeen verwijderd is. Daar nu ons gestel zoodanig is, zoo stemt de gevolgtrekking, hieruit afgeleid, ten volle in met den geest van het Evangelie, die ons leert, dat wij onzen
pligt het best volbrengen, wanneer wij onafgebroken trouw bewijzen aan onze natuurlijke en gewone betrekkingen.

(Het vervolg en slot hierna.)


{==632==} {>>pagina-aanduiding<<}

De valsche munter.

Hij, die uit metaal of marmersteen Godenbeelden vormt, of ook Gods evenbeeld uit zulke stoffen weet na te bootsen, - die helden, kunstenaars en wijzen in standbeelden vereeuwigt, hen en hunne daden in verheven of ingegraven arbeid vertoont, of op gedenkpenningen het dagboek van zijnen tijd prent, die is een kunstenaar en verwerst zich eer en schatten, zoo, namelijk, het geluk hem daarbij goedgunstig is; en al brandt niet in zijnen boezem het vuur van het echte genie, zoo kan zijne bekwame hand hem toch, in de meeste gevallen, het dagelijksch brood verschaffen. Weigert echter de fortuin den door genie bezielden beeldhouwer, of ook den minder begaafden, maar bekwamen kunstenaar, hardnekkiglijk, die ronde metaalschijven, waaraan 's vorsten wapen en beeld tot borg der innerlijke waarde strekken moet, wee hun dan, zoo zij op den inval geraken, hunne kunst te bezigen, om zelven te vervaardigen, wat de wangunst van het lot hen belet voor betere kunstwerken in te ruilen! Want den valschen munter bedreigt de wet met brandmerk en galeistraf, al waren zijne stempels ook tienmaal schooner gesneden dan die der kroon.
Deze en soortgelijke gepeinzen hielden eenen man bezig, die alle reden had zich daaraan over te geven; want voor hem op de tafel stond een stapel glinsterende kroonen met het leliewapen, wier heldere schittering bij de armoedige voorwerpen, welke haar in de duistere woning omgaven, geweldig afstak, terwijl haar doffe loodklank bewees, dat zij niet geschikt waren, om in den nood des bewoners op eene regtmatige wijze te voorzien. Het vertrek zelf was niets anders dan eene soort van vochtig keldergat, verborgen in den achtergrond eener donkere binnenplaats, welker langwerpig vierkant aan twee zijden door ontzaggelijk hooge brandmuren ingesloten werd, boven welke de lange pijpen van torenshooge, aan Parijs bijzonder eigene, schoorsteenen uitstaken; aan de voorzijde zagen de bestovene vensters der keukens, trappen en berghokken van al de zes verdiepingen des huizes somber uit op de enge ruimte, die desniettegenstaande een' nog veel minder treurigen en verlaten aanblik leverde, dan de achterwoning, welke van haar het spaarzaam daglicht ontvangen moest. Doch, even gelijk in dit akelig

{==633==} {>>pagina-aanduiding<<}
verblijf de naakte muren, van wier natte en vergane steenen kalk en pleister reeds lang waren weggebrokkeld; de ledige haard, waarop een paar stukken steenkool kommerlijk lagen te glimmen; het armelijke huisraad, tafel en stoel, van ruw dennenhout ineengeslagen, en het leger van stroo, waarop eene grove wollen deken gespreid lag, het bitterste gebrek verkondigden; zoo getuigden andere voorwerpen, dat desniettemin een straal van hemelsch zielelicht zich ook naar dit afschuwelijk verblijf eenen weg had weten te banen. In alle hoeken stonden of lagen, blijkbaar door eene kunstrijke hand vervaardigd, menigerlei modellen van klei, die zoo lang hunne gedaanten behielden, als de vochtigheid der plaats zulks veroorloofde; want de kunstenaar, die dezelve gevormd had, bezat niet eens de middelen om daartoe eene vastere stof te bezigen. Tusschen deze voorwerpen zag men ook verscheidene snijwerken van hout, stofferig en vuil, maar, even als de kleibeelden, met den onmiskenbaren indruk van een' rijkbegaafden geest voorzien. Op een blok houts stond, als het prachtstuk en sieraad der ellendige spelonk, een vrouwelijk borstbeeld van gips, welks voetstuk met Grieksche letters den niets minder dan Hellenischen naam van flora deed lezen. De muren droegen allerlei wonderlijke omtrekken, door eene vaste meesterhand met houtskool geschetst. Op de tafel lagen, tusschen voortreffelijke teekeningen op vuil papier, verscheidene stempels en vormen; en nevens de verleidelijke valsche munten eene groote gegoten medaille en eenige gebrekkige, naar men zeggen zou zeer ontoereikende, werktuigen, gelijk alleen de vindingrijke nood die maken en gebruiken kan.
De kunstenaar woog de valsche kroonen in de hand, en zeide: ‘Heden nog niet, maar, bij den hoogen hemel! morgen, zoo de dag van heden geene redding aanbrengt! Hebben zij dan minder glans, zijn derzelver beelden en wapens minder fraai gevormd, dan op die des Konings? Vooroordeel is het toch, aan het metaal alleen de waardering toe te kennen, welke eigenlijk aan de kunst behoort, en niet aan de verachtelijke stof. Zouden tien zulke fijnbewerkte stukken niet ten volle een mark zilver waard zijn? Dus morgen, of ik wil niet pantrous heeten!’
Een kloppen aan de deur brak deze alleenspraak af. ‘Wie is daar?’ bromde de man op een' gemelijken toon, terwijl hij met overhaasting zijne vijffrankenstukken onder het holle

{==634==} {>>pagina-aanduiding<<}
voetstuk van het pleisterbeeld wierp; ‘zijt gij het, edgar?’ - ‘Ja, ik ben het, vaderlief! Laat mij binnen; ik ben zoo koud.’ Pantrous opende de deur, en binnen trad een tienjarig knaapje, het jeugdig evenbeeld des vaders. Onder zwarte, krullende lokken rondde zich, over fijne wenkbraauwen, een breed en blank voorhoofd; uit diepe holten schitterden, met bijna spookachtigen glans, de donkere oogen; de ingevallene wangen droegen de bleeke kleur der ellende, en de hoeken van den mond toonden den krampachtigen trek van pijnlijken kommer; een' trek, dien, om des vaders lippen, de dikke baard verborg. ‘Hier zult gij u niet bijzonder warmen,’ zeî pantrous; ‘deze kolen zijn juist geschikt, om te doen voelen, hoe grimmig koud het is. Wikkel u in de deken!’ - ‘Hier ben ik ten minste bij u,’ hernam het kind, zich liefkozend aan den vader dringende, ‘en dan komt mij alle ongemak veel dragelijker voor. Reeds sedert vier weken zendt gij mij gedurig weg, en wilt mij den geheelen dag niet bij u hebben.’ - ‘Van morgen af zal dit anders worden, edgar! Gij moet beginnen iets te leeren, om uw brood te kunnen verdienen.’ - ‘O ja, brood!’ zeî de kleine met een' zucht; ‘hebt gij niet een klein stukje, vader?’ De vader schudde treurig het hoofd, en edgar vervolgde met kinderlijke praatzucht: ‘Ik geloof, dat het de honger is, die mij de koû van daag zoo volstrekt onlijdelijk maakt. De goede Dame hier tegenover heeft heden geheel en al vergeten mij iets te geven, en is zelfs niet voor den dag gekomen, dat ik het haar herinneren kon.’ - ‘Bedelen moogt gij niet,’ graauwde de vader met drift, en zag in wanhoop naar flora's beeld. Daar kwam het hem voor, alsof de strakke oogen van het gips leven
bekwamen, en hem liefderijk en vermanend tevens toewenkten. Met hernieuwde teederheid streelde hij de wangen van het verschrikte kind, en zeide: ‘Maar aannemen moogt gij toch, wat eene milde hand u reikt.’ - ‘Ik bedel nooit, vader!’ antwoordde het knaapje; ‘schoon mijne speelmakkers daarmede altijd eenige stuivers opdoen, waarvoor zij zich dan wat lekkers koopen.’ - ‘Wie zijn uwe speelmakkers?’ - ‘Wel, kreupele stoffel, de zoon van den kruijer aan den hoek, en dan hannes met het roode haar, wiens vader in dienst van den Koning is.’ - ‘Als wat?’ - ‘Ja, den titel heb ik vergeten; doch wacht - ik geloof als slaaf.’ - ‘Op de galeijen?’ -
{==635==} {>>pagina-aanduiding<<}
‘Juist zoo. En dan nog....’ - ‘Zwijg; ik weet genoeg!’ Met deze woorden begon pantrous zijne armelijke kleeding, zoo goed dat gaan wilde, in orde te brengen, en zeî bij zichzelven: ‘Mijn jongen mag en moet in zulk eenen omgang niet verwilderen. Mijne heillooze bezigheid in de laatste weken heeft mij gedwongen, hem aan zichzelven over te laten. Het was de eerste booze vrucht der zonde, en zal de laatste zijn. Van edgar moet men eenmaal niet kunnen zeggen: zijn vader heeft de slavenketen gesleept.’
Met een mannelijk besluit wendde pantrous zich nogmaals weg van de verzoeking, welke hem naar de holte van het borstbeeld wilde trekken, en, opdat hem het smeekend aangezigt van zijn uitgehongerd kind niet op nieuw aan het wankelen mogt brengen, nam hij in gelaat en toon de uitdrukking van strenge hardheid aan, en riep, terwijl hij de gegoten medaille met derzelver matrijs bij zich stak, den knaap toe: ‘Blijf in huis, edgar, tot dat ik terugkom; ga niet van uwe plaats, en laat alles, wat hier in het rond staat of ligt, onaangeroerd. Heden is het voor ons vastendag; morgen misschien ook nog; maar overmorgen zal het stellig aan geen avondeten ontbreken, gij nimmer verzadigde leêglooper! Gesp u dus tot dien tijd toe den hongerriem wat naauwer, en vooral hoed u voor bedelen, dat zeg ik u! Hebt gij mij verstaan?’ Zonder antwoord af te wachten, of ook slechts een' terugblik te wagen, snelde hij heen.
Des vaders ongewone hardheid, zijn liefdeloos afscheid deden de ziel van het kind gevoelig aan, maar verwekten tevens, in het jeugdige gemoed, verbittering en trots. ‘Heden den geheelen dag, morgen ook nog, en overmorgen tot het avond wordt? Dat is een lange tijd!’ riep de arme edgar; ‘middelerwijl is het maar het best, dat ik ga liggen sterven.’ Zich aan dit treurige denkbeeld overgevende, bleef hij eene geruime wijl in dof gepeins zitten, zonder opmerkzaamheid zijne blikken over de hem welbekende voorwerpen latende rondgaan, tot eindelijk het vermoeide oog door flora's beeld getroffen werd, en zijne gedachten eenen nieuwen loop namen. ‘O gij lieve moeder!’ zeide hij, terwijl hij de handen vouwde, ‘waarom hebt gij ons verlaten? Toen gij nog bij ons waart, leed ik nimmer koude, want gij verwarmdet mij in uwe armen, aan uw hart; nooit bleef ik een' geheelen dag zonder eten, want altijd hadt gij nog een korstje voor mij bewaard; ik behoefde op de hoeken der straten

{==636==} {>>pagina-aanduiding<<}
geen gezelschap te zoeken, want steeds mogt ik bij u blijven en u overal vergezellen. Wilt gij dan nooit, nooit wederkomen? Hebt gij dan niets meer voor uwen armen, kleinen edgar?’ - Eensklaps rukte hij de half geslotene oogen wijd open, en veegde met zijne mouw de tranen af, die dezelve verdonkerden, want het was hem voorgekomen, alsof eene smalle zilverstreep van onder het beeld naar buiten glinsterde. Nieuwsgierig trad hij nader, trok aan het blinkende voorwerp, haalde een geldstuk voor den dag, en riep vol verbazing: ‘Een stuk van honderd sous! O booze, booze vader! zoo rijk zijt gij, en laat mij van honger sterven?’ Hij hief den gipskop aan den eenen kant een weinig in de hoogte, en toen hij nu, onder denzelven, den geheelen schat gewaar werd, den hoop groote geldstukken, zooveel als hij er nog nimmer bijeen gezien had, ging hij met stijgende verbittering voort: ‘Dat zou moeder nooit gedaan hebben! Maar vader wil mij laten verhongeren, om mij kwijt te zijn. Heeft hij mij niet een' nooit verzadigden leêglooper genoemd? Ik doe geen kwaad, als ik hem een van die stukken wegneem; hij heeft er zoo veel, dat hij het niet eens bemerken zal.’ Zoo sprak het knaapje, en evenwel aarzelde hij, want zijn geweten sprak anders dan zijne begeerte; hij peinsde, en, na zich lang bedacht te hebben, zeide hij weder: ‘Maar het was toch altijd een diefstal, al merkte vader het ook niet. Misschien weet hij ook niets van den schat, dien zeker moederlief hier voor ons bewaard heeft. Het zal best zijn, dat ik wacht, tot dat hij te huis komt.’ Zoo bleef hij dan staan, de begeerige hand nu eens uitstekende, dan weder terugtrekkende, prijs gegeven aan de eerste zware verzoeking van het menschenleven, den strijd tusschen honger en geweten.
Middelerwijl vervolgde pantrous zijnen weg langs de straten van Parijs. Waar hij de deuren niet gesloten vond, vond hij het toch de harten, en slechts zelden was een mond medelijdend genoeg, om hem woorden van troost of ijdele beloften van afgelegene uitzigten te doen toekomen, tot dat de nacht naderde en zijne moede voeten hem verdere dienst begonnen te weigeren. Toen eindelijk brak, onder den last zijner eigene ellende, en onder de gedachten aan zijn dierbaar kind, de gebogen kunstenaarsfierheid geheel en al. Met den moed der zelfopoffering wendde bij zich tot de nederiger burgerlijke handwerken, hield aan om de plaats van

{==637==} {>>pagina-aanduiding<<}
ambachtsgezel, en voelde zich gelukkig, toen hij in dit aanzoek slaagde. Met den klokslag van tien ure betrad hij zijne woning, in den zak een klein voorschot op zijn loon en eenige gekochte levensmiddelen, in het hart nieuwe hoop en vertrouwen.
Het kelderhol was donker, en, toen de terugkeerende vader edgar riep, ontving hij geen antwoord; evenwel was de deur niet gesloten. ‘De kleine kan niet ver zijn,’ zeî pantrous, terwijl hij de lamp aanstak en eenige kolen op den haard schudde; ‘waarschijnlijk is hij in den donker bang geworden en naar de buren geloopen. Het is mij aangenaam; nu kan ik ongestoord de getuigen van mijn misdadig voornemen vernietigen.’ Met deze woorden stortte hij de valsche muntstukken in een' kleinen smeltkroes, welken hij onder de tafel plaatste, en ging, om, op de vijfde verdieping des huizes, bij eenen bekende, een' blaasbalg te leenen.
De arme pantrous! hij was te laat gekomen; want, toen hij weder asgeklommen was, namen hem twee dienaren der policie gevangen; zijne woning was door lieden met norsche troniën bezet, en de Commissaris was bezig op te schrijven, wat hij er zag en vond. - De ongelukkige edgar was, na lang worstelen, voor de gedurig magtiger wordende verzoeking eindelijk bezweken. Twee uren vóór dat de vader te huis kwam, had het kind het noodlottige muntstuk naar eenen bakker in de buurt gebragt, en hetzelve, in zijne begeerte en onnoozelheid, met zooveel drift op de toonbank geworpen, dat de loodklank terstond het gevaarlijke geheim verraden had.
Edgar's vader is thans ook in 's Konings dienst!

John Lillie.

(Eene Episode uit de Levensgeschiedenis van Koningin elizabeth van Engeland.)

Sedert elizabeth den troon beklommen had, waren reeds eenige jaren verloopen, toen zij het besluit nam, om de Hoogescholen te Oxford en te Cambridge, destijds de beroemdste van geheel Europa, te bezoeken. Hiertoe begaf zij zich, in het begin des jaars 1566, van Londen derwaarts.

{==638==} {>>pagina-aanduiding<<}

Rectoren en Professoren der beide Universiteiten, aan welke de liefhebberij der Koningin bekend was, hadden sedert lang om de eer van haar bezoek aangehouden, en de tooneelvertooningen, welke zij ter viering van hetzelve geven wilden, twee jaren lang voorbereid. Den 10den Mei kwam elizabeth, met haren, gelijk altijd, prachtigen stoet, te Cambridge aan. Reeds terstond, den volgenden morgen, vatte zij hare gewone werkzaamheden weder op, arbeidde gedurende den ochtend met hare Raden, robert dudley, william parr en den Staatssecretaris william cecil, en gaf vervolgens gehoor aan de geleerden en letterkundigen. Na het middagmaal woonde zij de openbare disputatiën bij, en des avonds was zij tegenwoordig bij het opvoeren der tooneelstukken, welke de 'studenten vervaardigd hadden en speelden. Toen zij voor de derde maal in den, met groote kosten, opzettelijk tot deze vertooningen gebouwden schouwburg verscheen, zou men er een stuk geven, hetwelk ten onderwerp had: de voorkeur van den ongehuwden boven den gehuwden staat.
Het stuk begon. Terstond bij het eerste tooneel gevoelde zij zich, door den geheel nieuwen stijlvorm, waarin het geschreven was, als weggesleept. Elke phraze was figuur of zinspeling; elk woord scheen haar eene metaphoor. Overluid gaf zij haar genoegen aan de haar omringende Hofgrooten te kennen.
Nu trad een nieuwe persoon ten tooneele; een jongman, zoo bleek, met eene zoo aandoenlijk zoete stem, eenen zoo weemoedig lijdenden blik, dat zij alle anderen nevens hem vergat. ‘Wie is toch deze laatst opgetredene?’ vroeg zij, zonder hierbij eenen blik af te wenden van den jongeling, die haar als betooverd hield.
‘John lillie, de schrijver dezer pasquinade,’ antwoordde de Graaf van arundel.
‘Eene pasquinade!’ herhaalde elizabeth, met verachting de schouders ophalende, en verzonk op nieuw in het aanschouwen des jongelings. John lillie, van zijnen kant, hield, bijna gedurende de geheele voorstelling, zijnen blik op de Koningin gevestigd. Zoo dikwijls er eene plaats voorkwam, in welke van liefde gesproken werd, zag hij elizabeth aan, en in zijne woorden scheen eene soort van hulde te liggen. Deze vleijende allegoriën bragten de Koningin bijna buiten haarzelve; herhaalde malen gaf zij,

{==639==} {>>pagina-aanduiding<<}
door handgeklap, aan john lillie, beide als dichter en akteur, hare voldoening te kennen. Alle aanwezigen zagen elkander aan, vol verwondering, dat de Koningin eenen student met zooveel onderscheiding bejegende.
Gedurende de eerste dagen, die op deze tooneelvertooning volgden, was elizabeth zwaarmoedig. Op raad van haren lijfarts, begaf zij zich, ten einde zich afleiding te verschaffen, in het auditorium der Universiteit. Toen zij de zaal binnentrad, verdwenen plotseling de nevelen van haar voorhoofd; een ligte blos ging over hare wangen; het lachje keerde om hare lippen terug: zij had in de diepte van een venster den jongeling ontdekt, wiens beeld haar sedert eenige dagen vervolgde. Ook john lillie was bij haar gezigt zoodanig getroffen, dat hij eensklaps verbleekte, en zich aan het vensterkozijn moest vasthouden, om niet op den grond te zijgen.
Terwijl de voornaamste geleerden nu vervolgens hunne wetenschap voor haar uitkraamden, bleef de Koningin steeds afgetrokken en ondeelnemend; van tijd tot tijd rustte haar oog op john lillie. Weldra vestigde eene bijzondere omstandigheid hare gansche oplettendheid op hem; de student naderde schroomvallig den troon: de beurt, om te spreken, was aan hem.
Eene strophe, welke hij opzegde, in den geest dier tijden vervaardigd, verwierf, hoe ongevallig zij ons thans ook zijn zou, den vollen bijval der Koningin; zij luidde aldus: ‘Drie lijnen worden tot den driehoek vereischt; met de eerste begint hij, de tweede zet hem voort, en voleinding geest de derde. Even zoo vereischt de liefde drie deugden: gevoel, dat het hart verlokt, stilzwijgendheid, die de hoop vergroot, en standvastigheid, die het werk bekroont. Waar eene dier lijnen ontbreekt, is geen driehoek mogelijk; waar eene dier deugden gemist wordt, bestaat geene liefde.’
De Koningin, welke haarzelve genoeg meester geworden was, om openbaar te durven spreken, zeide tot den student, dat zij van zijne dienstvaardigheid verwachtte, dat hij zijne geopperde stelling zou verdedigen; en al de dames, gelijk ook de meeste hovelingen, iets willende doen hetgeen zij oordeelden der Vorstinne aangenaam te zijn, herhaalden het door haar geuite verzoek.
Zoo liepen verscheidene dagen voorbij, gedurende welke de student zijne thesis verdedigde. Middelerwijl maakte de

{==640==} {>>pagina-aanduiding<<}
wederzijdsche liefde snelle voortgangen, zonder dat men het elkander deed blijken, de jongeling uit eerbied, de Koningin uit fierheid.
Kort daarna begaf de Koningin met het geheele Hof zich naar Oxford. Den student had zij tot haren Voorlezer en Geheimschrijver verheven. John lillie ontving alle verzoekschriften, en had tot ambtspligt, dezelve te beantwoorden, en in naam van zijne koninklijke gebiedster gelukkigen te maken.
Deze was, sedert lillie tot haar gevolg behoorde, naauwelijks meer te herkennen. De opgeruimde, levendige, zich steeds met bevalligen zwier vertoonende vrouw was in sombere zwaarmoedigheid verzonken. Zij versmaadde het, hare listige coquetterie tegen leicester en arundel te laten spelen. Zelfs had zij, tot niet gering gevaar van haren troon, hare beide gewezene gunstelingen durven dreigen. Beide toch waren magtig genoeg, om, aan het hoofd eener partij, burgerkrijg in het Koningrijk te verwekken. Dit alles rekende elizabeth voor niets; zij zag niets dan john lillie. Doch, in weerwil van al de onderscheidingsblijken, waarmede zij den jongeling overhoopte, verborg zij hem hare liefdedrift, ten einde hem niet eerzuchtig en ijdel te maken. Zij vergenoegde zich met hem te beminnen, zonder dat hij het wist, en zich door hem te laten beminnen, zonder dat hij het haar zeide. Somwijlen schoot haar, in eenzame uren, eene gedachte door het brein, die hare geheele ziel in gisting en verwarring bragt. Zij overpeinsde de mogelijkheid, om john lillie tot Koning te maken; tot minnaar nooit!
Nadat de Koningin eene volle maand te Oxford vertoefd had, keerde zij den 22sten October naar Londen terug. Den volgenden dag stelde men haar, dringender dan immer, voor, hoe redenen van Staat gebiedend vorderden, dat zij een huwelijk aanging, of ten minste eenen opvolger benoemde. De Graven pembroke, arundel, leicester en worcester ondersteunden dezen raad uit alle krachten, vermits ieder hunner hoopte, door haar tot gemaal gekozen te zullen worden. William cecil daarentegen, die als Staatssecretaris onder haar het grootste aandeel aan het regeringsbestuur had, ontried haar zulk eene verbindtenis. Toen nu elizabeth de raadsvergadering verlaten had en zich alleen bevond, verviel zij in een diep gepeins; zuchten en tranen

{==641==} {>>pagina-aanduiding<<}
leverden bewijs, hoe liefde en verstand in haar binnenste streden; eenige oogenblikken knielde zij op haren bidstoel neder, stond iets bedaarder op, trad naar de deur van het vertrek, riep eene harer vrouwen, en beval haar, john lillie, haren Secretaris, te roepen. Toen zij beiden hoorde aankomen, trad zij hun te gemoet. De Kamerjuffer bleef in het voorvertrek, om den Secretaris den geheimen trap weder af te leiden, langs welken hij in de tegenwoordigheid der Koningin gebragt was.
‘Wat beteekenen die bloedvlekken op uw wambuis?’ vroeg elizabeth, met kwalijk verheelden schrik. - ‘Die bloedvlekken?’ zeide lillie verlegen, terwijl hij de hand aan zijne borst bragt; ‘ik weet niet... uwe Majesteit... ik moet mij hier of daar bezeerd hebben.’ - ‘Dat is het niet; dat zou zoo niet bloeden. Zeg mij, zeg terstond, wie u gekwetst heeft, en het zal gewroken worden.’ - ‘O! ik behoef geene wraak; iemand had de Koningin gelasterd, en ik heb hem daarvoor getuchtigd.’ - ‘Mij?... dus om mijnentwille?’ riep zij met vervoering uit, en vervolgens bedaarder voortvarende: ‘doch ik beveel u,’ voegde zij er bij, ‘dat gij, een mij getrouwe en nuttige dienaar, uw leven voor mij bewaart, tot dat er eene gelegenheid mogt voorkomen, waarin wezenlijk gevaar mijne koninklijke persoon bedreigde!’ - ‘Ik zal gehoorzamen,’ stamelde lillie, en hield het oog op den grond gevestigd; ook de Koningin stond met nedergeslagene oogen voor hem; eindelijk brak zij het stilzwijgen. ‘John lillie,’ zeide zij met eenige verlegenheid, ‘ik wilde u over het verlangen van eenigen mijner Ministers raadplegen.’ - ‘Wat kan ik daarover zeggen?’ antwoordde john lillie droefgeestig. Elizabeth had wel gewenscht, dat hij zich minder kort had uitgedrukt, doch, daar zij zijn antwoord wel vooruitzag, aarzelde zij in angstig stilzwijgen; de Koningin moest eindelijk voor de vrouw onderdoen. ‘Gij schijnt te lijden?’ ging zij voort. - ‘Ja wel, Mevrouw, ik lijd zeer.’ - ‘En waardoor dan?’ vroeg elizabeth met grootere deelneming, dan zij tot nog toe had laten blijken. - ‘O! het is niets, niets dan een droom,’ hernam
john lillie, over geheel zijn ligchaam bevende. - ‘Een droom?’ zeide zij met een' zucht, die hare borst verligtte; ‘o! vertel het mij; kom, laat ons gaan zitten!’
Elizabeth dankte hem in haar binnenste voor de wen-
{==642==} {>>pagina-aanduiding<<}
ding, welke hij koos, om het gevoel harer hoogheid niet te kwetsen.
‘Nu, en uw droom?’ vervolgde zij, toen zij gezeten was.
‘Ik was, gelijk ik werkelijk ben,’ sprak john lillie, ‘de getrouwste uwer dienaren; ik aanbad eene vrouw, eene vrouw schooner dan de bewoners dezer aarde; haar gang was zoo edel en zoo aanlokkelijk tevens; haar gelaat, ofschoon steeds dat eens Engels, was somwijlen eenigzins streng, doch hare blonde lokken, zacht als zijde, temperden de achtbare majesteit harer trekken. Deze vrouw, die mij op haren verheven' weg gevonden had, had mij opgerigt en tot zich genomen, want zij is goed en medelijdend; ondanks mijn verbleekt gelaat, door vasten en waken uitgeteerd, ondanks mijne armoede, veroorloofde zij mij, mij aan haren gouden mantel vast te houden; zij verhief mij tot haren vertrouweling; het was.... eene groote en magtige vrouw!’
‘En toen?’ sprak elizabeth, naauwelijks ademhalende. - ‘Toen? De eerbied, welken ik voor dit magtig en edel wezen gevoelde, veranderde weldra in de hevigste liefde, in een' dier geweldige hartstogten, die den dood geven!’ ... - ‘Gij hebt gelijk, lillie,’ sprak de Koningin; ‘er zijn hartstogten, die dooden; maar ga voort...’ - ‘Ik zie haar nog voor mij,’ vervolgde lillie treurig, ‘die goddelijke vrouw, hoe zij somwijlen een' blik op mij liet vallen, die de hoop op het hoogste geluk bij mij deed ontgloeijen; somwijlen ook zag zij mij met weemoedig medelijden aan, want de grootmagtige vrouw wist wel, dat van haar tot mij de afstand te verre was; dat het aan haar stond, tot mij af te dalen, niet aan mij, vermetel tot haar te willen opstijgen; dat, waar de magt haren zetel heeft, de magt bevelen moet.’ - ‘Ja! ja! zij weet het,’ riep elizabeth, in den zwijmel der liefdedrift; ‘gij hebt gelijk, lillie; de Koningin, van welke gij spreekt, - want immers gij hebt mij gezegd, dat het eene Koningin was, niet waar? - die Koningin, om uwe liefde te beloonen, maakt u tot Koning.’ - ‘Wat zegt gij?’ riep lillie, zich voor hare voeten werpende; ‘het kan niet zijn! het is onmogelijk!’ - ‘Aan de magt staat het, te bevelen; gij hebt het gezegd.’ - ‘Maar, edele Koningin, denk aan uwen roem, aan uw volk, aan de nakomelingschap... denk aan uw leven!’ - ‘Ik bemin u,’ riep elizabeth, dronken van liefde, terwijl zij met beide de handen den jongeling

{==643==} {>>pagina-aanduiding<<}
het hoofd vatte en hem eenen kus op het voorhoofd drukte. ‘Vaarwel! het is avond; zoo straks vergadert de Raad; gij zult in denzelven verschijnen; ik zal, in uw bijzijn, aan allen mijnen koninklijken wil verkondigen.’
Het was elf ure des avonds: de Koningin zat voor in haren Raad; zij werd zigtbaar gedurig ongeruster; onophoudelijk wendde zij het hoofd om, als verwachtte zij iemand, en haar mond opende zich elk oogenblik, als wilde zij eene vraag doen, doch het woord stierf haar op de bevende lippen. De raadsleden beschouwden haar met bezorgdheid. Slechts twee derzelven zagen elkander grimlagchend aan. De diepe stilte, die ontstaan was, trok eindelijk de Koningin uit hare mijmering. Op dit oogenblik trad de Graaf arundel binnen. ‘Zijt gij mijnen Secretaris niet ontmoet, Heer Graaf?’ vroeg zij hem met gedwongene onverschilligheid. - ‘Neen, uwe Majesteit,’ was arundel's antwoord. - ‘O! daaronder ligt eene helsche kuiperij verborgen,’ riep de Koningin, op eens losbarstende, met vreeselijk dreigende stem; ‘maar vroeg of laat zal ik het ontdekken, en dan, wee! wee!’ Met deze woorden brak elizabeth de raadzitting op, en week naar hare vertrekken, nadat zij allen een' schrikwekkenden blik had toegeworpen.
Des anderendaags haalden schippers op den Theems het lijk eens jongelings uit het water; zij bemerkten, dat hij een' steek in de borst had. De Alderman, dien men er bij riep, vond in het wambuis van den vermoorden een gedicht, waarin de bekoorlijkheden en voortreffelijke hoedanigheden der Koningin, met al de geestdrift van eenen met wedermin beloonden minnaar, bezongen werden. ‘Duizendmaal gezegend zij de dag,’ dus las men onder anderen in dit vers, ‘waarop een schoone mond mij zeide: Ik bemin u!’ Door een zonderling toeval, was de dolksteek juist door den naam van den opsteller gegaan en had dien onleesbaar gemaakt; men kon niet bevroeden, wie hij was. ‘Een krankzinnige,’ sprak de Alderman.

Brief van Schiller, over de uitvoering zijner tooneelstukken.

Over de opvoering, te Manheim, op den 28 Januarij 1785, van zijn stuk, Kabaal en Liefde, schreef schiller den

{==644==} {>>pagina-aanduiding<<}
volgenden morgen aan dalberg: ‘Ik weet niet, aan welk raffinement van staatkunde ik het eigenlijk moet toeschrijven, dat onze heeren akteurs - ik meen echter niet allen - onderling de overeenkomst getroffen hebben, om slechten dialoog door goed spel te verheffen, en goeden door slecht spel te bederven. Het is waarlijk wel het geringste der blijken van achting, welke de tooneelspeler den dichter kan geven, wanneer hij zijnen tekst goed van buiten leert. Ook deze kleine voldoening heb ik niet mogen genieten. Het kost mij soms uren arbeids, om aan eene periode de bestmogelijke ronding te geven; en is mij dit nu gelukt, dan wacht mij de spijt, dat de tooneelist mijnen met zoo veel moeite voltooiden dialoog niet eenmaal in zuiver Duitsch overbrengt. - Sedert wanneer is het dan mode geworden, dat akteurs hunnen auteur de les lezen? - Gisteren heb ik die spijt meer dan ooit gevoeld. Door het onachtzaam bestuderen der meesten, werd Kabaal en Liefde geheel en al aan flarden gescheurd. In plaats van mijnen tekst, heb ik niet zelden onzin moeten hooren. - Mijzelven, wel is waar, kan hieraan weinig gelegen zijn; want ik geloof te mogen beweren, dat tot heden toe het tooneel door mijne stukken meer gewonnen heeft, dan mijne stukken door het tooneel. Nimmer ook zal ik mij in het geval brengen, de waarde van mijnen arbeid van hetzelve afhankelijk te maken. Doch, daar ik toch eenmaal, van het tooneel alhier, openlijk moet spreken, kon mij de zaak niet onverschillig blijven. Ik geloof en hoop, dat een dichter, die drie stukken op het tooneel gebragt heeft, waarvan de Roovers er een is, eenig regt heeft zich te beklagen, wanneer hem de vereischte achting niet bewezen wordt.’ - Deze brief voert kortweg de onderteekening: ‘R. (Raad) schiller.’ (*)

Eene electrieke dame.

Een achtingwaardig Geneesheer deelt, in een der jongste nommers van silliman's Journal, het volgende berigt no-
{==645==} {>>pagina-aanduiding<<}
pens zekere Dame mede: Des avonds van den 28sten Januarij 1838, gedurende een zeer sterk noorderlicht, werd de bedoelde persoon zoo electriek, dat heldere vonken haar uit de punten van al hare vingers stroomden. Dit nam met het bovenvermelde natuurverschijnsel geen einde, maar duurde verscheidene maanden lang voort, zoodat elk geleidend voorwerp, hetwelk haar nabij kwam, haar vonken ontlokte. Voor haar was dit uiterst onaangenaam, daar zij niets van metaal kon aanraken, zonder eerst eene electrieke vonk van zich uit te geven. Het meest in het oogloopend werd deze toestand bij haar bemerkt, wanneer de lucht warm was, zij zelve eene matige beweging genomen had, en zich in eene opgeruimde gemoedsgesteldheid bevond. Bij eenige koude en treurigheid verdween het verschijnsel geheel. Wanneer zij bij de kagchel zat en hare voeten op den metalen rand plaatste, gaf zij elke minuut drie of ook wel meer vonken uit, ja in de daartoe gunstigste omstandigheden wel eens elke seconde eene vonk, die men kon zien, hooren en voelen. Deze Dame was ongeveer dertig jaar oud, leidde een zittend leven, was ziekelijk, en had twee jaren te voren aan hevige rheumatieke en nerveuze pijnen geleden.

Oostindisch middel tot ontdekking van misdrijven.

De werking van zedelijke aandoeningen op ligchamelijke verrigtingen wordt in Oostindië niet zelden gebruikt, om den dader van een' diefstal te ontdekken. Vermist men in eenig huis een voorwerp van waarde, zoo worden eerst de huisbedienden een voor een ondervraagd; blijft dit vruchteloos, alsdan onderwerpt men hen aan eene plegtige proeve. Een Bramin heeft het bestuur over de ceremonie. Hij doet al de bewoners van het huis in de eene of andere ruimte van hetzelve bijeenkomen, en schaart hen met veel ernst in eenen kring. Dan neemt hij eene oude koperen weegschaal, benevens een oud kostbaar muntstuk, van welke beide dingen men gewoon is zich bij zulk eene gelegenheid te bedienen, en ontbloot dezelve plegtiglijk van derzelver bekleedsels. In het eene bekken der schaal legt hij het muntstuk, en in het andere zoo veel raauwe rijstkorrels, als het gewigt daarvan bedraagt. Elk der aanwezigen ontvangt nu eene gelijke portie rijst, met bevel om dezelve te kaauwen. Wanneer de Bramin oordeelt,

{==646==} {>>pagina-aanduiding<<}
dat het kaauwen volbragt kan zijn, doet hij zich het gekaauwde vertoonen, en wijst hierop terstond den schuldige aan; want, terwijl al de overigen de rijst behoorlijk gekaauwd hebben, is zij in den mond van dien eenigen alleen bijna onveranderd gebleven. Dit verschijnsel moet uit den invloed van het zedelijke op het ligchamelijke verklaard worden. In het geval, waarvan wij spreken, bewerkt de gemoedsbeweging van hem, die zich schuldig voelt, een bijna volslagen ophouden der speekseläfscheiding, en legt dus aan het kaauwen der rijst een beletsel in den weg. Niet onwaarschijnlijk is het echter ook, dat de dief zich daarbij, voor het oog van den Bramin, door eenigen trek van verlegenheid op het aangezigt, of wel door de eene of andere onwillekeurige beweging, verrade. De vorschende blikken van den Bramin vermeerderen alsdan zijne verlegenheid, en brengen er toe bij, om zijne pogingen tot kaauwen vruchteloos te maken. Heeft nu eindelijk de Bramin hem schuldig verklaard, alsdan poogt hij gewoonlijk de verdiende straf te ontkomen of te verzachten, door te bekennen en de plaats aan te geven, waar hij het gestolene verborgen heeft.
En deze van bevestigende omstandigheden verzelde bekentenis schijnt dan ook wel een onmisbaar vereischte der geheele proeve. Immers, daar het niet kunnen kaauwen der rijst het gevolg van gemoedsaandoening is, zou zeer wel een verharde dief de straf kunnen ontkomen, terwijl teêrgevoeligheid of bedeesdheid eenen onschuldige daaraan zou blootstellen. Meer voldoende, zoolang het geheim bewaard mag gebleven zijn, schijnt het Oostindische ontdekkingsgerigt met den haan. Bij hetzelve worden, namelijk, al de huisbedienden, of de genen, onder welke de dief moet schuilen, zaamgebragt. Onder plegtigheden, geschikt om den sterksten indruk te maken, wordt hun verklaard, dat zekere, daartoe door bezweringsformulieren bekwaam gemaakte, haan onmisbaar kraaijen zal, zoodra de dief hem aanraakt. De plaats wordt donker gemaakt, de haan gebragt, en allen geboden, hem op hunne beurt met de hand over den rug te strijken. De haan kraait niet; maar, na afloop der ceremonie, worden de handen der aanwezigen bekeken, en zie! alle zijn zwart, behalve die van den dief. De rug, toch, van den haan was met eene zwarte kleur bestreken, en het geweten heeft den schuldige belet hem aan te roeren.


{==647==} {>>pagina-aanduiding<<}

Wroeging van een' wijsgeer.

Het was in November 1776; buitenshuis nat en koud weder, regen en sneeuw door elkander, ijzel op de straten, rijp aan de boomen. Alwat er in het stedeken Lichtfield, in het Engelsche Graafschap Warwick, fatsoenlijk genoemd kon worden, was op eene partij bij de Gravin C*** verzameld. De meesten der aanwezigen waren derwaarts gelokt inzonderheid door den wensch, om den beroemden samuel johnson te zien, die overgekomen was om zijne geboorteplaats te bezoeken.
Lang had men gedraald met aan tafel te gaan, zonder dat de verwachte gast verschenen was. Reeds was men van het maal weder opgestaan, en nog kwam hij niet. Het eene uur verliep vóór, het andere na. Men had thee gedronken, en het gezelschap was op het punt van uiteen te gaan, toen de Dr. aangemeld werd. Zoodra hij de zaal intrad, werden allen door het ongewone van zijn voorkomen getroffen. Op zijn gelaat bespeurde men niet meer die uitdrukking van trots en hardheid, welke hem, ondanks zijne overige voortreffelijke eigenschappen, zoo vele vijanden verwekt heeft. Hij scheen uiterst afgemat, en zag er bleek, onthutst en neerslagtig uit. Zijne kleederen hingen hem wanordelijk om het lijf en waren met sneeuw en rijp bedekt. Stom van verbazing zag men elkander aan. Hij trad der Gravin nader, en verzocht haar, zijn lang wegblijven wel te willen verontschuldigen.
‘Toen ik uwe uitnoodiging aannam,’ sprak hij, ‘had ik niet opgelet, dat zij tegen den 21sten November luidde. Gij weet niet, hoe merkwaardig deze dag voor mij is. Ik zal het u, in tegenwoordigheid van alle hier aanwezigen, opklaren; dat zal voor mij eene boete te meer wezen!
Nu veertig jaren geleden, juist ook op den 21sten November, zeide mijn oude ziekelijke vader tot mij: “Sam, ik voel dat ik niet wel ben; span de paarden voor den wagen en rijd voor mij naar Wallstall. Doe mij het pleizier en verkoop daar heden in mijne plaats.” - In domme trotschheid op mijne verkregene kundigheden en gaven, welke ik evenwel alle slechts had kunnen verwerven door de offers, welke mijn vader zich getroostte, gaf ik, die toch tot nog toe slechts het brood gegeten had, hetwelk hij in het zweet

{==648==} {>>pagina-aanduiding<<}
zijns aangezigts verwierf, ik, die naderhand meer dan eens geen brood gehad heb om te eten, mijnen vader een weigerend antwoord. Met eene zachtmoedigheid, welke mij thans nog de bitterste tranen afperst, herhaalde hij zijne bede: “Kom, mijn lieve jongen, rijd naar Wallstall! Het zou jammer zijn eene markt te verzuimen, die voor ons zoo voordeelig kan uitvallen.”
Ondanks alwat hij mij voorstelde, volhardde ik in mijne weigering, want ik schaamde mij, in eene opene marktkraam onze waren te koop te bieden. Zonder nu verder een woord te zeggen, ging mijn vader naar buiten, spande den wagen aan, en reed ter markt. Het was een weder als heden. Veel zieker kwam hij naar huis, en weinige dagen daarna lag hij in zijne doodkist.’
Dit zeggende, bedekte johnson met beide handen zijn aangezigt, terwijl de tranen hem in groote droppels over de wangen rolden. Zijne zoo mannelijke en eerwaardige trekken droegen den stempel der diepste zielesmart. Eenige minuten zweeg hij, als in zichzelven verzonken; daarna vermande hij zich weder en ging voort: ‘Sedert dien dag zijn heden juist veertig jaren verloopen, en in die veertig jaren ben ik elken eenentwintigsten November naar Lichtfield gekomen. Den weg naar Wallstall, dien ik destijds niet met rijtuig wilde afleggen, leg ik, zonder gegeten of gedronken te hebben, op mijne voeten af. Op de markt, op de plaats zelve, waar mijn vader met zijne kraam gestaan heeft, uit welker opbrengst ik geworden ben wat ik ben, blijf ik twee uren blootshoofds staan, welk weder het ook zijn moge. Ik ben nu reeds ouder, dan mijn vader was, toen hij stierf, en nog heeft de wroeging over mijn hoogmoedig, mijn verfoeijelijk gedrag mij niet gedood!’
Johnson snikte overluid, en zonk op eenen stoel, zonder zich aan het gezelschap te bekreunen, dat om hem heen stond. Eensklaps echter sprong hij weder overeind, en riep met een' ijzingwekkenden lach: ‘Doch wat baat het, dat ik schrei? Is de uitroep, dien ik mijnen rasselas in den mond gelegd heb, en dien al de lezers van dat boek zoo zieltreffend vinden, wel iets anders dan de uitboezeming van mijn eigen gevoel op de markt te Wallstall: het is te laat! het is te laat!’
Niemand onderstond zich, den neêrgebogen' Wijsgeer te troosten; maar de tranen aller aanwezigen vermengden zich

{==649==} {>>pagina-aanduiding<<}
met die van den door vruchteloos naberouw gefolterden grijsaard.

Weelde van den disch.

Merkwaardig is het, in welk eene groote mate de uitbreiding des handels in het jongste tijdsverloop de lekkernijen van den disch enz. vermenigvuldigd en algemeener gemaakt heeft. Nog naauwelijks twintig jaren geleden, had de zeeman, zoodra hij, op eene lange reize, slechts weinige weken de haven van zijn vertrek verlaten had, voor geheel den verderen loop van zijnen togt geenen anderen kost te verwachten, dan pekelvleesch of pekelspek. Eindelijk geraakt een schrandere kok op het denkbeeld, om vleesch zoo luchtdigt in te pakken, dat het, althans een' tijdlang, versch kan blijven. Een scheikundige vatte deze gedachte op, en het gelukte hem, levensmiddelen voor eene reis rondom de geheele aarde versch te houden. Tien jaren geleden viel het eenen Amerikaanschen koopman in, ijs naar Calcutta te zenden. Hij bragt het gedurende eenen Noord-Amerikaanschen winter scheep, verloor, wel is waar, door smelting, een derde deel der lading onderweg, maar deed daarentegen de twee andere derden, ongesmolten, tweemaal de linie passeren, en voerde dezelve den Ganges op, waar nu ijs schier eene gewone tafelgenieting geworden is. Met regt schonk Lord william bentinck den ondernemenden Amerikaan eene gouden medaille. Nu twee jaren geleden heeft men dezelfde proeve ten aanzien van Brazilië genomen, en de brandend heete lippen der mannen en vrouwen van Rio Janeiro koelen zich thans, terwijl de thermometer op 110 graden in de schaduw staat, met water, dat, niet verre van den ijskring, in den zonneschijn tot ijs gevroren is. Niet lang geleden kon men, de helft van het jaar, te Londen geene schildpadden bekomen; thans kan men er deze zoo hoog geschatte lekkernij, welke de Oceaan ons levert, op elken dag van het jaar bekomen. Thans brengen, van de plaats, waar, in de Westindiën, de schildpad haar
leven ten offer moest brengen, hermetisch toegesoldeerde trommels deze Godenspijs gekookt naar Engeland, en men kan te Londen de kan daarvan tegen weinige guldens koopen. Eerstdaags zal hierbij nog een ander lekkerbeetje komen; er heeft zich namelijk eene Handelcompagnie gevormd, die van de Kaap

{==650==} {>>pagina-aanduiding<<}
de Goede Hoop Milton-oesters doet aanvoeren, en die, zoodra zij in Afrika slechts vast gevestigd zal zijn, hare zaken ook oostwaarts naar Ceilon en Bengalen wil uitbreiden.




Wat God doet, dat is wél gedaan.


Zien wij, na storm en regenvlagen, 
Het koestrend zonlicht vrolijk dagen, 
In zachten purpergloed; 
Zien wij de smart en 't boezemprangen 
Door zachten troost en vreugd vervangen, 
In 't diepbedrukt gemoed; 
Dan juichen wij, bij 't voorwaarts gaan: 
Wat God doet, dat is wél gedaan! 
 
Zien wij den landman zich vergaren 
Een' rijken schat van goudgele aren, 
Zijn' noeste vlijt ten loon; 
Treedt hier de deugd langs rozenpaden, 
Met voorspoed en geluk beladen; 
Dan klinkt een blijde toon, 
En jublend heft ons hart dan aan: 
Wat God doet, dat is wél gedaan! 
 
Het valle ligt, den Heer te prijzen, 
Den alleen Goeden, alleen Wijzen, 
Waar blijde welvaart lacht; 
't Betaamt ons ook in droeve dagen 
Te zeggen, bij de fesste slagen, 
Ja in den zwartsten nacht, 
Hoe ons de ramp aan 't hart moog gaan: 
Wat God doet, dat is wél gedaan! 
 
Zien wij het vreeslijkst onweêr broeijen, 
Of hooren wij de orkanen loeijen, 
Daar 't koestrend zonlicht taant; 
Zien wij hier niet dan ramp en smarte, 
Geen' lichtstraal voor het lijdend harte, 
En 't pad ons ongebaand; 
Dan klinke ook nog, hoe God moog slaan 
Wat Hij doet, dat is wél gedaan! 

{==651==} {>>pagina-aanduiding<<}

Zien wij de felle hagelslagen 
Den landman schrik in 't harte jagen, 
Terwijl zijn hoop vergaat; 
Zien wij als damp den wensch vervliegen, 
Door ijdle droomen ons bedriegen, 
Daar ons geen braafheid baat; 
Zeg dan nog, met een vroom bestaan: 
Wat God doet, dat is wél gedaan! 
 
Zien wij de zoetste hoop verdwijnen, 
De deugd vaak bij haar leed verkwijnen, 
En kwelt haar bange druk; 
Zien wij hier de ondeugd rozen lezen, 
Voor ramp noch droeve dagen vreezen, 
Vermetel door 't geluk; 
Leer dan nog 't oog ten hemel slaan: 
Wat God doet, dat is wél gedaan! 
 
God schikt ons lot en 's levens wegen; 
God zendt de ramp; God schenkt den zegen; 
Die God, die eeuwig leeft, 
Die nooit uit lust tot plagen griefde, 
Die God, een God vol vaderliefde, 
Die allen spijze geeft, 
Leidt, stervling, u langs Zijne paân. 
Wat God doet, dat is wél gedaan. 
 
Wij pogen hier 't geluk te vinden, 
En tasten rond gelijk de blinden, 
En droomen van genot; 
Maar, als wij hier den wensch verkregen, 
Waaraan ons alles was gelegen, 
Hoe bang ligt werd ons lot! 
Dan eerst ving onze rampspoed aan: 
Wat God doet, dat is wél gedaan! 
 
Wij, die hier zucht en bede slaken, 
Die plannen en ontwerpen maken, 
Wij, dwazen, weten niet, 
Wat in de toekomst ligt verborgen. 
Een raadsel is de dag van morgen, 
Waarin geen stervling ziet. 

{==652==} {>>pagina-aanduiding<<}

Ons past, bij donkre levenspaân: 
Wat God doet, dat is wél gedaan! 
 
Hij schiep ons voor een eeuwig leven, 
Zal wat ons nut is zeker geven; 
Hij leidt naar 't Vaderland. 
Hij heeft ons eens Zijn' Zoon geschonken; 
Toen heeft Zijn liefde 't schoonst geblonken; 
Ze is ons ten onderpand, 
Dat Hij ons steeds zal gadeslaan: 
Wat God doet, dat is wél gedaan! 
 
Wél ons dan, zwakke stervelingen! 
Door liefde zien we ons hier omringen, 
Die onze nooden kent. 
Wij mogen 't oog tot God verheffen, 
Ook waar ons leed en rampen treffen, 
Daar 't hart tot Hem zich wendt, 
En juichen, tot aan 't eind der baan: 
Wat God doet, dat is wél gedaan! 
 
l.v. ledeboer, az. 
Kolhorn. 


Hufeland's meening over de geneeeskunde.

‘Gij zijt een bekwaam Geneeskundige,’ sprak Vorst K... tegen wijlen den beroemden hufeland. ‘Gij moet alle ziekten kunnen genezen, want gij kent het menschelijke ligchaam zoo naauwkeurig.’ - ‘Ik ken het voorzeker,’ hernam hufeland; ‘maar ons Artsen gaat het als de nachtwachts; zij kennen al de straten der stad, maar zij weten niet, wat in de huizen gebeurt.’

Een waar woord van Luther.

Luther zegt: Die vóór zijn twintigste jaar niet schoon, vóór zijn dertigste niet sterk, vóór zijn veertigste niet wijs, en vóór zijn vijftigste niet rijk is, zal het wel nooit worden.






{==653==} {>>pagina-aanduiding<<}

Mengelwerk.

Oplossing van eene belangrijke bedenking, welke er, ten aanzien van het Nederlandsch gevangengenootschap en deszelfs weldadige bemoeijingen, bij sommigen bestaat.

(Briefswijze medegedeeld aan den Heer *** te *** door den Eersten Secretaris van genoemd Genootschap.)

Amsterdam, 12 Jan. 1838.

Hooggeachte Vriend!

Het verheugde mij, uit den uwen te vernemen, dat, sedert uwe benoeming tot Correspondent des Genootschaps te ***, nevens U nog vijf personen het lidmaatschap aanvaard hebben. Gij beklaagt U over dit gering aantal, dan verliest welligt daarbij uit het oog, dat men de bestaande vooroordeelen in aanmerking behoort te nemen. Alle menschen beschouwen de zaak, waarvoor wij ijveren, niet uit een opgeklaard, Christelijk oogpunt; en wat kan men anders, dan desaangaande het noodige geduld oefenen? Als onze jaarlijksche Verslagen in uwe Gemeente meer verspreid en gelezen worden, zal ook de deelneming wel toenemen; twijfel daar niet aan!
Ik bespeur evenwel, dat ik, gedurende ons laatste onderhoud, mij niet duidelijk genoeg heb uitgedrukt; of wel, dat Gij mij, omtrent de bedoelingen des Genootschaps en onze beginselen, ten aanzien der ontslagenen, niet volkomen hebt begrepen. Ik maak dit op uit hetgeen Gij mij wegens het gesprek met uwen Burgemeester meester mededeelt, en uit uwe verlegenheid, om zijne voorname bedenking te beantwoorden, ‘als ware het Gevangengenootschap, uit hoofde van den onderstand, dien hetzelve aan ontslagene gevangenen verleent, aan-
{==654==} {>>pagina-aanduiding<<}
leidelijk, om de misdaad te bevorderen, en den eerlijken nooddruftigen te benadeelen.’
De bedenking is van gewigt, Amice! en ware zij gegrond, dan zou de vernietiging van het Gevangengenootschap eene hoogst wenschelijke zaak zijn, en ik U niet tot Correspondent van hetzelve hebben voorgedragen. Wij willen toch evenmin de misdaad in de hand werken, als den eerlijken behoeftigen terugzetten. Stel derhalve uwen waardigen Burgemeester en den ouden Schoolonderwijzer (waarvan uw brief mede gewaagt) volkomen gerust! Het Genootschap bedoelt noch het een noch het ander, en de schijnbaar belangrijke bedenking berust alleen op een verkeerd begrip der zaak, zoo als U al aanstonds duidelijk zal worden. Let slechts, is mijne bede, op hetgeen ik nu volgen laat!
Dat eens veroordeelde misdadigers, na hun ontslag uit de gevangenis, hoogst bezwaarlijk werk kunnen bekomen, is eene bekende zaak; want wie zal een', voormalig gevangen, boosdoener in dienst nemen? en wie weet daarenboven, of die boosdoener, gedurende zijne gevangenisstraf, niet een nog slechter mensch geworden is? Het tegenovergestelde kan evenwel insgelijks mogelijk zijn; dan, wie kan dit bepalen? wie zal dit verzekeren? De vrees daarvoor houdt de menschen terug, ontslagenen op en aan te nemen, en zij dolen alzoo rond, zonder een middel van bestaan te vinden.
En wat is daarvan het gevolg? Hunne dagelijksche behoeften vorderen voortdurend voorziening, terwijl hunne middelen van bestaan met elken dag verminderen, tot dat eindelijk het gebrek zich bij hen begint te openbaren; en het is in dezen treurigen toestand, dat de meesten van deze ongelukkigen zich aan herhaling van misdrijf en nieuwe verkeerdheden schuldig maken.
Ik noem de bedoelde personen ongelukkigen, mijn Vriend! Immers, zij zoeken door arbeid, op eene eerlijke wijze, in hunne behoeften te voorzien; en dat zij geen werk vinden, is niet, omdat er geen arbeid voorhanden is, maar omdat men geene ontslagene gevangenen in

{==655==} {>>pagina-aanduiding<<}
dienst begeert te nemen. Dit is dan toch iets, waartegen de ontslagene niets kan inbrengen. Hij moge verzekeren, dat hij in de gevangenis een beter mensch is geworden; wie zal hem gelooven?
Maar nu is de tusschenkomst van het Genootschap allezins geschikt, om dit bezwaar uit den weg te ruimen. Bestuurders der Afdeelingen hebben toch, door het bezoeken der gevangenen, derzelver personen, omstandigheden, gezindheden en gedragingen leeren kennen, en kunnen desaangaande, onbevooroordeeld en naar waarheid, getuigenis geven. Op een gunstig getuigenis kan de in het kwaad verharde boosdoener, als het einde van zijnen straftijd daar is, nooit eenige hoop koesteren; en men mag derhalve aannemen, dat hij, of zij, die met een gunstig getuigenis de gevangenis verlaat, voor 't minst eenig vertrouwen mag waardig geacht worden. Niet alle veroordeelden - vaak door eene verkeerde opvoeding, gebrek aan onderwijs en opleiding, kwaad gezelschap, slechte voorbeelden, of ook wel alleen door armoede tot verkeerdheden gebragt - zijn daarom onder het uitvaagsel des menschdoms te rangschikken.
Wat zal echter de ontslagene, die, op aanbeveling van een der Besturen over de Afdeelingen des Genootnootschaps, aan werk wordt geholpen, aanvangen, wanneer hij eenig stuk gereedschap, tot oefening van zijn aangeleerd handwerk, behoeft, en - de kosten daarvoor niet kan goedmaken? Een gewoon ambachtsof werkman moge, gedurende eenige maanden, geen werk kunnen bekomen; dan hij blijft in het bezit van zijne werkkleeding en van zijn gereedschap, en de ontslagene gevangene mist zoo wel het eene als het andere. Niemand voorziet in deze eerste en noodzakelijke behoefte; en uit dezen hoofde vindt het Genootschap zich geroepen, hem daartoe in staat te stellen.
Van dien aard, mijn Vriend! is de onderstand, dien het Genootschap aan ontslagene gevangenen verleent; en thans vraag ik U: kan daardoor de misdaad bevor-
{==656==} {>>pagina-aanduiding<<}
derd worden? Vlijtbetoon en arbeidzaamheid zijn toch geene vruchten, die in de wildernis der verkeerdheid groeijen.
Elke ontslagene kan evenwel niet dadelijk op den tijd zijner slaking uit de gevangenis aan werk geholpen worden, en in dat geval ontbreken hem vaak, gedeeltelijk of geheel, de middelen, om in de meest dringende behoeften te voorzien. Zal nu het Genootschap hem van gebrek doen omkomen, omdat hij eenmaal misdadig werd? of zal hetzelve hem, onwillekeurig, noodzaken, om, door het gebruiken van verkeerde middelen, zich ten koste van anderen te bevoordeelen? Het eerste zou onmenschlievend, het laatste onverantwoordelijk zijn; en uit dezen hoofde kan de ontslagene, die zich de hulpbetooning des Genootschaps, gedurende zijnen straftijd, waardig maakte, en zich onder de gemelde hulpbehoevende omstandigheden bevinden mogt, op tegemoetkoming hopen.
Elke geldelijke ondersteuning, die het Genootschap verleent, en houd dit vooral onder de aandacht, Amice! wordt den ontslagenen verstrekt onder oplegging eener wederkeerige verpligting, om, ter gelegener tijd, het gedane voorschot aan het Genootschap terug te geven. En ziedaar het kenmerkend onderscheid tusschen den onderstand, die ingevolge de beginselen des Genootschaps verleend wordt, en de bestaande algemeene of bijzondere Armenïnrigtingen.
Dit wordt óf niet erkend, óf niet onder de aandacht gehouden door hen, die onze Instelling met die der gewone Armbesturen verwarren, door welke alles als gift, en nimmer bij forme van voorschot, verleend wordt. Over het algemeen verkeert men in het geheel ongegronde begrip, alsof het voldoende ware, eenmaal gevangen gezeten te hebben, ten einde bevoegd te zijn, op de ondersteuning des Genootschaps aanspraak te maken; maar ook daarom wordt onze Instelling door sommigen uit een verkeerd oogpunt beschouwd en beoordeeld, en ontstaat de bedenking, die bij uwen Burgemeester is op-
{==657==} {>>pagina-aanduiding<<}
gerezen. Z. Ed. zal evenwel, na uwe mededeeling van het bovenstaande, wel willen toestemmen, dat onze Instelling noch de misdaad bevorderen, noch den eerlijken nooddruftigen benadeelen kan.
Merk hierbij vooral op, mijn Vriend! dat ons Genootschap deszelfs hulpbetooning, voorspraak en ondersteuning, ingevolge de door hetzelve aangenomene beginselen, alleen uitstrekt tot de zoodanigen, die, gedurende hunne gevangenisstraf, blijken hebben gegeven van een' verbeterden zin, en alzoo geenszins tot die rampzaligen, die, naar 't schijnt, hun schandelijk leven aan de misdaad hebben toegewijd.
Laat men intusschen ontslagenen, die in den kerker tot betere menschen gevormd mogten zijn, geheel over aan hun eigen lot en vaak beklagenswaardigen toestand, dan is het te vreezen, dat die ongelukkigen, de gevolgen der tegen hen bestaande vooroordeelen meer en meer ondervindende, door behoefte en gebrek, tot moedeloosheid en wanhoop, en hierdoor tot nieuwe misdrijven zullen vervallen. - De bedoelingen des Genootschaps uit het oog verliezende, ziet men alzoo zijne eigene, welbegrepene belangen tevens voorbij. Immers vermeerdert, met de vermenigvuldiging van het getal der misdadigers, het gevaar voor de veiligheid onzer personen en bezittingen; en dit zal wel niemand wenschelijk achten, hoedanig hij overigens omtrent onze Instelling denke en gezind zij!
Intusschen was het mij aangenaam, naar aanleiding van uw geëerd schrijven, het wegnemen eener belangrijke bedenking tegen ons Genootschap en een gedeelte van deszelfs bemoeijingen te beproeven; en dit te meer, daar mijne ervaring mij, bij verschillende gelegenheden, geleerd heeft, hoezeer men geneigd is, om, bij gebrek aan genoegzame kennis van zaken, onze Instelling met eene gewone Armenïnrigting op dezelfde lijn te plaatsen, en naar dien geheel verkeerd gewijzigden maatstaf onze bemoeijingen te beoordeelen, waardoor dezelve, gelijk zulks in den aard der zaak ligt, in een min gunstig

{==658==} {>>pagina-aanduiding<<}
daglicht, voor den onkundigen en oppervlakkigen beschouwer, moeten verschijnen. De algemeenheid van het bestaand verkeerd begrip, zoo even genoemd, maakt het welligt niet ondienstig, dat ik van deze letteren, oorspronkelijk voor U bestemd, bij gelegenheid, een meer algemeen gebruik make. Gij zult mij dit, om den wille mijner bedoeling, wel ten goede houden, en bestendig gelooven, dat ik, hoogachtend, ben

T.T.

w.h. warnsinck, bz.






Iets over de verrassing van Breda door middel van een turfschip in 1590.

De worstelstrijd van het voorgeslacht met het magtige Spanje maakt een der gewigtigste tijdperken onzer vaderlandsche Geschiedenis uit, en alles, wat daarop betrekking heeft, mag van algemeen belang genoemd worden. Iets van dien aard, en dat voorzeker weinig of misschien niet bekend is, ontdekt hebbende, aarzelden wij dan ook niet, om het, door middel van dit geachte Tijdschrift, aan het publiek mede te deelen.
Het waagstuk, waardoor Breda in 1590 verrast werd, is algemeen bekend, en ook, dat de toenmalige Spaansche Gouverneur der vesting, odoardo landsavechia, of, zoo als hij in het onderstaande stuk genoemd wordt, eduart lanchiaveza, op dat pas te Geertruidenberg, waarover hij insgelijks het opperbewind voerde, vertoefde. Het gewigt van deze afwezigheid des bevelhebbers voor de onderneming van den dapperen heraugiere is door onze Geschiedschrijvers wel niet geheel onopgemerkt gebleven, maar toch, zooverre wij weten, geenszins zoo uiteengezet, als het dit werkelijk verdiende. Vooral bleek ons dit, toen wij, door vriendelijke vergunning, tot het Stedelijk Archief onzer tegenwoordige standplaats toegang verkregen heb-
{==659==} {>>pagina-aanduiding<<}
bende, in een boek, getiteld: Reghistere van alrehande Informatien enzv. gepasseert voor Wethouderen der Stede St. Geertruydenberge tszedert de reductie derselver Stede 1589, een regterlijk stuk vonden, hetwelk hierover veel licht verspreidt. Eensdeels leert het, hoezeer de afwezigheid van den Gouverneur de verrassing begunstigde, maar ook anderdeels, hoe groot het gevaar van ontdekking zou geweest zijn, indien de Spaansche bezetting zich naauwkeurig naar de bevelen van haren bevelhebber gedragen had.
Het bedoelde stuk, in oud Fransch geschreven, is van den volgenden inhoud:
A tous ceulx, qui ses presentes lettres verront ou lire orront salut! Nous Borgemres, Eschevins et Conseil de la ville de St. Geertrudenbgue scavoir faisons, quaujourdhuy date de cestes sont venue et comparue pardevant nous en leur propres personnes Sr. Capnie Anthonio Fouriano aage de 26 ans ou environ, Sr. Pedro Francisco Lampigna aage environ 32 ans et Perpetuo Guerres, aage environ 22 ans, respectivement gentilhommes et soldat de Compnie de Monssr. Capn Paulo Anthonio Lanchiaveza (*) et ont ensemble a l'instance de Monssr. Eduart Lanchiaveza, Gouverneur de ceste ville, dict et declare comme ils disent et declarent par cestes, estantz ad ce deuement adjourne, soubz leur serment fait entrant au service de sa Mate, que le dit Gouverneur au temps de son gouvernement en la dite ville de Breda a continuellement faire observer comme ordinaire et suyvant et commande bien expressement par diverses fois, tant au Sergeant major de ceste ville, que au Sergeant du chasteau et generalement a tous aultres illecq (**) qui le pouvoit toucher, que nulz bateaulx des touves, bois ou aultres marchandises ne pouvoient entrer dedans le dit chasteau sans pri-
{==660==} {>>pagina-aanduiding<<}
mierement dehors sur la riviere estre visitez de dix ou doulze soldatz, et par apres illecq encores
arrestez quelque quatre ou cincq jours, ou aultrement, qu'on les faillat decharger demeurant dehors sur la dite riviere sans pouvoir entrer.
Sr. Pierre de Smytere presentement Recepueur pour sa Mate des contributions en ceste ville, comme ayant deservi en la dite ville de Breda le tonlieu parterre, aage environ 29 ans, et Sr. Abraham van Rewyck, soldat de la dite Compnie de Capne Paulo Anthonio, natiff de Breda susdite, aage environ 23 ans, deuement adjourne et interrogue sur ce que dessus, disent et declarent soubz leur serment faict entrant au service de sa Mate, que le dite Gouverneur, pendant son dite gouvernement en la dite ville de Breda, a continuellement observe et miz tel ordonnance sur les ditez bateaulx, que les maronniers ou propietaires d'icelles sont tousiours este accoustume et contrainctz, avant que pouvoir entrer dedans le dit chasteau, de se tenir quatre ou cincq jours dehors sur la riviere prez l'escluse illecq, ou aultrement pour le plus moings quilz ont este tenuz de faire decharger une part des dites tourves ou aultres leurs marchandises sur la dite riviere jusques aultant qu'on y pouvoit visiter le fond des dites bateaulx, pour par ce moyen precaver toutes perilz et dangiers, disant en oultre le dit Smytere, que les dites maronniers de tout cecy a luy en ont faict beaucoup de fois leurs plainctes, disantz que cela leur emportoit grand interest, et comme de decret on est tenuz de donner tesmoignage de la verite estantz requize, sy avons nous Bourgmres, Eschevin et Conseil de la ville de St. Geertrudenbgue susdit faict seeler avecq le seel aulx causes de la dite
ville ce 7 de Mars l'an de grace mil cincq cens quatre vingtz et dizt.
Kennelijk is het, dat de Gouverneur deze akte heeft laten vervaardigen om zich bij het Spaansche bewind te verontschuldigen; en uit den naam en rang van hen, die deze verklaring slechts drie dagen na de verrassing van Breda hebben afgelegd, mag men tot de waarheid hun-
{==661==} {>>pagina-aanduiding<<}
ner getuigenis besluiten. Indien dus eduard landsavechia tegenwoordig geweest ware, of zijne bevelen naanwkeurig waren opgevolgd, zou de onderneming waarschijnlijk niet geslaagd zijn. En wie zou ook hierin niet een bewijs willen vinden voor die in het oog loopende hoogere bescherming, welke het voorgeslacht in deszelfs vrijheidskamp zoo menigmalen ondervond? Maar hoeveel grooter wordt ook hierdoor het gevaar van den geheelen aanslag! De ondernemers toch konden weinig toch vermoeden, dat het door den Gouverneur bevolene onderzoek der schepen zoo achteloos geschieden zou, en stonden met niemand der bezetting in eenig verbond (*). Wij meenden dan ook daarom aan de nagedachtenis dier braven het openbaarmaken van een stuk verschuldigd te zijn, hetwelk in ons oog zooveel bijdraagt om de verrassing van
Breda als een der stoutste feiten uit den Spaanschen oorlog te doen beschouwen.

b. glasius,
Predikant te Geertruidenberg.




Iets over de wijze, waarop het geneeskundig onderwijs te Parijs is ingerigt.

(Vervolg en slot van bl. 625.)

Voor de praktische opleiding en ontwikkeling is insgelijks

{==662==} {>>pagina-aanduiding<<}
te Parijs in ruime mate gezorgd; want, zoo als wij in het begin van dit opstel zagen, er bestaat een afzonderlijke leerstoel voor de praktische schei- en ontleedkunde, ten einde de studenten te oefenen in het nemen van scheikundige proeven en in de kunst van ontleden. Men kan gemakkelijk begrijpen, dat eene stad van zoo grooten omvang, met zulke uitgestrekte ziekenhuizen voorzien, meer lijken oplevert, dan gevorderd worden voor de praktische ontleedkunde; zoodat het dan ook geene verwondering baart, dat de Franschen, die dit vak zoo zeer ter harte nemen en teregt als den eenigen grondslag onzer wetenschap beschouwen, hierin bovenal tegenwoordig uitmunten, en dat geen jong mensch te Parijs de Akademie verlaat, die in dit vak niet buitengewoon ervaren is. Deze gesteldheid van zaken heeft veroorzaakt, dat de kabinetten van ontleedkunde te Parijs zoo weinig belangrijks opleveren, en niet zouden doen gelooven, dat de Franschen de ontleedkunde op regten prijs weten te stellen. Doordien zij dagelijks gelegenheid hebben zich op het lijk te oefenen en de onderscheidene deelen van het menschelijk ligchaam te beschouwen, achtten zij het tijdverlies, hiervan praeparaten te maken; zoodat men dan ook weinig meer dan eenige skeletten en gedroogde praeparaten in het kabinet der Akademie aantreft. Vóór een paar jaren evenwel is men in dezen tot andere gedachten gekomen; hun naijver is door het bekend worden onzer schoone verzamelingen van ontleedkunde opgewekt; dupuytren heeft bij testament de noodige fondsen aangewezen; de hospitalen leveren voldoende materialen op, zoowel voor de gezonde als voor de ziektekundige ontleedkunde, en dit alles doet gelooven, dat binnen weinige jaren de Franschen in dit opzigt voor het buitenland niet zullen behoeven onder te doen.
Reeds in het tweede jaar beginnen de studenten de visite in een der hospitalen te volgen, om zich met de zoogenoemde kleine chirurgie bekend te maken. In de studieörde is het bepaald, dat zij het derde jaar de heelkundige kliniek houden en het vierde de geneeskundige kliniek, terwijl zij gedurende den tweeden cursus van hetzelfde jaar de praktische verloskunde bijwonen.
De praktijk wordt onderwezen in het hospitaal van de faculteit, dat voor 50 inwendige, 50 uitwendige zieken en 50 kraamvrouwen is ingerigt, dat meest uitgezochte gevallen zijn, die uit de andere hospitalen worden overgenomen. Het

{==663==} {>>pagina-aanduiding<<}
onderrigt aan het ziekbed duurt gewoonlijk 2 à 3 uren, en bestaat in het leeren ondervragen en waarnemen, ten einde daaruit de diagnose op te maken. De studenten ondervragen aanvankelijk de lijders niet; dit wordt door den Hoogleeraar gedaan, en daarna aan hen gevraagd, om uit het gehoorde en waargenomene de diagnose te stellen. Dit geschiedt om hun in te prenten, hoe men geregeld eenen zieke moet onderzoeken; hetgeen velen, vóór dat zij zulks dikwijls gehoord hebben, zeer onhandig afgaat.
Nadat zij volgens de wet in het hospitaal van de faculteit eenen cursus hebben bijgewoond, bezoeken zij in eenen volgenden cursus beurtelings een ander hospitaal, waar ook wel klinisch onderrigt wordt gegeven, doch niet aan het ziekbed. Dagelijks, met uitzondering van Donderdag, wordt er in het Hôtel-Dieu, in het hospitaal de la Charité en in het hospitaal de la Pitié, door gewone of buitengewone Hoogleeraren, eene heel- of geneeskundige kliniek gehouden. Aan het bed der lijders houdt men zich in deze hospitalen niet op; de Hoogleeraar doet de visite, die men volgen kan en zich gewoonlijk tot 60 à 100 zieken van beiderlei kunne uitstrekt. Na den afloop hiervan spreekt hij gedurende een uur over eenige der belangrijkste gevallen, die in behandeling zijn, en geeft de resultaten op, die de lijkopeningen verschaft hebben van de belangrijke gevallen, over welke de voorgaande dagen was gesproken, indien de lijders overleden zijn.
Heelkundige kunstbewerkingen hebben dagelijks plaats, wanneer zulks dringend noodzakelijk is; anders wordt hiervoor de Zaturdag gehouden.
Dat dit klinische onderwijs belangrijk en leerzaam is voor hem, die weet, wat hij zien moet en zien wil, zal wel niemand betwijfelen; evenzeer als dat het dor en onvruchtbaar moet zijn voor diegenen, welke nog geene behoorlijke gronden gelegd hebben. Het groote getal studenten, daar tegenwoordig, maakt het onmogelijk, den Hoogleeraar aan ieder bed te volgen; en de weinige oogenblikken, die hij zich slechts daar ophoudt, tenzij het nieuwe zieken zijn, brengt teweeg, dat dit ziekenbezoek alleen voor meergevorderden van nut is. Voor dezen is het dan ook ingerigt, en zij kunnen, indien wel niet alle, dan toch de helft der lijders waarnemen, hetgeen toereikend is voor hunne praktische ontwikkeling.
Gewoonlijk wisselen zij van tijd tot tijd met het bezoeken

{==664==} {>>pagina-aanduiding<<}
van een hospitaal af, zoowel om de verschillende wijzen van behandeling te zien, als ook omdat men zich in eenige hospitalen, hoewel voor nagenoeg alle soorten van ziekten openstaande, bij voorkeur met deze of gene ziekten bezig houdt. Voor syphilitische, voor kinderen, met huidziekten en met ongeneeslijke ziekten aangedane zijn afzonderlijke hospitalen ingerigt; terwijl naar de zalen, die onder de leiding staan van chomel (in het Hôtel-Dieu), door het bureau central, zooveel mogelijk, al de typhus-lijders worden gezonden, naar de zalen van bouillaud (hospitaal de la Charité) de borstzieken, naar de zalen van velpeau en sanson (hospitaal de la Charité en Pitié) de met oogziekten aangedane, de met ziekten der baarmoeder aangedane vrouwen naar de zalen van lisfranc (hospitaal de la Pitié) enz. Dit zij in het voorbijgaan aangemerkt, daar wij welligt later nog eens gelegenheid zullen hebben hierop terug te komen. - Het hospitaal der venerieke vrouwen is voor de studenten gesloten, om, zoo men voorgeeft, de weinige schaamte, welke deze vrouwen nog mogten bezitten, niet geheel weg te nemen. De faculteit heeft zich, in het belang der wetenschap en der menschheid, daarover bij herhaling beklaagd, zoodat daaromtrent eene gunstige verandering te wachten staat. In het hospitaal der zieke kinderen wordt geen klinisch onderrigt gegeven, zoodat de studenten slechts de visite kunnen volgen, hetwelk echter weinig gedaan wordt, wegens den verren afstand, waarop dit hospitaal van de meeste inrigtingen, die tot het onderwijs dienen, verwijderd ligt.
Even zoo als de naijver onder de geleerden wordt opgewekt door de wijze, waarop de buitengewone en gewone Hoogleeraren worden benoemd, door concours namelijk; zoo ook heeft dit plaats onder de studenten, die zich aan het concours moeten onderwerpen, om externe of interne van een hospitaal te kunnen worden. Voor diegenen, welke lust en aanleg hebben om iets groots te worden, is eene zoodanige betrekking de eerste stap om verder te komen; want behalve dat zij, eenige jaren achtereenvolgend in verschillende hospitalen werkzaam zijnde, eenen schat van ondervinding en kennis opdoen, komen zij ook den Hoogleeraren meer nabij, die, bij uitsluiting nagenoeg, zich aan deze jongelieden laten gelegen liggen en hunne studie leiden, omdat eenmaal de mannen, die hen moeten vervangen, uit derzelver midden voortkomen. Op deze wijze hebben zich andral, bouil-
{==665==} {>>pagina-aanduiding<<}
laud, velpeau en de meeste mannen, die tegenwoordig Frankrijks roem in de genees-, heel- en verloskunde uitmaken, ontwikkeld. Daarom verdient dan ook dit concours van naderbij bekend te zijn, en wij willen ons hiermede dadelijk bezig houden.
Het concours voor externe of interne der hospitalen heeft eenmaal in het jaar plaats. Om naar de plaats van externe te kunnen dingen, moet men ten minste een jaar in de geneeskunde gestudeerde hebben, het eerste examen hebben afgelegd, 18 jaren oud zijn, en een getuigschrift overleggen van twee bekende geneesheeren, die van de vlijt en van het goed gedrag getuigen.
Om naar de plaats van interne te staan, moet men ten minste een jaar externe zijn geweest, en een getuigschrift overleggen van naauwgezetheid, vlijt en goed gedrag, afgegeven door de directie van het hospitaal, waaraan men is verbonden geweest.
In het concours voor het externaat worden de candidaten ondervraagd in de beginselen der algemeene geneeskunde; daarop trekt ieder candidaat uit eene bus eene vraag, waarop hij binnen tien minuten moet antwoorden. Dit antwoord wordt gevolgd door eene demonstratie op het skelet. Vervolgens trekt de voorzitter van de Jury twee of drie vragen voor iederen candidaat uit de bus, welke op schrift moeten worden beantwoord, waartoe twee uren tijd wordt gegeven, maar in het bijzijn van twee leden der Jury, ten einde te voorkomen, dat zij door anderen daarin mogten worden geholpen. Deze stukken worden met spreuken geteekend en op dezelfde wijze behandeld als prijsvragen.
De tijd van het externaat is drie jaren; zoo men niet eerder tot interne wordt benoemd, houdt men, na verloop van dezen tijd, op, aan een hospitaal verbonden te zijn. - De externen staan onmiddellijk onder de internen, en mogen, zonder wettige redenen, niet meer dan viermaal in de maand wegblijven; wordende zij, de vijfde maal wegblijvende, vervallen verklaard.
De tijd van eenen interne is twee jaren, na verloop van welken tijd hij nog twee jaren kan worden aangesteld, zoo men over zijne diensten voldaan is. Met de bevordering tot Doctor houden zijne functiën op.
In iedere afdeeling is een onbepaald getal externen en internen, naar dat dezelve meer of minder uitgestrekt is. Een

{==666==} {>>pagina-aanduiding<<}
externe en een interne moeten bij het gereedmaken der geneesmiddelen tegenwoordig zijn, om toe te zien, dat zulks volgens het voorschrift plaats hebbe. Een der internen waakt beurtelings in de ziekenzaal, om, zoo noodig, dadelijk hulp te kunnen verleenen. De internen houden een register, waarin zij aanteekening houden van de namen, het geslacht, den ouderdom, het beroep en de woonplaats der patiënten, van de natuur, het karakter, den voortgang, den afloop der ziekte, en de aangewende behandeling.
De bevordering der internen bestaat in van het eene naar het andere hospitaal te worden verplaatst, waar meerdere kunde wordt vereischt. Het traktement der internen is 500 fr. en vrije woning in een der hospitalen. Zoo zij den kost genieten, bekomen zij slechts 100 fr.
Bij pligtverzuim of wangedrag worden zij in hunne dienst voor eenige dagen geschorst, verbeuren een gedeelte van hun traktement, en kunnen eindelijk worden weggeezonden; hetgeen slechts in enkele gevallen plaats heeft.
De chef de clinique, de verdienstelijkste der internen, houdt iederen morgen ten zes ure appel van de externen en internen zijner afdeeling, waarvan hij wekelijks, zoo als van de vlijt en het gedrag, aan de administratie der hospitalen kennis geeft.
Jaarlijks worden aan diegenen, welke door vlijt en goed gedrag het meeste hebben uitgemunt, prijzen uitgereikt, die in gouden en zilveren medailles en in boeken bestaan.
Ziedaar, waarde Lezer! u medegedeeld, hetgeen ik in mijn dagboek heb aangeteekend over de wijze, waarop het Geneeskundig Onderwijs te Parijs in ingerigt. Indien dit kort verslag u niet mogt mishagen, zal ik achtereenvolgens het een en ander omtrent geneeskundige inrigtingen en onderwijs der Franschen en Duitschers mededeelen.

De geest des christendoms.

(Vervolg en slot van bl. 631.)

VII. De geest des Christendoms maakt eene nieuwe aanspraak op onze oplettendheid, wanneer wij in aanmerking nemen, hoe volkomen het voor des menschen rust en genoegen door de geschetste opmerkzaamheid op de dagelijksche

{==667==} {>>pagina-aanduiding<<}
gewaarwordingen en hebbelijkheden zorgt. Niet met ontzettende misdrijven, merkt lemand aan, noch met schitterende deugden is het, dat onze Godsdienst zich voornamelijk bezig houdt. Deze is hare voorname strekking niet. Zij bepaalt zich veeleer tot de wijziging van het gevoel, dat den omgang van den een' met den andder' zijne bepaalde rigting geeft. Zij bemoeit zich met de dagelijksche verkeering en de onderlinge behandeling in het huiselijk leven, en spoort tot duizend kleine aangename zorgen en vriendelijke oplettendheden aan. Zij is geschikt, om allen rondom ons door aangename woorden en vriendelijke blikken op te wekken en te vervrolijken. Alzoo kiest zij wel een' nederigen kring van werkzaamheid, maar brengt, als uit geringe bijdragen, een' onberekenbaren schat van geluk bijeen. Groote daden van welwillendheid en edelmoedigheid brengen buiten twijfel veel vreugde voort en verligten menig hart; maar menschlievende oplettendheid, verstandige en aanhoudende toegevendheid jegens anderen, zigtbaar in wezenlijke zachtheid van zeden, brengt meer, oneindig meer toe tot de waarachtige en duurzame verbetering van het lot der menschen. De aanleidingen tot groot geluk of ellende komen slechts nu en dan voor. Het zijn de kleine voorvallen van elken dag, die, op zichzelve beschouwd onbeduidend schijnende, de som van menschelijk geluk of ongeluk bepalen. Het is iets zeer zeldzaams, dat gij eene gelegenheid vindt, om het leven van uwen medemensch te redden; maar iederen dag kunt gij eene kleine bijdrage brengen tot het geluk dergenen, met welke gij verbonden zijt, hetzij door een vriendelijk woord of een' bemoedigenden lach. Gij wordt niet dikwijls geroepen tot het ondergaan van een groot onregt, of tot het vergeven van een' beslisten vijand; maar bijna ieder uur van den dag is eene kleine toegevendheid noodig, een gering vergrijp der geraaktheid van iemand der uwen te vergeven. Het Christendom derhalve, den dagelijkschen loop van 's menschen gevoel en gedrag onder
zijn bestuur nemende, toont zich daardoor vol weldadige wijsheid en als bekend met de ware behoefte van den mensch. Welk eene akelige verwoesting van menschengeluk is er aan te regten door het inwilligen van een ligtgeraakt en ontoegevend gemoedsgestel in zijn huis! Het kan den vrede van een gezin onherroepelijk verstoren, en den echtgenoot, den vader of den zoon tot slordige buitensporigheid voeren. - Inderdaad het is geene kleine voor-
{==668==} {>>pagina-aanduiding<<}
treffelijkheid des Christendoms, dat deszelfs doel bestaat in de verspreiding van een' vreedzamen, stillen, geregelden geest over de gewone betrekkingen des maatschappelijken levens.
VIII. Die Godsdienst wordt niet zelden gerekend de meeste aanspraak op onze hoogachting te hebben, welker vorderingen geene zwakke toegevendheid verraden, maar gestreng, onbuigzaam en moeijelijk zijn om na te komen. Volgens dit beginsel legt het Christendom, in de stiptheid van deszelfs zedelijke eischen, inderdaad eene groote voortreffelijkheid aan den dag. Groote daden van deugd, van zelsverzaking of boete worden doorgaans de lofwaardigste geacht, en de Godsdienst, die dezelve vordert, wordt als de voortreffelijkste beschouwd, omdat zulke daden voor de moeijelijkste gehouden worden. Maar de voortreffelijkheid van het Evangelie is evenzeer op te merken in dien nederigen kring, waarop het zijne werkzaamheid voornamelijk rigt, als in de hoogere streken der deugd. Immers het zal den oplettenden waarnemer niet ontgaan, dat er meer zedelijke kracht en inspanning vereischt, en bij gevolg meer ware grootheid ontwikkeld wordt, in de gewone deugden, in de stille en onopgemerkte oesening, bij voorbeeld, van doorgaande minzaamheid, dan in ééne dier opofferingen, of in ééne dier groote daden, welke zoo zeer schitteren, en welke wij niet zelden aangespoord en gesterkt worden, om te volbrengen, door het vooruitzigt op de onmiddellijke vergelding der toejuiching, welke zij doorgaans ontvangen. Het is, vergelijkenderwijze gesproken, gemakkelijk, deze groote opofferingen te doen, welke slechts nu en dan voorkomen. Menigeen zal zijn leven voor een' ander' wagen, eene buitengewone daad van welwillendheid verrigten, met onverpoosde zorg en verwonderlijk geduld bij het ziekbed van een bemind voorwerp waken; maar waar, waar bijkans vinden wij den man, die zijn zacht gestemd gevoel en beminnelijk gedrag altijd ongestoord bewaart onder al de kleine aanleidingen tot ontevredenheid, welke zelfs in den omgang met den liefsten vriend voorkomen? Waar is de eigen haard, rondom welken de tooverroede van huiselijke genegenheld sterk genoeg is, om
ieder spooksel van mistrouwen en onvriendelijkheid te weren? Ik weet, dat de wereld tot hiertoe geene godsdienstige waarde aan deze nederige en dagelijksche oefeningen der maatschappelijke genegenheid heeft gehecht; maar ik geloof, dat zij de uiterste volmaking van den regt godsdienstigen man daarstellen; de laatste en schoon-
{==669==} {>>pagina-aanduiding<<}
ste dier sieraden uitmaken, waarmede hij in deze wereld prijkt, en die ons verwittigen, dat hij rijp is voor eene volgende. Wanneer gij iemand ziet, onveranderlijk zacht gestemd, in al de kleine aangelegenhedendes levens met volkomene gepastheid en bezadigdheid handelende, met een hart, buigzaam genoeg, om zich dadelijk te schikken naar hetgeen hen, die hem omringen, gelukkig maakt; dan hebt gij het zekerste bewijs, dat hij met den Goddelijken geest des Christendoms is doortrokken. De boom is geladen en buigt onder de vrucht. Schoon een hemelsch licht zijn' persoon bestraalde, gij zoudt geen beter bewijs hebben, dat hij een kind van God, een vriend van jezus en een erfgenaam des Hemels is.
IX. Er bestaat eene treffende en schoone overeenkomst tusschen dezen trek van onze Godsdienst en de zigtbare schepping. Wij vinden het heelal rondom ons aangelegd op de ruimste schaal, geschikt om de grootste uitwerkselen voort te brengen, en te gelijker tijd de uiterste zorg besteed aan deszelfs geringste deelen en nederigste werkzaamheden. De regen, welke berg en dal vruchtbaar maakt, zendt deszelfs onzigtbaren invloed uit tot in elken tak en elk knopje, door de vezels van de kleinste plant. De wet, die de planeten op hare banen bestuurt, strekt zich tot ieder stofdeeltje uit. Het licht, dat den hemel in glans doet baden, is berekend naar de zintuigen van het nietigst insect. Even zoo vinden wij het in de zedelijke wereld, zoo als wij die in het ware licht des Christendoms leeren kennen. De verhevenste voorwerpen zijn ons geopenbaard. De deuren van het geestelijk heelal zijn voor ons geopend. Een uitspansel van zedelijke glorie is boven onze hoofden ontrold, op welks gezigt een onbetoombaar verlangen naar onbekende goederen, een zedelijke hartstogt, als 't ware, in ons binnenste ontwaakt. Doch te gelijker tijd is eene teedere beschutting aan onze natuurlijke aandoeningen verleend, en eene behoedzame zorg voor derzelver gewone beoefening gedragen. Zij zijn niet verzwolgen, verloren en vergeten in den verspreiden glans, maar veeleer uitgelokt en krachtig en duurzaam in werking gebragt.
X. Wij begonnen met de aanmerking, dat, toen de Apostelen het eerst de Godsdienst van hunnen Meester predikten, eene groote beweging onder de menschen ontstond. Het is van belang, deze aanmerking in het oog te houden. Daaruit zal mogelijk, in weerwil der algemeene strekking van

{==670==} {>>pagina-aanduiding<<}
deze bladen, de gevolgtrekking worden afgeleid, dat het Christendom van eene opwekkende, verlevendigende natuur is, in plaats dat deszelfs geest stille vrede zou zijn. Het is waar, dat groote openbare beroeringen zijne invoering vergezelden; maar dit ontstond uit de gesteldheid der menschelijke ziel, uit onwetendheid en vooroordeel. Onze Heiland voorzag de gevolgen der botsing tusschen zijne vreedzame leer en het belang en de hartstogten der wereld, en Hij zeide: ‘Denkt niet, dat ik gekomen ben om vrede op aarde te brengen. Ik ben niet gekomen om vrede te brengen, maar het zwaard.’ Iedereen begrijpt, dat Hij deze treffende wijze van zich uit te drukken verkoos, niet omdat zijne groote zending geen vrede was, maar om op eene indrukmakende wijze te kennen te geven, hoe zeker en onvermijdelijk de beroeringen waren, met welke de eerste stappen van het Christendom zouden gepaard gaan. Zoo zeker was het, dat tweedragt en verwarring zouden volgen, dat onze Heer van deze dingen sprak, alsof ze de voorwerpen zijner zending waren. En toch, hoe onvermijdelijk eene mate van geweld, wegens de omstandigheden des tijds, ware, was het toevallig en voorbijgaand. En niemand kan twijfelen, dat het hoofddoel van onze Godsdienst is, rust en openbare orde voort te brengen, en dat ingetogenheid en een stil en geregeld gedrag de natuurlijke vruchten des Christendoms zijn. Wat deszelfs gezegende Stichter den zijnen, ten afscheid, besprak, dat was vrede. En Hij zelf zocht op den menschelijken geest te werken, niet door buitensporigheid en opzetting, maar zacht en trapswijze. Deszelfs komste in de ziel geschiedt niet met een' onverhoedschen schok en onder ontzagwekkende omstandigheden, maar als de stille en langzame werking der stoffelijke schepping. - En hier mogen wij op eene nog treffender overeenkomst, dan de zoo even vermelde zelfs, tusschen onze Godsdienst en de werken der Natuur opmerkzaam maken.
XI. Het is namelijk het doel van elke Godsdienst, behalve die van het Nieuwe Verbond, zoo wel als van vele Godsdienstleeraars ook onder ons, den menschen schrik aan te jagen, opgewektheid en beroering in den geest voort te brengen. Doch het oogmerk van den Schepper, zoo ver het in den loop der natuur en voorzienigheid doorstraalt, schijnt geheel verschillend te zijn. Hij legt het er niet op toe, om ons tot onrust te verwekken, maar ons stil en bedachtzaam te laten. Bedenk slechts, hoe ontzettend de mid-
{==671==} {>>pagina-aanduiding<<}
delen zijner almagt zijn, en zie dan rondom u, en merk op, welk een zacht gebruik Hij van dezelve maakt! Gij ziet in de natuur geene verblindende en verwarrende ontwikkelingen van magt, zoo als wij van Hem zouden moeten verwachten, wanneer dat zijn wil was. Integendeel, alles gaat op de zachtste en rustigste wijze toe. Het is, of God, bedenkende dat wij stof zijn, en wetende welk een prikkelbaar schepsel de mensch is, bijzondere zorg droeg, om onzen geest te ontrusten noch van zijn stuk te brengen. In een oogenblik zou Hij eene magt kunnen ten toon spreiden, die de menschen tot zinneloosheid dreef; Hij zou hun verstand door een bedwelmend gevoel van schrik op eens kunnen dooven. Maar de Almagtige, wel verre van dergelijke middelen te gebruiken, om indruk op ons te maken, wandelt rondom ons met stillen tred, en zet de prachtige werken der natuur langzaam en stil voort, zich voor ons, in genade, als met eenen sluijer schijnende te dekken. De wielen van Gods schepping kraken noch stooten als de donder, wanneer zij ronddraaijen, maar rollen voort met eene zachte gemakkelijkheid, door niets dan de magt te verklaren, die dezelve beweegt. Het Christendom, naar ons inzigt, stemt ten schoonste met dezen geest der natuur en voorzienigheid overeen. Deszelfs bedoelingen zijn verheven; maar hoe eenvoudig en liefelijk zijn de middelen! Het moet den mensch, dat maaksel van stof, tot het glansrijk beeld des onzigtbaren Gods vormen. Maar het rigt geen' ontzettenden
toestel op, om dit doel te bereiken. Het bidt ons, onze natuurlijke aandoeningen getrouwelijk aan te kweeken en te volmaken, en onze eenvoudige pligten stil en zonder opzien te volbrengen; en langs dezen weg wordt het wonderbare werk der geestelijke schepping voortgezet, en de menschelijke ziel wordt deelgenoot der Goddelijke natuur.

Aldus heb ik gepoogd, langs verschillende wegen, aan te wijzen, wat ik begrijp het praktische doel, de geest van het Nieuwe Verbond te zijn, omdat er immer zulk eene sterke neiging in de menschelijke ziel, vooral onder diepe godsdienstige indrukken, bestaat, om zich te ontrukken aan den natuurlijken werkkring van menschelijken pligt, en het gevoel van zedelijke verbindtenis in verwarring te brengen door valsche, ingebeelde en nuttelooze vorderingen.
Het is mijn oogmerk niet, te ontkennen, dat er gelegen-
{==672==} {>>pagina-aanduiding<<}
heden voorkomen, waarbij wij met voordeel den gewonen weg onzer pligten kunnen verlaten. Terwijl het Christendom ons beveelt voornamelijk goed te doen aan de huisgenooten des geloofs, beveelt het ons insgelijks, goed te doen aan allen, wanneer wij daartoe gelegenheid hebben. Die gelegenheden bieden zich aan, wanneer de milddadige hand kan worden uitgestrekt tot eenen verwijderden lijder; en zulke gelegenheden behoort men aan te grijpen. Maar wij verklaren ons ernstig, en gelooven dit te doen overeenkomstig den echten geest van onze Godsdienst, tegen het gevoelen, dat deze gelegenheden de voorname aanleiding zouden zijn, bij welke onze welwillende aandoeningen zich moeten vertoonen; dat zij het groote tooneel voor ons godsdienstig geloof zouden aanwijzen, om zich te doen kennen. Alsof de gewone loop des levens niet elken dag, elken stond, elk oogenblik eischen aan onze liefde, ons geduld, onze eerlijkheid, in het kort aan elke hoedanigheid deed, welke het karakter van den Christen helpt uitmaken; - alsof de gewone betrekkingen des levens niet eene oneindig betere gelegenheid opleverden, om elke Christelijke genadegifte te doen kennen, dan die door toevallig beroep op onze deelneming aan groote maar afgelegene voorwerpen van hulp en heil worden aan de hand gedaan.
Bestond er ook geene andere zwarigheid tegen dit ongegrond gevoelen, het zou genoeg zijn, dat het een allerverderfelijkst kenmerk ter beoordeeling van het karakter aangeeft. Hij, die zich in grootsche ontwerpen verdiept, wordt menigmaal tot de wolken verheven. Wat hij in het gemeené leven is, of hij minzaam is jegens degenen, die hem omringen, toegevend jegens den behoeftigen schuldenaar, eerlijk en hupsch in alle zijne handelingen, zijn punten, welke, zoo al niet ganschelijk verwaarloosd, toch geacht worden zaken van minder belang te zijn. Wie, daarentegen, geenen steun verleent aan deze bewegingen ten beste van een of ander verwijderd voorwerp, die wordt, hoe onberispelijk ook zijn karakter, ten aanzien van de pligten des gemeenen levens, zijn moge, met koelheid en mistrouwen aangezien.
Maar wij hebben nog grooter bezwaar tegen deze in zwang gaande wijze van beschouwen. Zij is in volkomen' tegenstand met den geest van jezus' Godsdienst. Dien geest hebben wij met vele woorden pogen in het licht te stellen; maar was de wereld slechts voorbereid om hem te ontvangen, hij zou met weinige woorden te beschrijven zijn. Liefde en

{==673==} {>>pagina-aanduiding<<}
alie Christelijke deugden en genadegiften beginnente huis. Deze stelregel is, het is waar, soms in ruim gebruik onder dezulken, die in niets ruim en mild zijn. Doch het is beter, dat hij nu en dan misbruikt, dan dat hij voor altijd vergeten worde. Ja, onze deugden moeten vasten wortel schieten bij eigen huis en haard. Zij moeten onze natuurlijke en gemeenzame vrienden met teederheid overschaduwen, en daarna zich tot al die genen uitstrekken, met welke wij eenige gemeenschap of onderling verkeer hebben. Dit is de gepaste toeneming van den inwendigen mensch, wanneer hij gevoed wordt door den geest des Christendoms. De kostbaarste offers, door de Godsdienst gevorderd, zijn binnen den kring onzes persoonlijken invloeds te brengen. Daar is het, dat het uitgelezenst reukwerk ontstoken en dag en nacht moet bewaakt worden. Wanneer gij gaat, om uwe gave op het altaar van eene of andere openbare liefdadigheid te brengen, en gij gedachtig wordt, dat uw broeder iets tegen u heeft, laat daar uwe gave - neen, breng ze terug, en, zoo het mogelijk is, laat ze strekken om te helpen dekken wat gij uwen broeder schuldig zijt. Het is ijdelheid, zoo iemand voorgeeft medelijden met de jammeren van ons geslacht te hebben, met bijzondere gevoeligheid in plans van algemeene goedwilligheid deel te nemen; hij misleidt zichzelven, zoo hij te gelijker tijd hard, ongeduldig en haatdragend is jegens dat kleine gedeelte der menschelijke familie, met hetwelk hij in dagelijksche aanraking is. En integendeel, indien hij, die getrouw is in zijne algemeene verpligtingen, wiens zachte vriendelijkheid den ganschen kring bestraalt, op welken hij persoonlijken invloed heeft, ter zelfder tijd zijne bescherming aan openbare ontwerpen van welwillendheid onttrekt, zoo voegt het zijne broederen niet, een ander gevoel jegens hem te koesteren, dan den opregtsten eerbied. Wij kunnen het goed, dat hij doet, niet berekenen. Zoo lang hij zijnen pligt jegens hen, die hem omgeven, hetwelk
de eerste van alle pligten is, zoo getrouw volbrengt, is er geene stof dan van goedkeuring.
Ten slotte: Er is niets zoo schoon, als de zuivere en onverbasterde Godsdienst van jezus christus. Wilt gij derzelver schoon regt inzien, vervul u met haren stillen, zachten en opgeruimden geest, en God zal in de verborgene deelen van uw hart een groot licht voor u doen opgaan. Waarheid, in hare eigene Goddelijke gedaante, zal er u verschijnen. Hij, die Gods wil doet, zal van zijne leer getui-
{==674==} {>>pagina-aanduiding<<}
gen. De tong van een' Engel kon u zulk een besef van derzelver waarde en glans niet mededeelen, als gij in uzelv' gevoelen zult, wanneer zij u eenmaal geheel geheiligd en volmaakt heeft.

De lintfabrijken van St. Etienne.

Het vrouwengewaad heeft, naast de bloemen, geen losser, frisscher, eenvoudiger en bevalliger tooisel, dan linten. Een lint wordt in de haren gevlochten; een lint slingert zich in duizenderlei sierlijke vormen en bogten om den hoed; lint geeft eerst den regten zwier aan vrouwelijke kleeding; een lint drukt zich, als gordel, digt onder ieder meisjes- of vrouwenhart; het hoort, als 't ware, al deszelfs kloppingen, voelt deszelfs geringste beweging; voor dit zonderlinge wezen, half slang, half bloem, bestaat er geen geheim; ja bijna zou ik het een treffend zinnebeeld der genen noemen, die zich daarmede versieren, dit fijne, aanvallige, veelkleurige, snel zich bindende en ontbindende ding. Deszelfs kleuren zijn zoo levendig, deszelfs schakeringen zoo teeder, dat de ligtste aanraking dreigt, de frischheid en glans daarvan te doen verflensen; gelijk aan den smaragd- en robijn-vleugel des vlinders, fladdert en flikkert het in den zonneschijn, en, even als dezen, waagt men ter naauwernood het aan te roeren, uit vrees, dat het goud- en kleurstof geschonden aan den ruwen vinger mogt blijven hangen.
Alvorens gereed te zijn, is het lint door eene menigte handen gegaan, en van hem, die den zijdeworm opvoedt, tot den werkman, die de laatste hand aan de vervaardiging legt, en de modewerkster, die er eigenlijk als 't ware eerst de ziel aan bijzet, hebben twintigerlei ambachten (het lint moge vijf sous of vijf francs de el kosten) er toe bijgedragen. In elke werkplaats is er iets anders mede gebeurd en heeft het eene veranderde gedaante aangenomen. Rekent men den prijs der zijde, het werkloon van een geheel volk van arbeidslieden, de winst van den koopman en die der modewerkster bij elkander, zoo is het te verwonderen, dat de linten nog zoo goedkoop zijn.
Reeds in de zestiende eeuw werden in de provincie Forez, (departement der Loire) omstreeks het tegenwoordige St. Etienne, zijden linten vervaardigd; doch langen tijd wilde

{==675==} {>>pagina-aanduiding<<}
het met dezen fabrijktak niet regt slagen, en hij bleef op denzelfden trap, tot onder de regering van lodewijk XIII en lodewijk XIV. Toen maakte men reeds fraaije, met goud doorwerkte linten, die aan het Hof dezer beide Koningen zeer in de mode waren. Men kon in de antichambres van het Louvre en te Versailles niet verschijnen, zonder van den hoed tot op de schoenen met sladderende linten behangen te zijn. Daarom zegt ook molière's Misanthrope, die slechts groene linten droeg, tegen celimène, haar hare te groote toeschietelijkheid jegens clitander verwijtende:

Sont-ce ses grands canons qui vous le font aimer? 
L'amas de ses rubans a-t-il su vous charmer? 

Deze clitander was een galante, beminnenswaardige, geestige Edelman van den besten toon; maar de overvloed van linten, welke men destijds droeg, behaagde molière niet, en daarom hekelde hij die gewoonte zoo dikwijls. Ondertusschen waren zij slechts de uitsluitende dragt der voorname en rijke lieden; want deze linten, die slechts in ééne breedte en langzaam op haute-lisse-weefgetouwen vervaardigd werden, waren zeer duur. Dragen nu al de hovelingen in Frankrijk, tot groot nadeel der Lyonsche fabrijken, geene zijden rokken en fluweelen mantels meer, zoo fladderen daarentegen linten op al de papieren- en stroohoeden der grisettes.
De groote hervorming en verbetering der lintfabrijkaadje ging van geenen Franschman uit, maar van eenen Zwitserschen werktuigkundige, wiens naam waarschijnlijk in vergetelheid geraakt is. Te Chamond nam de koopman dugas, (grootvader van dugas-montbel, den Vertaler van homerus) kort vóór de revolutie van 1789, de eerste proef van de nieuwe fabrijkaadje. Aanvankelijk wilde het daarmede niet te best vooruitgaan; daarenboven poogden de lintfabrijkanten en handwerkslieden zich tegen deze buitenlandsche uitvinding te verzetten, want zij zagen in dezelve hunnen aanstaanden ondergang te gemoet, alzoo op zulk een Zuricher weefgetouw één man meer lint in éénen dag vervaardigde, dan een ander in eene geheele maand op een Fransch getouw kon doen. Linten moesten daardoor noodwendig veel goedkooper worden, maar ook juist daardoor ruimer vertier vinden. In den beginne wilde niemand dit laatste begrijpen, en men dacht slechts aan het verminderde

{==676==} {>>pagina-aanduiding<<}
werkloon. De regering kwam tusschenbeiden, en loofde, voor elk nieuwopgerigt Zurichsch weefgetouw, eene premie uit. Dit hielp; in twintig jaren verdubbelde zich te Chamond de bevolking der lintwevers. Die in den tijd der omwenteling door St. Etienne gekomen is, heeft er niets anders kunnen zien, dan een armoedig, morsig, zwartberookt vlek, hetwelk hij thans niet meer herkennen zou, want uit hetzelve is eene aanzienlijke stad geworden, met omtrent veertigduizend inwoners, die grootendeels van de lintfabrijkaadje leven. Deze merkwaardige verandering heeft St. Etienne voornamelijk te danken aan het Zurichsche weefgetouw.
De Franschen voelen zich gestreeld, wanneer men hun St. Etienne met Birmingham, Manchester en Liverpool vergelijkt. Doch om dit voor ernst op te nemen, daartoe behoort Fransche ijdelheid en verblinding, of Fransche onwetendheid. Want St. Etienne met zijne 37,000 inwoners is, zelfs in betrekking tot nijverheid en handel, een dorpje, vergeleken bij die geweldige Britsche steden, waar 142,000, 189,000 en 238,000 inwoners zaamgedrongen zijn, en waar industrie, land-, zeeen wereldhandel naar eene kolossale schaal gedreven worden, om nu van andere betrekkingen, in natuur, kunst, wetenschap en leven, niet te spreken. St. Etienne laat zich met die steden omtrent op dezelfde wijs vergelijken, als deszelfs gebrekkige spoorweg naar Lyon, en het vervoer daarop door paarden, met de spoorwegen tusschen Liverpool en Manchester of Liverpool en Londen. Met kleine Engelsche fabrijksteden van den derden rang heeft St. Etienne reeds meer gelijkheid, want men ontmoet er hetzelfde gedruisch, dezelfde voortvarendheid, werkzaamheid, rijkdom, weelde, en ook dezelfde ellende. Veel, wat Engelsch is, wordt er gevonden: spoorweg, stoommachines, zijdensabrijken, hoogovens, smederijen, steenkolenmijnen. Men kan er drie maanden leven, zonder de zon gezien te hebben, en daarbij half doof geworden zijn.
In de andere fabrijksteden van Frankrijk, te Lyon, Nimes, Rouaan en Rijssel, ziet men meer Fransch gezelschaps- en omgangsleven, met hetgeen daartoe behoort, cercles, schouwburgen, museums, wandelingen, leêgloopers, luijaards, belesprits en esprits forts, en vooral flaneurs; zeker ten minste is er overvloed van zieltjes zonder zorg, van verliefde heeren en kokette dames. Te St. Etienne daarentegen zou men dit alles vruchteloos zoeken. Vrouwen, kinderen en oude

{==677==} {>>pagina-aanduiding<<}
lieden zijn er, alsof zij er niet waren; men ziet slechts werken kooplieden, die niet praten, maar rekenen. Aan ander gezelschap is niet te denken, dan aan commanditen- en handelscompagnieschap. Den tijd beschouwen er de menschen slechts als een kapitaal, dat te veel waarde heest, om het met bloot gesnap te verspillen; want hier kent men van het leven alleen den materieelsten kant, die naar francs en centimes berekend kan worden. Elders bouwt men huizen om die te bewonen, hier alleen om er werkplaatsen op te rigten; als woning neemt men het met de geringste ruimte voor lief, op den zolder, op de plaats of in den stal. Deze woongierigheid heeft ook tot eene zeer eigenaardige soort van verhuringen geleid. Te St. Etienne huurt men geen huis of kamer, maar alleen een venster: een weefgetouw heeft weinig plaats noodig, maar veel licht. De arme handwerksman huurt er een' zonnestraal! Al deze kleingeestige, slechts tot fabrijkaadje beperkte levensdrukte onderscheidt St. Etienne voornamelijk van de hierboven genoemde groote Engelsche fabrijksteden, die ook door hare voortreffelijke inrigtingen en verzamelingen voor wetenschap, letterkunde, kunst en gezelligheid uitmunten. Laat ons derhalve deze Fransche vergelijking geheel en al ter zijde stellen.
Het beloont de moeite in ruime mate, te St. Etienne eene lintfabrijk te bezoeken. Men treedt er in eene geweldig groote zaal, regts en links van vensters voorzien, waarvan het een aan het ander stoot; voor elk derzelven staat een weefgetouw. Wanneer de arbeid beginnen zal, daalt er van de zoldering een lang, dun en doorschijnend netwerk neder, waarin al de kleuren van den regenboog schitteren. Dit zijn de inslagdraden van het aanstaande lint naar deszelfs lengte. Twaalf dier inslagen worden menigmaal, als zoo vele glinsterende veelkleurige zuilen, op het weefgetouw gespannen. Zoodra alles in orde en het getouw in beweging geraakt is, verschijnt er een teedere zijden draad, die de draden van den inslag als komt opzoeken, en zich met dezelve op duizenderlei wijzen kruist, zamenvlecht en ineenstrengelt. Dit is de ketting. Beide, ketting en inslag, zou men met de twee seksen kunnen vergelijken, die ook komen, elkander opzoeken, en, door menigvuldige, verschillende ineenstrengelingen, aan de zamenleving daarzijn, gedaante, kleur en duurzaamheid geven. Is het weesgetouw aan den gang, zoo klinkt het bijna als sloeg een smidshamer op het aanbeeld;

{==678==} {>>pagina-aanduiding<<}
twintig te gelijk in eene zaal werkende getouwen maken een gedruisch, alsof men er harnassen smeedde; en evenwel is het doel van den arbeid niets anders, dan draden zijde door elkander te vlechten!
Bij den eersten greep van den werkman, is aan het getouw terstond alles in beweging; de raders loopen rond, de inslagdraden komen naar beneden, en de ketting begint, met zijne spoel, van de regter- naar de linkerzijde en van de linker naar de regter door dezelve heen te loopen; de werkman heeft het voorkomen als maakte hij eene militaire exercitie, zoo naauwkeurig en op de maat gaan al zijne bewegingen. Thans behoort men naauwkeurig acht te geven op de plaats, waar ketting en inslag zamenkomen en zich dooreenmengelen. Men zou bijna gelooven, dat hier eene Toovergodin arbeidde; want in een oogenblik ontstaat er de liefelijkste beeldschepping, gedost in de heerlijkst schitterende kleuren. Wie toch is de kunstrijke borduurster, die geheimzinnig deze draden ordent, aan dezelve leven en beteekenis mededeelt? Hier ontstaat een groene tak; bladeren spruiten uit denzelven, eerst jong en teêr, dan gedurig grooter en donkerder; daar ziet men bloemknoppen ontluiken; levendige kleuren worden zachter of verliezen zich geheel, gaan over in andere, of mengen zich ineenvloeijend met dezelve tot de aanvalligste schakeringen. Bij elken slag van den weversboom wordt het lint slechts de dikte van een' zijden draad langer, en desniettemin maakt een eenig werkman op éénen dag meer kleedgarneersels, dan op een drukbezocht Bal bedorven worden. - Breekt er een draad - eene bijna onzigtbare, naauwelijks voel- en vatbare zijden vezel - zoo staat het weefgetouw terstond, als uit eigene bewustheid, stil, want ter naauwernood weet de werkman, wat er gebeurd is; eigenlijk vermoedt hij het alleen uit de beweging der weefspoel. De wever doet nu onderzoek, buigt zich over zijn getouw, knoopt den afgebroken draad weder aan; de weefboom geraakt op nieuw in beweging, en het werk gaat voort.
Op het land wordt nog hier en daar op het oude hautelisse-getouw, dat het Zurichsche voorafgegaan is, met eene enkele rij inslagdraden lint geweven, vooral in de gebergten van Forez, waar de Zwitsersche verbetering der getouwen nog niet is doorgedrongen, of waar men daarmede niet verstaat om te gaan. De linten, hier vervaardigd, moeten voor die uit de stadsfabrijken verre onderdoen in alwat teekening,

{==679==} {>>pagina-aanduiding<<}
smaak en bevalligheid van kleuren betreft, doch vinden ook slechts aftrek op het land.
Met het weven is echter de fabrijkaadje op verre na niet voltooid. Om een fraai lint in den staat te brengen, waarin het dienen moet, wordt nog de zamenwerking eener menigte arbeiders en arbeidsters vereischt, zoo als dan ook, vóór het weven, de zijde gewonden, geverwd, gehaspeld en opgemaakt heeft moeten worden. Uit handen van den wever gaat het gewrocht in die der découpeuse over, die het doorsnijdt en aan de émoucheteuse overlevert; deze laatste zuivert het van alle aanhangende kleine draadjes en vlokken; de cylindreur doet het vervolgens tusschen zijne naauwsluitende pletrollen doorgaan, en geeft het daardoor den glans; de gauffreur modelleert het, en van den moireur ontvangt het de prachtige watering.
De met het bereiden der zijde en gereedmaken der linten zich bezig houdende vrouwen en meisjes zijn te St. Etienne zeer talrijk; zij verdeelen zich weder in verschillende klassen of stammen, en oefenen hare nijverheidstakken geheel afgezonderd van elkander. Elke dier klassen heeft hare bijzondere wijze van zijn en leven, hare eigene gewoonten en manieren. Is het etenstijd, zoo verlaten allen de fabrijk, en verstrooijen zich in de straten en op de pleinen der stad. Er ontstaat nu een gegons, alsof eene menigte bijenzwermen uitvlogen. Parijs zelf doet, in zijne levendigste en luidruchtigste straten, zulk een gedruisch niet hooren. Ook het gezigt biedt een tooneel vol leven en beweging, dat niet onbelangrijk is, voornamelijk daar deze arbeidsters hare ouderwetsche kleederdragt behouden hebben, en in dit stuk er uitzien als hare grootmoeders. Verbeeld u eene ronde muts zonder kinband, zonder tulle of borduursel; daarbij een kleedje van gebloemd katoen, dat onmiddellijk onder de borst bijeengetrokken en aan de heupen zeer wijd is, omdat het groote zakken moet bedekken; hierover een voorschoot van gekleurd doek en een' over elkander geslagen halsdoek. Uit dit alles kijken dikke, ronde, roode, vrolijke aangezigten met zwarte oogen, en onderaan prijken voeten van achtbare grootte in onbehouwen schoeisel.
Op het eerste gezigt meent men, dat dit uiterlijke bij allen nagenoeg hetzelfde is; maar dit is in geenen deele het geval: met eenige oplettendheid bemerkt men weldra de verscheidenheid in houding en voorkomen tusschen deze arbeid-
{==680==} {>>pagina-aanduiding<<}
sters. De opzetster, of ourdisseuse, b.v. kijkt levendig in het rond, en heeft een' lossen en rasschen gang; ook is zij in hare dragt op harde kleuren gezet, draagt onder het gaan den neus hoog in den wind, en glimlacht met zelftevredenheid. Daar hare kleeding overal vol floszijde zit, zoo moet men zich hoeden haar nabij te komen, vermits men anders de zijne oogenblikkelijk daarmede vol heeft hangen; hierover schatert zij dan overluid en loopt weg. De haspelaarster, of dévideuse, daarentegen, toont een' geheel verschillenden aard; want zij is sijn, of ten minste preutsch en bedeesd. Daarom draagt zij eene lange kant aan hare muts, kleedt zich niet dan in donkere kleuren, gaat langzaam en met korte schreden, en, wanneer men haar strak aankijkt, slaat zij de oogen neder en bloost; doch dit alles belet niet, dat zij zich, even als de andere, voor langeren of korteren tijd met minnaars verbindt, want stille waters hebben diepe gronden. Welk een onderscheid weder tusschen haar en de zijdevouwster, of plieuse, die gaarne eene groote dame zou vertoonen; hierom is zij niet uitgelaten of voorbarig als de ourdisseuse, maar ook niet terughoudend als de dévideuse; in haren gang en hare houding ligt iets, dat van welvaart en hoogmoed getuigt; ook kan men menig spoor van weelde aan haar gewaarworden. De émoucheteuse, of pluister, draagt haar hart zoo hoog niet; in denkwijs, gedrag en gewaad is zij bescheiden; men ziet het haar aan, dat hare klasse arm is. Ontmoet zij echter eene canneteuse, of uitmeetster, dan heft zij het hoofd terstond hooger; want deze arme vrouwen winnen nog minder, en
staan op den ondersten trap van de hierarchie der zijdewerksters.
Over de mannelijke werklieden is ook nog al het een en ander te zeggen. De passement- of zijdewever, mène-barre genaamd, heeft, ondanks al de revolutiën in Frankrijk, zijne voormalige stads- en gildegebruiken behouden. Zoo behoort hij, vóór alle andere dingen, tot eene broederschap met kapel en banieren; hij heest zijnen patroon of beschermheilig, en viert diens feestdag uit den almanak aandachtig. Men kan hem de rusteloosheid en den oproerigen geest der Lyonsche werklieden niet verwijten; ook wil hij met hen niets te maken hebben. Heeft zijn weefgetouw slechts werk volop, en is de zijde gelijk zij behoort, zoo zweert hij bij kris en kras, dat alles in Frankrijk zoo goed mogelijk gaat, en dat er geen beter land ter wereld bestaat. Anders echter is zijne

{==681==} {>>pagina-aanduiding<<}
stemming, wanneer er niet veel of in het geheel geen werk is, wanneer zijn getouw stilstaat, of ook slechts wanneer de draden dikwijls breken. Dan begint hij te morren, wordt mismoedig, en leent het oor aan alle influisteringen, opruijingen en klagten over het land, de menschen en het bestuur; te huis graauwt hij vrouw en kinderen af, en niets gaat hem naar den zin; hij loopt dan in de koffijhuizen, leest de dagbladen, en spreekt over staatkunde. Hierbij laat hij het echter berusten, en gaat in zijne ontevredenheid niet verder; want, bedachtzamer dan de werkman te Lyon, weet hij regt goed, dat nijverheid en handel volstrekt rust en orde vereischen, en bij volksopstanden niets kunnen winnen; derhalve laat hij zich daartoe ook niet gebruiken. Bij de onlusten onder het werkvolk te St. Etienne, tijdens den Lyonschen opstand, namen slechts arbeidslieden uit laatstgemelde stad en derzelver omtrek daarin een werkzaam deel.
Veel meer gewigt, invloed en aanzien, dan de passementwerker, bezit de teekenaar, of modelleur; want hij beslist over den smaak en de moden van het saizoen. Daarom noemt hij zich ook kunstenaar, artiste, al ware het slechts om met deze hoedanigheid het onzamenhangende en onordelijke zijner levenswijs te verklaren en te verontschuldigen. De cigaar of de tabakspijp komt hem niet uit den mond; hij bezoekt vlijtig de koffijhuizen, en loopt vrouwen en meisjes na; hierbij neemt hij een voorkomen van dapperheid, onderneemzucht en vastberadenheid aan. Geld acht hij niet; hij werpt het weg. Hij kleeft zijne bijzondere kunstschool aan; in elke derzelven gelden verschillende grondstellingen, verschillende theoriën, welke de leerlingen onderling heftig en hartstogtelijk verdedigen. De beroemde schilderscholen van Italië, in de vijftiende, zestiende en zeventiende eeuw, waren niet trotscher, en maakten, zoo meesters als scholieren, geen grooter geweld. En niettemin betreft het te St. Etienne slechts eene dus of anders geplaatste, gebogene of gekleurde bloemguirlande; want hooger, dan bloemen, bladeren en andere vormen uit het plantenrijk, gaat teeken- en schilderkunst aldaar niet. Desniettegenstaande hoort men: de meester studeert, componeert, inventeert. Vervolgens maken zich de leerlingen van zijne teekeningen meester, om die met waterverwen na te bootsen. - Dit is de schilderschool van St. Etienne.
Nog hooger dan de teekenaar staat de fabrijkant of nego-
{==682==} {>>pagina-aanduiding<<}
tiant, die al deze lieden betaalt. Men kan hem als eenen grooten heer beschouwen. De fabrijkanten verdeelen zich in twee geheel verschillende klassen. Die van den echten ouderwetschen trant zijn steeds leden van het kerkbestuur, hebben in het koor hunner parochiekerk eene met fluweel bekleede zitplaats, hooren regelmatig elken zondag mis en predikatie, zetten nimmer den voet in een koffijhuis, en gelijken in alles zeer naar de deftige burgers in Duitschland, de eerzame kooplieden van Neuremberg en Augsburg in de Middeleeuwen. Even als deze, hangen zij met ligchaam en ziel aan hunne vrijheden en privilegiën; ja zij gaan nog een stap verder, want om zich een adellijk voorkomen te geven voegen zij, nevens het kenmerkende woordje de voor hunne burgerlijke namen, daarachter ook nog dien van eenig klein stukje lands, dat zij bezitten; menige hunner koopt zelfs enkel daarom, voor groot geld, het een of ander kamp akkergrond, welks naam dan, aan den hunnen toegevoegd, klinkt alsof het eene uitgestrekte heerlijkheid ware. Meestal zijn zij ook zeer belust op eenen post aan het stadhuis, omdat zij dan, bij plegtige gelegenheden, de driekleurige municipaalsjerp mogen dragen. Gansch anders is het met de jonge negotianten gesteld; want deze hebben al de werkdrift en bedrijvigheid, maar ook al de oppervlakkigheid en vlugtigheid der tegenwoordige tijden, met al derzelver zedelooze bijhangsels. In hunne ondernemingen zijn zij stout, maar niet altijd voorzigtig en eerlijk. Hunne talrijke reisbedienden trekken de geheele wereld rond. In hunne woonplaats hebben zij een' gezelschapskring opgerigt, naar de wijs der Engelsche Clubs, waar talrijke dagbladen gehouden, gelezen, bepraat en betwist, ook daarenboven zaken van allerlei aard gedaan worden. Met één woord, hun leven is volstrekt
mercantiel-materieel-politiek, en de godsdienstig-gemoedelijke stemming hunner vaderen ontbreekt hun geheel, ja zij lagchen daarover niet weinig.
Te St. Etienne en in den omtrek, acht uren gaans in het rond, werken 27,500 menschen, mans, vrouwen en kinderen, aan de zijdefabrijkaadje. Hiertoe worden jaarlijks 5750 balen zijde, ter waarde van 23,385,600 francs, verwerkt. Het arbeidsloon, de interessen van het kapitaal en de winst der fabrijkanten worden op 14,031,360 francs, derhalve op drie vijfden van de waarde der grondstof, geschat; waardoor de geheele waarde van het verarbeide tot 37,416,960 francs

{==683==} {>>pagina-aanduiding<<}
klimt. Dagelijks worden er ongeveer 350,000 ellen lint gemaakt, en deze bewerking wordt door 200 fabrijkanten en 500 bedienden bestuurd.




Bretagne onder het schrikbewind, of de grootmoedige kleedermaker.

(Een waar Geschiedverhaal.)

Alvorens zich te Nantes zijne vreeselijke vermaardheid te verwerven, had de beruchte carrier hetzelfde stelsel te Rennes beproefd. Hier echter had het lot hem een van die eenvoudige maar edele wezens tegenovergesteld, bij welke menschlievendheid het gemis aller andere kracht vergoedt, en die alle onheil afwenden, door hun eigen ligchaam daartegen tot bolwerk te stellen.
Deze man was een arme kleedermaker, leperdit geheeten. Te Pontivy, in het Departement Morbihan, geboren, had hij er slechts die onvolledige opvoeding genoten, welke aan kinderen van zijnen stand te beurt valt. De pastoor, die zijnen natuurlijken aanleg gadegeslagen had, bood aan, hem eene vrijplaats in het Seminarium van het Stift te verschaffen; maar leperdit wilde niet. Toen men hem naar de reden zijner weigering vroeg, antwoordde het kind: ‘De Seminaristen vergeten hunne ouders spoedig; men gewent hen, alleen aan hunnen Bisschop te denken, en niemand te gehoorzamen dan hem; ik wil geen priester worden, want ik wil mijne moeder niet minder leeren liefhebben, dan ik nu doe.’
Hij leerde dus het ambacht van zijnen vader, zette zich in zijn achttiende jaar te Rennes neder, en begaf er zich weldra in den echt. Verscheidene jaren lang leidde hij er het leven van eenen stillen, vlijtigen werkman, won den eenen dag het onderhoud voor den volgenden, verkleinde zijne portie, wanneer een arme, die honger leed, tot hem kwam, arbeidde zes dagen lang zonder ophouden, en was volkomen gelukkig, wanneer hij op den zevenden, met een kind aan elke hand, uit wandelen kon gaan. Bij dit afgezonderde, strenge leven werd zijn geest, geheel in de stilte, voor grootere dingen rijp. Toen de omwenteling kwam, begroette hij haar met bedaarde maar innige vreugde, als

{==684==} {>>pagina-aanduiding<<}
een sedert lang verwacht regt. Daar hij onder de eersten behoorde, die ter verdediging der volksregten de wapenen aangrepen, wilde men hem tot eenen hoogeren krijgsrang bevorderen. ‘Neen,’ sprak hij; ‘kommanderen moeten, die het verstaan; ik versta slechts te gehoorzamen.’
Edoch de gebeurtenissen holden voort, en zij, die de omwenteling begonnen hadden, waren door haar voorbijgesneld geworden. Rennes had reeds drie Maires gehad; de eerste had, toen de kwade tijd kwam, zijn afscheid genomen, de tweede zich uit vrees voor het schavot verborgen, de derde was bij Vitré door de handen der Chouans gevallen. De burgerkrijg stond voor de deur, het oproer woedde van binnen, de nood overal, en nu kwam nog carrier!...
In dezen toestand verwittigde men leperdit, dat zijne medeburgers hem tot Maire gekozen hadden. ‘Ik mag niet weigeren,’ zeide hij, ‘want er is gevaar; ik geloof niet, dat ik de vereischte bekwaamheid heb; maar ik wil het beproeven. Wijk ik, als het nijpt, zoo straft mij!’
Ten einde een goed voorbeeld te geven, verkeerde hij zijne werkplaats in eene kazerne, waarin hij dertig soldaten opnam, en dezelve onderhield uit de spaarpenningen, welke hij door tien jaren zuinigheid en ontbering verzameld had. - ‘Wat zult gij uwen kinderen nalaten?’ vroeg hem een vriend, die over deze vaderlandlievende zelfopoffering bezorgd was. - ‘Mijn voorbeeld ter navolging,’ antwoordde de kleêrmaker.
Dit was de man, dien carrier, toen hij naar Rennes kwam, aan het hoofd der stadsregering vond. De Federalisten waren sterk en talrijk in het Departement, en de afgevaardigde der Conventie had bijzonder in last, tegen deze, nog slechts ten halve verwonnene, partij werkzaam te zijn. Zijne eerste zorg was dus, van den Raad eene proscriptielijst te vorderen. Verschrikt stelt deze het verlangde stuk ijlings op, en overhandigt het aan onzen leperdit. - ‘Eénen naam hebt gijlieden er nog op vergeten,’ zegt hij. - ‘En welken dan?’ - ‘Den mijnen; want de meesten, welke gij daar opgeschreven hebt, denken niet anders dan ik, en hebben, als ik, voor de vrijheid gestreden.’ Verlegen zagen de leden van den Raad elkander aan. ‘Deze lijst,’ vervolgde leperdit, ‘is eene aanwijzing op den beul; ik zal ze nimmer onderteekenen.’ - ‘Maar carrier heeft ze geëischt, en ze te weigeren, is ons eigen hoofd prijs geven.’ - ‘Dat weet ik; ook neem ik de wei-
{==685==} {>>pagina-aanduiding<<}
gering op mij.’ En, de lijst aan stukken scheurende, voegde hij er bij, terwijl hij allen in het rond de hand reikte: ‘Vaartwel, broeders! Zorgt voor mijne kinderen!’.... Op staanden voet ging hij naar carrier. - ‘Brengt gij mij de lijst?’ was het eerste woord, dat deze hem toevoegde. - ‘Neen.’ - ‘En waarom niet?’ - ‘Omdat ik niet gedoogen zal, dat men er eene make.’ De man der Conventie stoof op als een getergde leeuw. ‘Hebt gij hier dan te bevelen, of ik?’ schreeuwde hij. - ‘Geen van ons beiden, maar de regtvaardigheid; en deze verbiedt, broeders aan te tasten, die niets anders misdaan hebben, dan zich te vergissen. Maak zelf de lijst, zoo gij
wilt; wij zijn geene aangevers.’ - ‘Zoo! gij neemt dus de partij der Anarchisten, der gematigden, der Calotins.... En als ik u nu eens in de gevangenis deed smijten?’ - ‘Ik zou er heengaan.’ - ‘Maar als ik u dan naar de guillotine zond?’ - ‘Ook hierin kunt gij handelen zoo als gij verkiest.’
Carrier schuimbekte en sloeg met zijne vuist op de tafel; deze bedaarde tegenstand maakte zijnen toorn gaande, zonder hem gelegenheid te geven dien te ontlasten. ‘Keer naar de Mairie terug,’ snaauwde hij leperdit toe; ‘ik ban u daarheen.’ - ‘Dat is noodeloos,’ hernam de snijder; ‘reeds sedert eene maand heb ik geene andere woning.’ Leperdit keerde naar de Mairie terug, maar carrier sprak van de proscriptielijst niet meer.
Bij eene andere gelegenheid verweet hem de afgevaardigde der Conventie, dat hij het ontsnappen van verscheidene priesters begunstigd had, die buiten de wet verklaard waren. - ‘Maar zij waren toch niet buiten de menschelijkheid,’ gaf de kleêrmaker ten antwoord. - Al die tegenkanting moede, besloot carrier eindelijk, naar Nantes te gaan, waar hij meer volgzaamheid hoopte te vinden. Bij het afscheid van leperdit zeide hij op een' dreigenden toon: ‘Ik kom hier terug.’ - ‘Gij zult er mij wedervinden,’ hernam de Maire bedaardelijk. Carrier verscheen te Rennes niet weder.
Leperdit had te weeg weten te brengen, dat de Zusters van Liefdadigheid haar liesdesambt in het gasthuis te Rennes als voren bleven waarnemen. Bij het gezigt dezer Nonnen was carrier verbaasd geweest, en had op haar gescholden, wegens de hulp, welke zij aan de ‘weêrspannige priesters’ bewezen hadden; doch de goede toestand van het

{==686==} {>>pagina-aanduiding<<}
gasthuis had haar ditmaal gered. Na zijn vertrek vernam men, dat twee dezer Zusters van eene Vendeeërin, welke men ter dood voerde en welke zij vroeger hadden opgepast, als gedachtenisteeken harer dankbaarheid, een' gouden ring ontvangen hadden. Dit was genoeg voor de woedendste Sansculottes, die slechts naar eene gelegenheid zochten, om bewijs van hun patriotismus te geven. Zij schreeuwden, dat er tusschen de Zusters en de roovers in de Vendee verstandhouding bestond! De ring was blijkbaar het loon van verraderij! Het heil der Republiek stond op het spel! Er moest een voorbeeld gesteld worden! enz. Kortom, de twee Zusters werden in hechtenis genomen en naar de gevangenis gesleept. - Leperdit verneemt het. Om een geschil te vermijden, waarbij of het gezag der regters of het zijne misschien gekrenkt had kunnen worden, gaat hij regtstreeks naar den toren le Bast, waar men de Nonnen opgesloten had. ‘Wat doet gij hier?’ graauwt hij haar toe; ‘wie heeft u veroorloofd uwen post te verlaten?’ De Zusters wilden hem de reden zeggen. ‘Kom, kom, geene verontschuldigingen!’ roept leperdit; ‘de zieken hebben uwe oppassing noodig: uwe gevangenis is het gasthuis; daar zijt gij ten minste nuttig voor het vaderland.’ Vervolgens wendde hij zich tot den kerkermeester, beval hem de twee vrouwen te ontslaan, en geleidde haar al brommende naar het Hôtel-Dieu terug. De regters begrepen de les, en vroegen hunne gevangenen niet weder.
Middelerwijl begon zich in Rennes gebrek te doen gevoelen. De Koningsgezinden, die alleen door het stoken van tweedragt onder de verdedigers hopen konden de stad in hunne magt te krijgen, strooiden het gerucht uit dat dit gebrek opzettelijk onderhouden werd door de leden van den Gemeenteraad, die op het koren speculeerden. Nood maakt ligtgeloovig. Het van honger razende volk liep te hoop, en, opgeruid door zekeren toinel, een' fielt, die reeds tweemaal wegens kerkroof tot de galg veroordeeld was geweest, drong hetzelve op het plein van het raadhuis, en eischte, met dreigend geschreeuw, dat de Maire verschijnen zou. Leperdit treedt op het balkon en wil spreken, maar men laat hem hiertoe geenen tijd. ‘Brood! brood!’ roept de verbitterde menigte. - ‘Ik heb het niet.’ - ‘Geef dan uw leven!’ - ‘Ik zal het u brengen.’ Hij verlaat het balkon, om naar beneden te gaan; zijne vrienden

{==687==} {>>pagina-aanduiding<<}
pogen hem terug te houden. - ‘Laat mij!’ zegt de kleedermaker; ‘zij worden gedurig woedender; ik moet hen stillen, óf door mijne woorden, óf door mijn bloed (*).’ Alstoen verklaart de officier, die den post binnen in het stadhuis kommandeert, dat hij den Maire met gevaar van zijn eigen leven verdedigen zal, en beveelt zijne soldaten, hunne geweren te laden. - ‘Wat doet gij, burger!’ roept leperdit: ‘Ik heb gezworen voor het volk te sterven, en niet, het voor mij te laten sterven. Blijf hier; ik ga alleen naar buiten. Men doodt een eerlijk man zoo spoedig niet als gij denkt; en ziet gij dan ook niet, dat ik gewapend ben? Ik heb immers mijn' sjerp om.’ Hij gaat naar beneden en verschijnt onder de menigte. Bij zijn gezigt deinst zij terug, en er ontstaat eene korte poos van aarzeling. Maar toinel en eenige schurken, welke deze er op afgerigt heeft, beginnen hun gescheeuw op nieuw. Andermaal ontbrandt de volkswoede en er beginnen steenen te vliegen. Aan het voorhoofd getroffen, duizelt leperdit. Het volk schrikt op het gezigt van zijn bloed, en er volgt eene minuut van stilte. - ‘Burgers,’ zegt leperdit, met een' vriendelijken glimlach, ‘wonderen, als de Zaligmaker, kan ik niet doen, en dus ook niet deze steenen in brood veranderen; maar, kon ik u voeden met het bloed, dat gij ziet stroomen, hoe gaarne vergoot ik zulks tot den laatsten droppel!’ Bij deze edele en zachtmoedige woorden slaan allen de oogen neder; de menigte wordt bijna verlegen: hiervan maakt leperdit gebruik, en verdedigt het stadsbestuur, door alles te herinneren, wat het gedaan heeft en nog doet, om den overvloed terug te brengen. Lang spreekt hij, bedaard, met vriendelijke,
onveranderde stem, en houdt slechts nu en dan op, om zich het bloed uit het gezigt te vegen. Het volk zag, dat het misleid was; weldra kwam berouw, vervolgens schaamte; alle rumoer zweeg, en de woedende hoop ging uiteen.
Ten langen laatste nogtans nam de revolutie-gisting een einde; de Chouans en de Vendeeërs legden de wapenen neder; de overvloed kwam terug, en met denzelven de algemeene rust. Zoolang de Mairie van Rennes een post van gevaar geweest was, blootgesteld aan de slagen der Koningsgezinden en des graauws, wilde niemand met denzelven iets te

{==688==} {>>pagina-aanduiding<<}
doen hebben. Naauwelijks echter was er weder eer en voordeel mede verknocht, of iedereen bood zich aan om leperdit te vervangen. De welopgevoede lieden begonnen de spelfouten op te merken, die hier en daar in de stukken voorkwamen, en welke, meenden zij, men eenen ongeleerden kleêrmaker te goed moest houden! In eenen tijd, toen het er op aankwam voor zijnen pligt te kunnen sterven, had men hem gaarne tot stadsbestuurder aangenomen; thans, nu het gevaar voorbij was, zeide men, dat zulk een ambt een' aanzienlijk' man vereischte, die Bals geven kon! De republikeinsche gelijkheid was reeds niets anders meer dan eene fictie, die enkel in het formulier der wetten was overgebleven; de reactie tegen de democratische gebruiken werd gedurig sterker, en de in lompen gekleede Sansculottes van 1793 veranderden weldra in Incroyables. Leperdit zag in, dat zijn tijd voorbij was, en, zonder naar het behoud eener ambtsmagt te streven, welke hij nimmer gezocht had, keerde hij naar zijne snijderstafel, gelijk cincinnatus naar den ploeg, terug, zonder zelfs te vermoeden, dat hij eene opoffering deed. Niettemin was hij een der afgevaardigden, welke de municipale Raad van Rennes afzond, om napoleon, bij deszelfs doorreize door Nantes, te begroeten. De trekken van zijn gelaat troffen den Keizer. ‘Hoe is uw naam, Mijnheer?’ vroeg hij den ex-Maire van Rennes eenigzins ruw. - ‘Leperdit, een kleêrmaker.’ Dit verwonderde napoleon, en hij vroeg opheldering, welke hem gegeven werd. - ‘Hoe denkt het volk over mij?’ Met deze onverwachte vraag wendde hij zich weder tot leperdit. - ‘Het volk bewondert u.’ - ‘Is dat alles?’ - ‘Ja, Sire!’ - ‘Verwijt men mij dan
iets?’ - ‘Willekeur, Sire!’ - De Keizer, die onder het spreken heen en weder ging, bleef voor leperdit staan, en keek hem stijf in het gezigt. - ‘Gij wilt mij zeker bewijzen, dat het spreekwoord van de onbeschoftheid der Bretagners gegrond is?.... Maar, trouwens, ik heb het gaarne, dat men open tot mij spreekt... Kom hier!’ en, den snijder een' wenk gevende, trok hij hem naar een vensterkozijn, waar hij een vol uur met hem praatte. Leperdit gedroeg zich zonder de minste verlegenheid; 's Keizers aanbiedingen wees hij af, en verheelde hem zijne republikeinsche gevoelens niet. Toen hij zijn afscheid nam, volgde napoleon hem met de oogen. ‘Een vent van ijzer!’ bromde hij. Nog dien

{==689==} {>>pagina-aanduiding<<}
zelfden avond ontving de Maire van Rennes, Markies de blossac, die zich buigzamer dan zijn medgezel betoond had, den brief, welke hem tot Ridder van het Legioen van Eer benoemde.
Van dien tijd af tot op de honderd dagen bleef leperdit aan de staatkundige omstandigheden vreemd. Toen echter zocht hij de oude kokarde weder voor den dag, en trok met de Gefedereerden Nantes te hulp, hetwelk door de Vendeeërs bedreigd werd. Na de terugkomst van lodewijk XVIII plaatste men zijnen naam op de lijst der municipale Raden; maar hij weigerde, den eed te doen. De Prefect, als buiten zichzelven van toorn, deed hem voor zich komen. ‘Neem u in acht!’ snaauwde hij den grijsaard toe; ‘niet ongestraft toont men zich den vijand zijner Majesteit; ik waarschuw u.’ - ‘Gij zijt nog veel te jong, en ik veel te oud, dan dat ik waarschuwingen van u zou behoeven,’ zeide de kleêrmaker lagchende. - ‘Zweren zult gij, Mijnheer!’ - ‘Ik zal niet zweren.’ - ‘Gij draagt het hoofd al zeer hoog.’ - ‘Omdat er in mijn leven niets is, dat mij dwingen kan het neêr te buigen.’ - De getroffen Prefect stamelde eene verontschuldiging, en geleidde leperdit tot aan de deur.
Leperdit's teleurstellingen in het staatkundige hadden overigens niets in zijn karakter veranderd. Hij behoorde tot die gemoederen, welke het gezigt van het booze kan bedroeven, maar niet verharden. Zijn dood was zijn leven waardig. Midden in den nacht door het geroep van brand uit den slaap gewekt, ijlt hij naar de plaats, waar het vuur was uitgebarsten, dringt zich op de gevaarlijkste punten, en ontvangt eene kwetsuur, welke hij eerst bemerkt toen het gevaar voorbij is. Bewusteloos wordt hij naar huis gebragt. In de twee daarop volgende jaren verergert de bekomene ligchaamsschade gedurig, en wordt ten laatste ongeneeslijk. Geene klagt laat hij hooren, geen teeken van ongeduld zien; hij denkt alleen aan zijne kinderen, die hem omringen. Weldra ontbreekt een derzelven. Leperdit vraagt naar de reden; men antwoordt hem, met verlegenheid, dat zijn zoon ziek is. Nog dien zelfden dag verneemt hij het ontdekken der zamenzwering van berton; hij twijfelt geen oogenblik, of de jongeling is een der slagtoffers. Evenwel hij zwijgt, om zijner vrouw en kinderen het geven van eene opheldering te besparen, welke zij om zijnentwille ontwijken,

{==690==} {>>pagina-aanduiding<<}
en dringt zijne smart in zijn binnenste terug. Weken, maanden lang verneemt hij elken ochtend naar den toestand van zijnen afwezigen zoon, en houdt zich alsof hij aan hetgeen men hem antwoordt geloof slaat. Eindelijk, toen zijn laatste uur genaderd is, en hij nu weet, dat de smart, welke hij verwekken zal, in de nog grootere over zijn eigen verlies verzwolgen staat te worden, vraagt hij, voor de laatste maal, met nadruk, naar zijnen zoon. Allen slaan de oogen neder en zwijgen. ‘Zoo is hij dan dood!’ fluisterde de grijsaard; ‘ik dacht het van den beginne reeds... God vergeve het hun!’ - Dit waren de laatste woorden van eenen man, wiens geheele leven bijna een strijd geweest was, en wel steeds voor anderen, nimmer voor hemzelven. De priesters, welke hij voor de guillotine behoed had, weigerden zijne doodkist te begeleiden, en de stad, welke hij bestuurd, verdedigd en gered had, wilde hem niet eens een graf op haar kerkhof schenken. Men moest beroep doen op de algemeene milddadigheid, om de gelden te verkrijgen, ten einde zes voet gronds te kunnen koopen voor het graf van eenen man, wien de aloude Republieken standbeelden opgerigt zouden hebben. Doch met vreugde leverden de burgers van Rennes hiertoe hunne bijdragen; en wie heden het kerkhof dier stad betreedt, kan vlak nevens den ingang eene zuil van graniet zien, op welke het volgende eenvoudige opschrift te lezen is:
leperdit,

maire van rennes

en

overman der kleedermakers.

Twee bandieten-gevallen.

De Heer macfarlane maakt de gegronde aanmerking, ‘dat er weinig onderwerpen zijn, die ons meer algemeen belang inboezemen, dan de lotgevallen van roovers en bandieten. In onze kindschheid wekken en boeijen zij onze oplettendheid niet minder dan de beste tooververtellingen; en wanneer onze gelukkige ligtgeloovigheid voor alles op eene treurige wijze verminderd en ons vertrouwen in het bovennatuurlijke vervlogen is, alsdan behouden wij nog steeds onzen smaak voor de avontuurlijke bedrijven en de wilde leefwijs

{==691==} {>>pagina-aanduiding<<}
der struikroovers. Noch meergevorderde ouderdom, noch rijpheid van ondervinding en wereldkennis zijn in staat ons ongevoelig te maken voor verhalen van jammer en schrik, zoo als onzen kindschen leeftijd bekoord hebben, noch ons vrij te waren voor de ons bekruipende rilling, wanneer wij, aan onze vreedzame haardstede gezeten, verhalen lezen of hooren, waarin verslag gedaan wordt van de stoute bedrijven eens rooverhoofdmans, van zijne met levensgevaar gelukte ontkomingen, en van de lange reeks zijner euveldaden.’ - Het volgende zijn een paar verhalen uit een werk, door gemelden Schrijver, vóór eenige jaren, in het licht gegeven:

De Proef van den Rooverkapitein.

Een jong mensch, die reeds verscheidene jaren onder de roovers geleefd had, dong, bij den dood van het opperhoofd zijner bende, naar de eer van deszelfs opvolger te worden. Hij had zijnen nieuwelingstijd met glans doorstaan; hij had in het rooverberoep beide moed en loosheid doen blijken; maar het oppergebied over de bende werd hem door anderen betwist, en de omstandigheden geboden den roovers, in de keus van eenen bevelhebber bijzonder omzigtig te zijn. Hij moest de onverschrokkenste en hardvochtigste uit den geheelen hoop wezen. De eerzuchtige kandidaat bood zich aan, om alle, zelfs de vreeselijkste bewijzen van een en ander te geven; en een gedrogt onder zijne makkers sloeg voor, dat hij naar het dorp, waar hij geboren was, zou gaan, en er een jong meisje vermoorden zou, dat zijne geliefde geweest was! ‘Ik zal het doen,’ sprak de booswicht, die zonder verwijl tot zijne helsche zending op reis ging. Toen hij het dorp bereikt had, durfde hij er zich echter niet vertoonen, omdat hij zijne loopbaan van misdaden begonnen had met aldaar eenen zijner makkers om het leven te brengen: hij hield zich achter eene steenen fontein buiten het dorp verborgen tot tegen het ondergaan der zon, als wanneer de vrouwen gewoon waren, met hare koperen vaten op het hoofd, aan de bron te komen, om er haren benoodigden voorraad water uit het bekken te putten. Zijn meisje kwam, onbezorgd snappende met de overigen. Hij had haar met zijne buks kunnen nederschieten; maar hij vreesde vervolgd te worden, en daarenboven had hij eenigen tijd noodig, om zich een bloedig zegeteeken te verschaffen, hetwelk hij wilde medene-
{==692==} {>>pagina-aanduiding<<}
men. Derhalve hield hij zich stil, hopende dat zij na het vertrek der anderen achterblijven zou. Doch integendeel was zij eene der eersten, die hare watervaas op haar hoofd in evenwigt zette en den weg naar het dorp weder insloeg, waarheen al hare kameraden haar spoedig volgden. Wat moest hij nu doen? Hij had vastelijk besloten tot het einde toe vol
te houden en de helsche daad ten uitvoer te brengen. Een kind kwam al fluitende de fontein voorbij; hij legde zijne buks af, om het niet te verschrikken, en, te voorschijn tredende, stelde hij aan hetzelve eene reliquie ter hand, welke hij jaren lang om den hals gedragen had, en die aan zijn meisje wel bekend was; het kind gelastende, dat het daarmede naar haar toe moest loopen en haar zeggen, dat een oude vriend haar aan de fontein verwachtte. Het kind nam de reliquie benevens een stuk geld, hetwelk de roover aan hetzelve schonk, nadat hij het bij de Madonna had doen zweren, in het dorp van de zaak niet vóór een uur na den donker te zullen spreken, en liep heen. Vervolgens week de roover achter de oude sontein, en hield, met de buks in de hand, een' scherpen uitkijk, of ook misschien de deern hem verraden of wel niet alleen mogt komen. Doch het goedhartige meisje, dat hem misschien, ondanks zijne schuld, nog beminde, dat veelligt hoopte, hem in eenigen dringenden nood te kunnen bijstaan, of ook wel dacht, dat hij boete wilde doen en in de maatschappij terugkeeren, ging alleen naar de fontein, waar haar minnaar bij haar kwam, juist terwijl de dorpsklok het Ave Maria luidde, en haar den dolk in het hart stiet! Daarna sneed het monster haar het hoofd af en liep naar de roovers terug, die gedwongen waren te erkennen, dat, na zulk eene daad en bij zulk een bewijs daarvan, hij waardig was hun opperhoofd te wezen.

Dit door den Heer macfarlane verhaalde geval is zoodanig, dat het voorzeker bij weinigen de aangename gewaarwordingen zal wekken, waarvan hij in zijne inleiding gesproken heeft, en er geene achterlaten dan verontwaardiging en afgrijzen. Van eenen anderen aard is de volgende moordgeschiedenis, hoe ijselijk de uitkomst daarvan ook wezen moge:

De Hongaarsche Paardenkooper.

Op den derden avond na zijn vertrek uit Weenen had deze man zijn nachtverblijf gekozen in eene niet veel bezochte,

{==693==} {>>pagina-aanduiding<<}
stille herberg, even buiten eene kleine landstad. Te voren had hij daar nog nimmer zijnen intrek genomen; maar het huis zag er goed uit, en de bewoners schenen knappe lieden. Eerst voor zijn paard gezorgd hebbende, zette hij zich met den waard en deszelfs gezin aan den avonddisch neder. Onder het eten vroeg men hem, van waar hij kwam, en, toen hij gezegd had van Weenen, wilde ieder, dat hij vertellen zou, welk nieuws er in de Keizerstad was. De gast voldeed, zoo ver hij in staat was, aan hunne nieuwsgierigheid. Daarna vroeg de waard, welke zaken hem naar Weenen gevoerd hadden, en hij antwoordde, dat hij er eenige der beste paarden verkocht had, die er immer ter markt gebragt waren. De herbergier, dit hoorende, wierp eenen blik naar een' der aanzittenden, die, zoo het scheen, zijn zoon was; een' blik, op welken de koopman destijds niet lette, maar dien hij reden had zich naderhand te herinneren. Toen het maal ten einde geloopen was, verzocht de vermoeide reiziger, dat men hem zijn bed zou wijzen. De waard nam zelf een licht op, en leidde hem, dwars over eene achterplaats, naar een afzonderlijk gebouw, dat twee kamers bevatte, die er, voor een Hongaarsch logement, vrij wel uitzagen. In de binnenste dezer kamers stond een bed, en hier liet de waard hem alleen. Toen de koopman zijn wambuis uitgetrokken en den lederen gordel losgegespt had, die zijn geld bevatte, dacht hij, dat het niet kwaad zou zijn eens na te kijken, of alles daarmede in orde was. Diensvolgens trok hij er eene oude lederen beurs uit, die zijn goud inhield, en eene brieventasch, die vol was met Oostenrijksch bankpapier. Na gezien te hebben, dat alles was gelijk het behoorde, legde hij het onder zijne hoofdpeluw, deed zijn licht uit, en wierp zich op het bed, God en de Heiligen dankende, dat zij hem dusverre behouden huiswaarts geleid hadden. Geen kwaad vermoeden omtrent de eerlijkheid der lieden, in wier huis hij zich
bevond, hinderde hem in zijne rust, en weldra genoot hij een' verkwikkenden en diepen slaap. In dezen staat van negative gelukzaligheid mogt hij zich een uur of twee bevonden hebben, toen hij door een gedruisch, als dat van het openen eens vensters, en door het indringen van eenen stroom koude nachtlucht gewekt werd. Zich in het bed oprigtende, zag hij, door een open venster, dat bijna regt boven zijne legerstede zich bevond, het hoofd en de schouders van eenen man binnendringen, die blijkbaar poging deed, om langs dien

{==694==} {>>pagina-aanduiding<<}
weg in het vertrek te geraken. Terwijl de verschrikte koopman hiernaar zat te kijken, trok de indringende gedaante zich terug; vervolgens hoorde hij een dof gerommel, en daarop, zoo het hem voorkwam, de stemmen van verscheidene menschen onmiddellijk onder het venster. De vreeselijkste angst, te vreeselijker daar dezelve zoo plotseling kwam, beving thans den reiziger, die, naauwelijks wetende wat hij deed, maar aan zijn leven schier wanhopende, onder het bed kroop. Naauwelijks had hij dit gedaan, of hij hoorde het zware ademen van een' man aan het open venster, en het volgende oogenblik viel een sorsche kerel in de kamer, die, na dezelve met waggelende schreden rondgegaan te zijn, al tastende langs de muren, den weg naar het bed scheen te zoeken. Vrees ontroofde den paardenkooper bijna het gebruik zijner zinnen; hij bemerkte nogtans, dat de binnengekomene, wie hij dan ook wezen mogt, smoordronken was. Hierin was echter voor hem niet veel troost gelegen; want het was mogelijk, dat de man zoo veel drank gebruikt had, om zich tot den moord te bemoedigen, en de koopman was daarenboven overtuigd, dat hij buiten het venster de stemmen van nog meer lieden gehoord had, die mede binnen konden klimmen, en, in geval van wederstand, hunnen makker helpen. Zijne verbazing evenwel was groot, en hij kreeg als 't ware een nieuw leven, toen hij hoorde, hoe de man zijn buisje op den grond en zichzelven op het bed wierp, waaronder hij verscholen lag. Ondertusschen had de schrik zich te zeer van den reiziger meester gemaakt, om op eenmaal afgeschud te kunnen worden; zijne denkbeelden waren te verward, dan dat hij, voor zulk eene nachtelijke inklimming in een vertrek, waar een ongewapend man met geld bij zich zijne slaapplaats had, eenige andere beweegreden kon uitdenken dan roof en moord, en hij hield zich dus doodstil, tot dat hij den persoon, die boven hem lag, met al de luidruchtigheid van eenen dronkaard hoorde snurken. Alstoen zeker zou hij zijne schuilplaats verlaten
en het volk uit de herberg gewekt hebben, om eene andere legerstede te erlangen, in plaats van die, waaruit men hem op eene zoo vreemde wijs verdreven had; doch, juist toen hij tot dit besluit gekomen was, hoorde hij de deur der buitenste kamer opensluiten, vervolgens zachte schreden steelswijs door dezelve sluipen, daarna de deur der kamer, waarin hij was, voorzigtig openen, en zag twee mannen, den waard

{==695==} {>>pagina-aanduiding<<}
en zijn' zoon, op den drempel verschijnen. ‘Laat het licht buiten de deur,’ fluisterde de vader; ‘het zou hem wakker kunnen maken, en dan kon hij ons moeite veroorzaken.’ - ‘Wees daarvoor niet bang,’ gaf de zoon, insgelijks fluisterende, ten antwoord; ‘wij zijn twee tegen een'; hij heeft niets bij zich dan een klein mesje - daarenboven slaapt hij als een os; hoor, hoe hij snurkt!’ - ‘Doe, wat ik u zeg,’ hernam de oude gebiedend; ‘zoudt gij willen, dat hij wakker wierd en met zijn geschreeuw geheel de buurt in opschudding bragt?’ Dit hoorende, kon de van angst rillende koopman onder het bed zich naauwelijks bedwingen, dat hij niet overluid schreeuwde; doch hij bemerkte, dat de zoon het licht in de buitenste kamer staan liet, en vervolgens zag hij, hoe de twee moordenaars, de kamerdeur gedeeltelijk achter zich toetrekkende, om het schijnsel der lamp van het bed te weren, naar de slaapplaats slopen; en daarna hoorde hij eene ruischende beweging, als van armen, die over beddelakens tastten, en toen een geluid, dat hem het hart in het lijf deed omkeeren, want hij giste, dat het voortkwam van een mes of dolk, in het ligchaam van eenen mensch, als hij, indringende, weinige duimen boven het zijne. Dit werd gevolgd door een' plotselingen en geweldigen schok op het bed, verzeld van een' kermenden zucht. Hierna voelde hij, hoe het bed, dat laag bij den grond was, boog onder een vermeerderd gewigt, waaruit hij afnam, dat een der moordenaars, of beide, zich op hetzelve geworpen hadden en het deden doorbuigen, tot dat het op zijn eigen ligchaam drukte. Voor eenige oogenblikken heerschte nu eene akelige stilte; daarna zeide de waard: ‘Hij is er geweest - ik heb hem den hals afgesneden; neem het geld; ik heb gezien, hoe hij het onder de peluw verborg.’ - ‘Ik heb het,’ hernam de zoon; ‘eene beurs en eene brieventasch.’ Terstond daarop voelde de
reiziger zich van de drukking ontlast, die hem bijna deed stikken; en de moordenaars verlieten, zoo het scheen, al bevende en met overhaasting het vertrek, namen hun licht op, en verdwenen. Niet zoodra waren zij voor goed de deur uit, of onze arme koopman kroop van onder het bed te voorschijn, en nam, met een' wanhopigen sprong, de vlugt door het kleine venster, langs hetwelk hij den ongelukkigen, die klaarblijkelijk in zijne plaats vermoord geworden was, had zien binnenkomen. Met al den spoed, waartoe hij in staat was, liep hij nu naar de stad, waar hij

{==696==} {>>pagina-aanduiding<<}
zijne verschrikkelijke ontmoeting en wonderdadig behoud aan den nachtwacht verhaalde. De nachtwacht bragt hem bij den Burgemeester van het stadje, dien hij uit zijnen slaap deed opwekken en met het gebeurde bekend maakte. In minder dan een half uur tijds, nadat hij er uit ontkomen was, bevond zich de paardenkooper weder aan de moordherberg, verzeld door den magistraatspersoon, den nachtwacht en eenigen der met ijzing getroffene inwoners, die, door het gerucht gewekt, zich nu gezamenlijk zoo stil mogelijk daarheen begaven. In het huis scheen alles zoo stil als het graf; maar, toen men achter hetzelve de stallen naderde, vernamen zij eenig gedruisch. Aan de overigen bevel gevende, om het huis en al de nevengebouwen zorgvuldig te omsingelen, begaf zich de magistraatspersoon, met den reiziger en een half dozijn gewapenden, naar de staldeur: deze rukten zij open, en vonden in den stal den herbergier en zijnen zoon bezig een graf te delven. De eerste gedaante, welke zich aan de oogen der moordenaars vertoonde, was die van den reiziger zelven. De uitwerking hiervan op hun schuldig gemoed was meer, dan zij verduren konden; zij gilden, en wierpen zich op den grond; en, ofschoon zij zich terstond door hard klemmende handen van vleesch en bloed gegrepen voelden, en de stemmen van den magistraat en van hunne vrienden en buren hoorden, die hen van moord beschuldigden, duurde het eenige minuten, eer zij gelooven konden, dat de gedaante van den reiziger, die in het midden der overigen stond, iets anders was dan een geest. Het was de meer verharde booswicht, de vader, die, toen hij de stem van den vreemdeling, in gesprek met den magistraatspersoon, hoorde, het eerst magts genoeg over zichzelven herwon, om zijn aangezigt van den grond te heffen. Nu zag hij duidelijk den vreemdeling, nog wel bleek en verwilderd, maar klaarblijkelijk onbeschadigd. Het brein van den moordenaar scheen met hem rond te draaijen; doch, eindelijk opstaande, sprak hij tot de genen, die hem
vasthielden: ‘Laat mij dien vreemdeling toch van naderbij zien; laat mij hem aanraken, - o! laat mij hem slechts aanraken!’ De arme paardenkooper week van schrik en afgrijzen terug. ‘Gij kunt hem hierin te wille zijn,’ zeide de Burgemeester; ‘hij is ongewapend en magteloos, en wij zijn hier om u te beschermen.’ Hierop liet de reiziger den waard naderen en de hand over zijn ligchaam strijken, waarna de schelm zegepralend uit-
{==697==} {>>pagina-aanduiding<<}
riep: ‘Ik ben geen moordenaar! Wie durft zeggen, dat ik een moordenaar ben?’ - ‘Dat zullen wij zoo aanstonds zien,’ zeide de reiziger, die thans naar het achtergebouw der herberg ging, gevolgd door den magistraat, de twee gevangenen en allen, die, op het vernemen, wat er gaande was, in den stal waren zaamgevloeid. Beide vader en zoon betraden, naar het scheen goedsmoeds, de kamer; en, toen zij, bij het licht der lantarens, welke de nachtwacht en anderen over het bed hielden, een bebloed ligchaam op hetzelve zagen liggen, riepen zij: ‘Wat moet dit beteekenen? Wie kan dit zijn?’ Men hield het licht lager, en het schijnsel viel regt op het akelig vertrokken gelaat en de bloedende keel van een jong man. Op dit gezigt keerde de jongste der twee moordenaars zijn hoofd om, en viel, zonder een woord te spreken, in zwijm; maar de vader, een' gil gevende, zoo luid, zoo afgrijselijk, dat slechts de kreet der voor eeuwig verdoemden daaraan in akeligheid gelijk kan zijn, wierp zich op het bed en op het bloedige en deerlijk misvormde lijk, en, binnensmonds de woorden uitstootende: ‘Mijn zoon! Ik heb mijn' eigen' zoon vermoord!’ vond ook hij eene kortstondige verpoozing der ijselijkheden van zijnen toestand in bewusteloosheid. Een oogenblik daarna kwam de ongelukkige waardin, die aan niets van al het voorgevallene schuld had, en, zonder het te weten, de vrouw van eenen moordenaar, de moeder van eenen moordenaar en de moeder van eenen vermoorden zoon
was, van eenen zoon, door vader en broeder om het leven gebragt, naar de plaats van dit akelige schouwspel toeloopen, en zou de reeds ondragelijke ijselijkheden van hetzelve nog tienwerf door hare tegenwoordigheid vermeerderd hebben, ware het niet, dat men haar uit deernis belet had het vertrek te betreden. Zij was door het gedruisch in den stal en vervolgens door het gillen van haren man in den slaap gestoord geworden, en werd thans zelve, schreeuwende en bijna zinneloos, met geweld in de herberg teruggedragen. De twee moordenaars werden hierop terstond gebonden en naar de stadsgevangenis gevoerd, alwaar, bij het des anderen daags gehouden verhoor en verder onderzoek, bleek, dat de vermoorde de jongste zoon van den herbergier was, iemand, die nimmer van eenig misdrijf verdacht gehouden was, behalve dat men hem als eenigzins verslaafd aan den drank kende; dat hij, in plaats van te bed te zijn, gelijk zijn vader en broeder waanden, stil het huis was uitgeslo-
{==698==} {>>pagina-aanduiding<<}
pen, om zich met een gezelschap drinkebroers te vermaken. Al deze zijne gezellen verschenen, om getuigenis af te leggen, en twee derzelven verklaarden, dat de overledene, meer dan gewoonlijk beschonken zijnde, en voor den toorn zijns vaders vreezende, indien hij in zulk eenen staat en zoo laat in den nacht de huisgenooten wekte, hun gezegd had, dat hij door het venster in het kleine afgezonderde huisje wilde klimmen, om daar, gelijk hij wel eens meer gedaan had, zijnen roes uit te slapen; en dat zij beide hem verzeld en geholpen hadden in het venster te stijgen. De overledene, zeiden zij, had reeds eenmaal het venster bereikt, en zou, zoo zij dachten, er behouden door gekomen zijn, maar, dronken en dus niet vast op de beenen, gelijk hij was, was hij weder naar den grond gegleden. Zij hadden alstoen eenige moeite gehad, om hem te bewegen, andermaal in het venster te klimmen; want, met de gewone eigenzinnigheid der dronken lieden, had hij gezegd, liever bij een' zijner makkers te willen gaan slapen.
Eindelijk evenwel was hij naar binnen geraakt, en zij, zijne beide medgezellen, waren ieder naar zijn huis gegaan.
De rampzalige misdadigers ondergingen weinige weken daarna de doodstraf; zij hadden alles beleden, en het geld en bankpapier, hetwelk hen tot de helsche daad verlokt en dat zij terstond verborgen hadden, aan den paardenkooper uitgeleverd.

Magt der rede.

In het Deensche stedeken Nyeköbing heerschten angst en schrik. Rondom deszelfs muren hadden vijandelijke legerscharen zich nedergeslagen, en het vreedzame, door vlijt en nijverheid bloeijende stadje stond aan de vlammen prijs gegeven te worden, omdat het de overmatige brandschatting, welke de onbarmhartige vijand als losprijs vorderde, niet in staat was op te brengen. Het was juist zondag. De beangste burgers, die reeds twee jammervolle dagen onder plundering en afpersingen van allerlei aard hadden doorgebragt en nu nog het ergste te gemoet zagen, waren tot de godsdienstoefening in de kerk vergaderd, en smeekten den Albarmhartige om hulp en redding. De Proost jessen, een van ijver voor kerk en vaderland gloeijend man, besteeg den kansel, en hield eene voor de omstandigheden allezins gepaste rede. Ge-
{==699==} {>>pagina-aanduiding<<}
durende zijne predikatie werd hij aan den ingang der kerk eenige Zweden gewaar, welke hij aan hunne kleeding voor bevelhebbers van het vijandelijke leger herkende. Hij zag zijne medeburgers gebukt onder de rampen des oorlogs, in angst en wee als wegsmeltende, en nevens hen die menschen, in wier hand heil en verderf lag, wier wenk hen kon gelukkig maken of vernietigen. Dit ontvlamde het ijvervuur in zijnen boezem; dit bezielde en bevleugelde zijne woorden, dat zij als zoo vele pijlen het hart troffen. Hij sprak van wreedheid en onderdrukking; van God, die langmoedig en ontfermend is, terwijl de menschen elkander onderling, als bloedgierige tijgers der woestijn, aanvallen en verscheuren. Hij schilderde dit tafereel met sterke kleuren, maar naar waarheid, zonder evenwel daarbij de behoedzaamheid uit het oog te verliezen, welke de omstandigheden vorderden. - De godsdienstoefening was ten einde, en de vrome redenaar naauwelijks te huis gekomen, of een ruiter bragt hem de aanzegging, dat een der bevelhebbers van het Zweedsche belegeringskorps hem wilde bezoeken en
des middags zijn gast zijn. Jessen, nog warm van den ijver, met welken hij gesproken had, gaf ten antwoord, dat hij tot zijn maal niets bezat dan wat erwten en een stuk spek, het eenige, 't welk de Zweedsche soldaten hem overgelaten hadden, en dat dit wel geen geregt was, om er zoo hoog een' gast op te ontvangen; dat hij derhalve voor de hem toegedachte eer moest bedanken. De met dit bescheid afgevaardigde bode had echter nog naauwelijks het vertrek verlaten, of de aangemelde trad reeds de woning binnen. ‘Zonder eenigen omslag of pligtpleging, Heer Proost; gun mij heden uw gast te zijn. Slecht en regt! wat gij ook opdischt, is mij wél.’ Dit waren de woorden, met welke hij den huisheer begroette, en die geene verdere verontschuldiging of afwijzing gedoogden. Men ging dus zitten. Over tafel sprong het gesprek van het eene onderwerp op het andere, en reeds wilde jessen, tegen het einde des maals, eene gunstige gelegenheid aangrijpen, om het onderhoud op den nood der stad en der burgers te wenden, en tot derzelver behoud andermaal het zijne te beproeven, toen de zelfgenoodigde gast met achtbaarheid het woord nam: ‘Uw stadje mag zich met zulk eenen predikant gelukwenschen,’ zeide hij; ‘zijn woord heeft gewigt, en zijne pijlen treffen het doel. Ik dacht uwe stad te verbranden, en - mij zijn hart en voornemen afgebrand. Nyeköbing blijve verschoond! Ik

{==700==} {>>pagina-aanduiding<<}
heb bevel gegeven, het niet meer als vijand te behandelen. Opdat echter niet buiten mijn' wil en weten gewelddadigheid gepleegd worde, zal de plaats sauvegarde bekomen. En gij, waardige leeraar, ontvang dit, als teeken mijner achting en erkentenis!’ Met deze woorden maakte de krijgsman eene zware gouden keten met een groot medaillon, welke hij droeg, los, hing dezelve om de borst van den verbaasden leeraar, en verdween. - Jessen's gast was niemand anders dan Koning karel gustaaf zelf.

Geld en geen geld.

Een humoristische Inval.

De wereld deelt zich in tweederlei soort van menschen; in menschen, die geld hebben, en in menschen, die geen geld hebben. Maar, eigenlijk zijn de laatsten in het geheel geene menschen; zij zijn namelijk of arme duivels, of engelen van geduld en zelfverzaking. Zonder geld, zonder tanden en zonder vrouw komen wij op de wereld, en zonder geld, zonder tanden en zonder vrouw gaan wij de wereld weder uit. Tot dat men deze krijgt, heeft men koorts, stuipen, pijnen en lijden van allerlei aard. Heeft men eenmaal tanden en vrouw, zoo doen zij ons menigmaal het geheele leven door zeer, en men moet zich somwijlen beide laten uittrekken. Beide komen als van zelf, en behandelt men ze niet zeer zorgvuldig, zoo worden zij beide los; het geld daarentegen komt niet van zelf, en menigmaal gaat iemand uit de wereld zonder geld gehad te hebben. - Maar, wat is nu geen geld? - Geen geld is iets, waarvan alle leege zakken vol zijn, en hetwelk ieder, die niets in de handen heeft, met de vingers kan grijpen. Geen geld is het alibi van een wezen, hetwelk getuigen moest, dat wij op de wereld zijn. Geen geld is een consensueel ongemak, waaraan eene voortdurende obstructie der fortuin ons onderwerpt. Geen geld is eene stilzwijgende uitnoodiging der natuur, om schulden te maken. Geen geld is valsche schaamte onzer vingers, zoodat men gelooft dat zij geen twee kunnen tellen. Geen geld is het op water en brood zitten van onzen geest, te weten op het water der poëzij en op de broodstudiën en broodwinningen. Geen geld is eene expositie tot in het geheel geen geld, eene praepositie tot abstracte philosophie, en eene dispositie tot platonische liefde. Geen geld is een altoosdurend abonnement-suspendu onzer brieventasch. Geen geld is een aanhoudend niezen
onzer zakken, waarbij de geheele wereld zegt: wel bekome het u! Niemand kan zonder geld iets tot stand brengen; slechts zanger en dichter zingen en dichten zonder geld. De dichter dicht zelfs eerst regt, wanneer hij geen geld heeft; hij dicht zelden, wanneer hij het heeft of krijgt.

No. XI. Meng. bl. 581. reg. 25. leze men Melek.
- - - bl. 566. reg. 20. - - Salzburger.


{==701==} {>>pagina-aanduiding<<}

Mengelwerk.

Aanmerkingen over het katholicismus.

(Allg. Kirchen-Zeitung.)

Onder den titel: Madonna, Unterhaltungen mit einer Heiligen, is in 1835 te Leipzig een Roman uitgekomen. De Schrijver, theod. mundt, maakt daarin ook aanmerkingen over het wezen der R.K. Kerk en over het Katholicismus, waarbij de Heer bretschneider de zijne voegde. Wij willen onzen Lezeren het een en ander daarvan mededeelen, waarbij, gelijk in meer andere zaken, ons de gewijde spreuk ten rigtsnoer was: Beproef alle dingen, en behoud het goede!

De oneindigheid der aan de Gothische bouworde eigene perspectiven in het onbegrensde en bovenaardsche (Jenseitige), waardoor in vroegere eeuwen de naar het hemelsche reikhalzende geest des Christendoms zich verhief, wekt mij meer op tot grootsche gedachten, dan dat dezelve eene bepaalde gedachte in mij doet ontstaan. Het is eene zinnelijke oneindigheid, welke alzoo ook in hare werking daarin met de muzijk overeenkomt, dat zij meer eene stemming tot nadenken veroorzaakt, dan eigenlijke gedachten voortbrengt. Deze bouwkunst is de in bedwelmende vormen opwaarts zwevende godsdienstige aandacht, die tot den Onbegrijpelijken zich verheft; en zoo verbindt dezelve zich met de kerkmuzijk, om de mystiek der R.K. Godsdienst voort te brengen. Het Katholicismus is de Godsdienst der kerk - het heeft de kerk tot zijn geloof en tot zijne aandacht noodig. Onder den vrijen hemel, waar alleen de heldere lucht van Gods wereld schijnt en daagt, zoude het niet kunnen bestaan; want de heilige handelingen, die deszelfs

{==702==} {>>pagina-aanduiding<<}
eigenlijke wezen uitmaken, zijn aan de gewelven der kerk, aan altaar en kapel, aan misgewaad, biechtstoel en waskaars verbonden. Hetzelve heeft de bouwkunst der zigtbare kerk, de schemering der zuilengangen, de verdieping der kruisgewelven noodig, om alle zijne berekende en kunstige werkingen te doen - om in de week vóór Paschen nu eens door plotseling veroorzaakte duisternis, dan weder door allengs toenemende verlichting aan de heilige voorstelling der Lijdensgeschiedenis datgene te geven, wat op zinnen en verbeelding een' krachtigen indruk kan maken. Het heeft eene zigtbare kerk noodig, om Katholicismus te zijn. Het is hiermede gesteld als met de Legitimiteit, welke eenen zigtbaren troon noodig heeft, om Legitimiteit te zijn.
Het Katholicismus is de Godsdienst der bevallige leefwijze voor God - de Godsdienst der schitterende vormen in de aandacht. Daar bestond eens zeker Pietismus, dat tot eene hoogst vertrouwelijke, ik zou wel haast zeggen burgerlijk-gemeenzame, betrekking tot den lieven God leidde. Dit was de Huispostillen-tijd, de Morgen- en Avondgebeden-periode in de Theologie. Het Katholicismus heeft nooit zoodanig Pietismus kunnen voortbrengen, dat integendeel een eerste gevolg is van het Protestantismus, hetwelk de romantische vormen der Godsdienst had verbroken; terwijl het in dien tijd nog ontbrak aan kracht, om de verlorene verhevenheid der kerk door de nog grootere verheffing van den geest te vergoeden. Het Katholicismus, die Godsdienst der fraaije vormen, heeft intusschen altijd iets edels en adellijks, iets bekoorlijks en aantrekkelijks in zijne aandacht behouden. De kerk werd tot troonzaal des Allerhoogsten; men ontsteekt voor God lange, feestelijke waskaarsen; de Priester trekt een prachtig gala-kleed aan, en weet eene menigte buigingen te maken, wanneer hij zich voor het altaar plaatst; schelletjes klinken; de schitterende altaarkas (Monstranz) wordt vertoond, en de ommestaande schare der geloovigen stort aanbiddend neder of buigt zich diep met eenen huldigenden groet. Alles

{==703==} {>>pagina-aanduiding<<}
draagt het kenmerk van eene feestelijke bijeenkomst, en de vroomheid volgt stiptelijk alle de voorschriften van het ceremonieel. In het Katholicismus is God als de zigtbare Koning der wereld gedacht, en de kerk als zuil en zetel van Zijnen troon. Daar gaat de Katholiek in de telkens openstaande kerk, wanneer hij zijne ziel tot God verheffen wil; maar de inwendige dienst van den geest, waarbij slechts de gedachten knielen en bidden, zonder dat ze noodig hebben de kerk te zoeken, ligt eigenlijk buiten zijne Godsvereering. Daarom wordt in de R.K. Kerk God als Koning, en niet als Geest, gediend. Bij het Katholicismus ligt een monarchaal beginsel tot grondslag; en, terwijl hierbij het eerbiedig aannemen der traditie, benevens het begrip van de onveranderlijkheid der Kerke, komt, wordt het uit den aard der zaak zelve blijkbaar en als aanschouwelijk, hoe Katholicismus en Legitimiteit elkander steeds in de hand gewerkt hebben. Daarom zijn er voor het Katholicismus even zoo min, als voor de Legitimiteit, wetten der beweging. Zij zijn van nature onveranderlijk; en, terwijl alles, blijkens Geschiedenis en ondervinding, beweegt, kunnen dezelve de Geschiedenis en beweging niet anders beschouwen, dan als afval van hun eigen bestaan.
In Frankrijk was het Katholicismus reeds lang begonnen te wijken voor de beweging; in Frankrijk, hetwelk de eerste krijgsbenden tegen de Legitimiteit op het tooneel der Geschiedenis geplaatst heeft (*). Zoodra het Fransche volk zich het denkbeeld had eigen gemaakt, dat hetzelve het volk der beweging zijn moest voor de nieuwere tijden, werd het ook noodzakelijk, het begrip van Staatsgodsdienst op te heffen in den lande. Het Katholicismus, de Godsdienst der Legitimiteit, kon niet meer Godsdienst zijn van den aan de beweging overgegevenen Staat. Zoo werd het denkbeeld der opheffing van Staatsgodsdienst het eerst bij de Franschen levendig; doch om geene andere reden, dan omdat deze Godsdienst

{==704==} {>>pagina-aanduiding<<}
van Staat het Katholicismus was. In het op gelijke staatkundige instellingen berustende Engeland, alwaar de heerschende Kerk eene Protestantsche is, blijft het begrip van Staatsgodsdienst nog steeds voortduren.

Dusverre mundt. Hooren wij thans bretschneider!

De Heer mundt heeft wel gelijk, als hij zegt, dat het Katholicismus alleen voor groote Gothische kerkgebouwen past. Zoo is het werkelijk. Hieruit volgt, dat het Katholicismus eigenlijk eene Godsdienst voor kathedraalkerken is, niet voor kerken in kleine steden of op dorpen, welke niets van die oneindigheid der Gothische bouwkunst hebben. Hetzelve is de Godsdienst voor rijke steden, voor rijke abdijen en kloosters; derhalve de Godsdienst voor weelde, en een kerkelijke vorm, welke niet past voor het wezen des Christendoms, dat de behoeften van alle menschen, met en zonder Gothische kerken, bevredigen moet.
De Heer mundt heeft gelijk, als hij zegt, dat het Katholicismus niet voor het gewelf van den vrijen, lichten hemel past, maar aan muren, kruisgewelven, altaren, misgewaden, waskaarsen enz. verbonden is. Ja, hetzelve past niet voor het heldere, liefelijke kerkgebouw, dat geenszins in sentimentele overspanning, maar inderdaad, den aanblik van het oneindige geeft - voor dat verhevene luchtgewelf, hetwelk niet bij dag door waskaarsen en lampen, maar door den glans van Gods werelden verlicht wordt, en waar niet priesterlijke misgewaden met ontleenden glans schitteren, maar de prachtige gordel van den Orion en verhevene Melkwegen. Bij den aanblik van dezen tempel gevoelt men in waarheid des Scheppers oneindige grootheid; maar gevoelt ook, dat geen aardworm zich mag vermeten, de Stadhouder des Oneindigen op aarde te willen zijn en de sleutelen des Hemels te hebben, of in het sakrament den Godmensch voort te brengen. Zoo nu de R.K. Godsdienst de alleen ware is, dan had vader abraham, als hij naar

{==705==} {>>pagina-aanduiding<<}
de ontelbare sterren opzag en de nabijheid des Scheppers gevoelde - dan had de Psalmist, als hij, in geestverrukking opgetogen door het aanschouwen van de werken des Heeren, zong: Heer! hoe groot zijn uwe werken! enz., óf geene Godsdienst óf althans niet de regte Godsdienst. Daar nu jezus, de Apostelen, en de Christenen in de eerste eeuwen, geene Domkerken, geene missen of misgewaden, geene kaarsen of biechtstoelen hadden, waren zij ten minste geene Katholieken. Ja, de Heer zelf had dan ongelijk, dat Hij de Samaritaansche vrouw daarop verwees, dat men God niet in tempelen, maar in geest en waarheid moet vereeren. Hij had dan behooren te antwoorden: De ware Godsdienst kan alleen in prachtige tempels gedijen; en zie, daar komt een tijd, dat men in Rome, Milaan, Staatsburg, Maints, Parijs enz. nieuwe tempels zal bouwen, waarin de ware Godsdienst alleen zal plaats hebben!
De Heer mundt heeft gelijk, als hij zegt, dat het Katholicismus de Godsdienst der bevallige leefwijze voor God is. Het heeft de Mozaïsche wijze van Godsvereering, die christus wilde afschaffen, weder verlevendigd. Daar verschenen ook de Priesters in prachtig feestgewaad. (II Moz. XXXIX.) De Hoogepriester had, in plaats van de altaarkas, het schitterend borstschild, en aan den zoom van zijn gewaad klonken schelletjes - daar brandden ook lampen, daar dampte wierook (II Moz. XL:24 en volg.) - daar was ook het offeren hoofdzaak, gelijk in de Roomsche kerken het misoffer. Noch het N. Verbond, noch de oudste Kerkvaders maken eenige melding van al deze zaken. De Apostelen integendeel noemden (Hand. XV) eene zoodanige leefwijze voor God een' ondragelijken last, en paulus deed aan de Christenen te Rome en in Galatië de sterkste verzekering, dat zoodanige Hofgodsdienst niet regtvaardig maakt voor God. De Schrijver van den Brief aan de Hebreën zocht de Joodschgezinde Christenen van zijnen tijd gerust te stellen omtrent de afschaffing eener dus ingerigte Godsdienst. Hij had zich

{==706==} {>>pagina-aanduiding<<}
die moeite wel kunnen sparen, en zeggen: Hebt geduld; de priestergewaden, de feestkleederen, de schelletjes, de brandende lichten enz. zullen wederkeeren, wanneer de gouden tijd der Middeleeuwen gekomen en de Dom van st. pieter in Rome gebouwd zal zijn!
De Heer mundt heeft gelijk, als hij zegt, dat het Katholicismus nooit tot eene burgerlijk-gemeenzame betrekking tot God zal leiden, maar eene adellijke Godsdienst is, in welke God niet als Geest, maar als Koning gediend wordt. Want zoo bestaat het in waarheid. Het Katholicismus is ook hierin van den milden geest van christus tot den strengen geest der Mozaïsche Theokratie teruggegaan, en heeft zich niet de Apostelen, maar de Priesters en Levieten met hunne kleederen en tienden en afzondering van het volk, en vooral den Hoogepriester met diens veelvermogenden invloed tot voorbeeld genomen. Jezus sprak: Mijn Rijk is niet van deze wereld. Zien wij nu den Paus onder de Koningen der aarde, de Kardinalen onder de Vorsten, de Aartsbisschoppen en Bisschoppen onder de Graven en Vrijheeren - zien wij de Domstiften met derzelver tot stiften geregtigden Adel, zoo krijgen wij het beeld van eene adellijke Kerk, die eigenlijk alleen voor zoodanige voorname lieden bestaat, voor welke eene burgerlijk-gemeenzame betrekking tot het volk geheel niet past. Zien wij verder de onbepaalde magt, welke Paus en Priesterschap over het geloof en geweten der leeken beweren te hebben - zien wij den zoogenaamden Stadhouder Gods op aarde uitgerust met banbliksems, interdicten, poenitentiën en de verschrikkelijke wapenen van de regtbank der Inquisitie, die ter eere Gods van geen erbarmen weet, en herinneren wij ons dan, hoe vele duizenden op onmenschelijke wijze door den invloed van een Pauselijk Priesterdom (*) verbrand, onthoofd,

{==707==} {>>pagina-aanduiding<<}
vermoord, uit hun vaderland verjaagd of in gevangenissen omgekomen zijn, dan moet men bekennen, dat het Katholicismus niet zoo geheel het denkbeeld van eene Koninklijke Godsdienst (Koningen zijn immers ook vaders van hunne volken?) verwekt, maar de voorstelling van heeren en slaven. Immers tegenover het priesterdom verschijnt de leek, hij zij hoog of laag, als een slaaf. Daar nu de Katholiek zijnen God toch wel naar deszelfs Stadhouder op aarde moet beoordeelen, kan hij niet vertrouwelijk tot God naderen; en wel te minder, omdat hij met zijne gebeden wordt verwezen naar de Heiligen, (als naar den hofstoet des Konings) door wier bemiddeling hij zijne gebeden tot God moet brengen. Het behoeft echt er geen bewijs, dat christus dit adellijke, deze willekeurige heerschappij in zijne Kerk niet bedoeld heeft. Hij predikte het Evangelie den armen en onder het volk. Hij wilde, dat de Christen God als zijnen Vader en zichzelven als een kind van dezen Vader zoude beschouwen. Ja, Hij wilde, dat wij in alle onze aangelegenheden geheel kinderlijk en vertrouwelijk met onze gebeden ons tot God zouden wenden. In zijn Evangelie staat er niets van, dat de voorspraak van hovelingen en van eenen Adel, welken de Bisschoppen van Rome plagten te scheppen, noodig zijn zoude. Hij wilde niet, dat wij God als Koning, veel minder als eenen Sultan aanmerken, voor Hem beven en Hem slaafsche gehoorzaamheid bewijzen zouden. Neen, Hij verlangt, dat wij God liefhebben, Hem vertrouwen en kinderlijk gehoorzamen zullen.
De Heer mundt heeft gelijk, als hij zegt, dat het Katholicismus staande vormen (stabiliteit) heeft, terwijl alles rondom hetzelve in beweging is. Hieruit nu volgt onvermijdelijk, dat het Katholicismus niet meer voor onzen tijd past en verre bij denzelven achterblijft. -
{==708==} {>>pagina-aanduiding<<}
Verder heeft hij ook gelijk, als hij zegt, dat de Geschiedenis en de beweging der wereld een afval is van het stilstandsbeginsel, en derhalve ook van het Katholicismus; want dit vindt werkelijk plaats, dewijl het God behaagd heeft, den menschelijken geest tot beweging en niet tot stilstand te scheppen. Hiermede doet dus de Heer mundt eene voorspelling aan het Katholicismus, dat het allengs meer tot den verledenen dan tot den tegenwoordigen tijd zal behooren, en dat het, bij stilstand, onvermijdelijk tot eene reliquie moet worden.
Maar de Heer mundt verkeert in eene dwaling, wanneer hij verzekert, dat het Katholicismus steeds de Legitimiteit in de hand gewerkt heeft. Hij bedenke toch eens, wie het was, die in Rome tegen de Grieksche Keizers en derzelver Eparchen arbeidde - wie de usurpatie van den Major-domus, pepin, die den wettigen (legitimen) Koning van den troon stiet, door priesterlijke zalving heiligde - wie den wettig gekozen' Duitschen Keizer meer dan eenmaal durfde afzetten - wie beweerde, de volken van den huldigingseed jegens hunne wettige Vorsten te kunnen ontslaan - wie Koning jan van Engeland afzette, Engeland aan Frankrijk schonk, de legitime Koningen, wanneer zij voor hem zich niet vernederen wilden, in den ban sloeg en het volk tegen hen deed opstaan - wie den overweldiger napoleon zalfde - wie eene Orde herstelde, welke zich met de leer van Koningsmoord enz. bezoedeld had? Ook schijnt mundt zich niet herinnerd te hebben, dat de Franschen in 1789 Katholieken, en dat de Belgen, de Piemontezen, de inwoners der Pauselijke Legatiën, de Napelschen, de Spanjaards, de Portugezen, de Polen, de Mexikanen, de Peruanen, de Chilezen, de Columbianen, de Brazilianen enz., die allen in de jongste tijden door opstanden zich onderscheidden en met geweld staatsomwentelingen veroorzaakten, goede Katholieken zijn.





{==709==} {>>pagina-aanduiding<<}

Verhandeling over de weelde.

Door W. Immink, Predikant te Doesborgh. (*)

Eindelijk waag ik het dan, als spreker dáár op te treden, waar ik het spreken, indien ergens, eene hoogstmoeijelijke taak acht. Lang aarzelde ik hierom. En gemakkelijk vergeeft ge het mij, wanneer gij u in mijnen toestand verplaatst. Goed was mijn wil; doch ik had een onderwerp noodig, hetwelk niet slechts, overeenkomstig den aard en het doel onzer Maatschappij, met regt algemeen nuttig mogt genoemd worden, maar van hetwelk ik tevens verwachten kon, dat het, te hoog noch te laag, te ruim noch te bekrompen, te vreemd noch te alledaagsch, aan de vatbaarheid, aan den smaak, aan den wensch, zoo veel doenlijk, zou beantwoorden van allen. En waar vond ik dat? - Daar lag de geschiedenis voor mij open der eeuwen, oude en nieuwe; daar lag de wijsbegeerte, in hare verschillende deelen; daar lag de godgeleerdheid, in al haren omvang: wat zou ik kiezen? Er was zoo veel, waardoor ik vreesde niet te kunnen voldoen aan de vereischten, reeds door mij opgegeven; en ik moest daarenboven te rade gaan met den tijd, mij vergund, de krachten, mij verleend, en hetgeen vroeger in uw midden werd voorgedragen. Maar nu, - het onderwerp was bepaald. Eéne zwarigheid opgeheven. Nog menige niet. Het moest ook bearbeid! En dit noch te diepzinnig noch te oppervlakkig, noch te afgetrokken noch te eenvoudig, noch te ernstig noch te vrolijk, op eene wijze, welke vermaken, leeren, stichten kon, zóó, dat bijna ieder, zonder veel inspanning, zonder verveling vooral, gemakkelijk en genoegelijk hetzelve kon aanhooren. - Ziet, dus denkende, (en zoo

{==710==} {>>pagina-aanduiding<<}
meende ik te denken met reden) is het immers geen wonder, dat ik schoorvoetend eene verpligting op mij nam, welke eerst verpligting voor mij zoude zijn, wanneer ik ze op mij genomen had? Maar, indien ik er mij niet aan onttrokken heb, dan vindt gij de oorzaak daarvan in het verlangen, dat mij bezielde, om ook in mijne mate bij te dragen tot bevordering van hetgeen wezenlijk goed is in ons midden, en in de hoop, die ik voedde, dat gij met welwillendheid en met toegevende liefde mijn werk zoudt ontvangen.
Ik wensch te spreken over de Weelde, zóó, dat ik I. u aanwijze, wat wij door dezelve hebben te verstaan; II. hoe wij dezelve hebben te beoordeelen, en III. wat wij omtrent dezelve hebben te doen.

I. Overtuigd van het hooge belang eener juiste bepaling, beginnen wij met aan te wijzen, wat wij door weelde hebben te verstaan. Niet allen verstaan daardoor hetzelfde. Sommigen, al heel weinig goeds. Nog minder, anderen. En velen, zelfs niets in het minste. Dat is het gevolg, óf van onbestemdheid, óf van voorbarigheid, óf van partijdigheid. Men spreekt, zonder zich naauwkeurige begrippen te vormen van datgene, waarover men spreekt; of, men heeft zich vaste denkbeelden eigen gemaakt, zonder den grond er van te onderzoeken; of, men heeft van ééne zijde slechts gadegeslagen, zonder de andere ook op te merken; of, men laat door verschillende omstandigheden, door den drang van personen of zaken, zich maar al te ligt leiden en wegslepen. Wij niet alzoo, M.H.! Doch, hoe vinden we nu, wat we zoeken? Indien in eenige aangelegenheid, hier uiterst bezwaarlijk. Wij ontveinzen het niet. Want, al zien wij ook nog zoo duidelijk, en al weten wij nog zoo vast, dat zij verkeerd handelen en dwalen, die weelde en wellust en overdaad en onmatigheid als woorden van dezelfde beteekenis beschouwen; ja, al toonen wij ontwijfelbaar aan, dat dit en meer ander niet onafscheidelijk tot weelde behoort, we hebben daarom haar wezen nog niet in deszelfs waren omtrek voor oogen. Wanneer ik zeg: weelde is bijna gelijkluidend met rijkdom en overvloed, dan, geloof ik, druk ik ook bijna de kracht uit van het woord, maar geheel doe ik het niet; want men kan rijkdom en overvloed hebben zonder weelde, gelijk b.v. de gierigaard, die zijne schatten achter sloten en grendels verbergt. - Wanneer ik dan zeide: weelde is ten-
{==711==} {>>pagina-aanduiding<<}
toonspreiding van rijkdom en overvloed, ook dat zou ons het volkomen begrip nog niet geven; want weelde
sluit meer in zich, dan enkel tentoonspreiding, en men treft weelde daarenboven aan, waar rijkdom en overvloed zeer soberlijk huisvesten. - Weelde is, roept men mij toe, vertering, die enkel tot vermaak geschiedt en tot pracht! En gedeeltelijk stem ik het toe. Maar, om het volledig te doen, zou ik moeten overtuigd zijn, dat weelde steeds met onkosten onafscheidelijk gepaard ging; dat, b.v. de wilde zijn hoofd met geen' vederbos, en zijne middel met geene schelpen versieren kon, zonder opoffering en uitgaaf. - Is dan niet weelde, vraagt weêr een ander, het gebruik van alle zinnelijk goed, hetwelk we niet regtstreeks behoeven? Ik heb er niet tegen. En beter, weet ik, om u de waarheid te zeggen, ook niet. Doch, wat is nu, hetgeen we regtstreeks behoeven, en we dus niet kunnen missen? Willen wij leven, dan moeten wij eten, drinken; dat is behoefte. Spijs en drank kunnen wij dus niet missen. Willen wij ons voor uitputting wachten, dan moeten wij nu en dan rusten; dat is behoefte. Eene plaats, om ons daartoe neder te zetten of neder te leggen, kunnen wij dus niet missen. Willen wij onze gezondheid bewaren, dan moeten wij onze leden dekken tegen brandende hitte en verkleumende koude; dat is behoefte. Kleederen kunnen wij dus niet missen. En wat zou dit alles nog baten, zoo we niet daarenboven een dak hadden, dat ons beschutte tegen de guurheid des weders, bij stormen en regenvlagen? Ook eene woning is dus behoefte voor ons. En waar nu de mensch slechts eet, drinkt, rust, zich kleedt en huisvest, zooveel zijne natuur zulks volstrektelijk vordert, zonder iets daarenboven, daar heerscht geene weelde; waar hij meer doet, daar heerscht ze.
Wilt ge weten, waar ze te vergeefs wordt gezocht; welaan, volgt mij, terwijl ik met u mij begeef niet ver van dat dorp, hetwelk gedeeltelijk door heide omzoomd is! Ziet gij daar dien rook, die zich, als ware het, verheft uit den grond? Uit eene hut komt hij voort. Treden wij nader! Daar ligt ze. Ja, dat hol, met zoden omzet en met stroo overdekt, hetwelk geene merkbare opening heeft, dan die ééne, welke gij daar gadeslaat voor uwen voet, dat is het verblijf van uwen natuurgenoot. Dat hoekje gronds is zijn bouwland. Die uitgegravene diepte is zijn put. Eene bete droog broods is zijn voedsel, of hetgeen zijn akker hem

{==712==} {>>pagina-aanduiding<<}
geeft, slechts in water gekookt, en eene teug van dat vocht bijna zijn eenige drank. Gaan wij ook het inwendige beschouwen, zoo veel zulks geschieden kan, daar schier geen lichtstraal doorbreekt binnen die treurige wanden, en nog daarenboven de stikdamp van dat smeulende vuur de oogen verdonkert. Menschelijke gedaanten bewegen er zich, grootere, kleinere, opeengedrongen, afzigtelijk, haveloos, met lompen omhangen; - een stuk houts is hun zetel, een bos stroo hunne slaapsteê, en eene ellendige tafel, eene bekrompene kast, wat brokken van lepels en vorken en schotels, met nog een' ketel of pot; - indien ge u dit alles vertegenwoordigt, dan hebt ge geen onvolledig denkbeeld van hunne gansche bezitting.
Verlaten wij die schamele stulp, waar geen weelde, waar armoede troont; en, met het beeld, dat we daar aanschouwden, voor oogen, overtuigen wij ons, hoe er van armoede tot weelde slechts eene enkele schrede bestaat. - Niet verre, en onze blik rust op eene kleine boerenwoning, gelijk wij er vele in onze gewesten ontmoeten. Eene groote deur, door een' stijl in het midden gesloten, opent tot dezelve den toegang voor den beladen' wagen zoowel als voor het vee, en vergunt tevens den nieuwsgierigen waarnemer, geheel het inwendig gebouw met een' vlugtigen wenk te bespieden. Links en regts van den dorschvloer vindt gij de stalling, en aan het boveneind van den dorschvloer den haard, van den eersten door niets onderscheiden, dan dat deze uit leem, de haard daarentegen uit steenen is zaamgesteld. Het vuur ligt er open, zoodat men vrij en onbelemmerd zich rondom hetzelve bewegen kan; terwijl de rook zich eenen doortogt baant door de zoldering, zoo goed hij vermag, of anders eenen uitweg zoekt door de geopende deuren. Aan den eenen kant van den haard, naast de stalling, is de slaapsteê, door planken gesloten; aan de tegenoverliggende zijde eene opene ruimte voor melkgereedschap en soortgelijk goed, met een vertrekje er nevens, als kelder, ter verkoeling en berging van hetgeen zulks behoeft. Hoe eenvoudig is dat alles! En toch, schoon gij het misschien niet vermoeddet, toch heerscht daarbij weelde. Om het u te toonen, wijs ik u niet op de orde en netheid, die u daar overal tegenlagchen; immers ook zonder weelde kunnen deze bestaan; maar als ge daar, in die slaapsteê, een bed ziet, met varen gevuld, waarop men zacht neêrligt; als ge daar, op dien haard, stoelen en tafels ziet,

{==713==} {>>pagina-aanduiding<<}
niet geheel zonder zwier en kunst; als ge daar, aan den muur, tin en koper ziet, en schotels van verschillende grootte en kleuren; dan zoekt gij ook daar de weelde niet geheel te vergeefs. Nog meer: die betere stoffe, waaruit het zondagspak van man en vrouw en kind zijn gemaakt; die zilveren haak of boot of gesp, aan lijf en hals en voet; dat lint, die kraag, die strook, aan hoed en jak en muts, wat is het anders, dan weelde? En wanneer zij zich nu en dan verkwikken door het gebruik van koffij en thee, of zich vervrolijken door eenigen geestrijken drank, dan ook vindt men weelde bij hen.
Maar hoe veel meer bij den rijkeren landman, die zich niet langer vergenoegt met dat gemeenzame bijeenzijn van menschen en koeijen, en met die vereeniging van haard en dorschvloer, en daarom op verandering bedacht is! Hij plaatst een' middelmuur of bouwt eene kamer, en rigt een gedeelte zijner woning, langs dien weg, meer in voor gemak en genot. Daar prijkt eene kast met velerlei soort van beschilderd, geschuurd en glinsterend goed, slechts door eene glazen deur tegen stof en gevaren beschut, opdat het niet aan het oog zij onttrokken. Een spiegel met vergulde lijst hangt aan den wand. Bruine, smaakvolle stoelen staan rondom, en eene knapgeverwde tafel in het midden, op den houten vloer, die, wél geveegd, met zand is bestrooid, als met wiskundige hand, zoodat elk meubelstuk binnen deszelfs juist afgemetene grenzen beperkt wordt. En schoon nu daarbij al geene in het oog loopende afwijking plaats grijpt van hetgeen bij den minderen in zijnen stand geschiedt met opzigt tot voedsel en kleeding, toch maakt men ook hiervan zijn werk door hoedanigheid en verscheidenheid beide, zoodat er zelfs duidelijk in alles weelde uitblinkt.
Doch de weelde des landmans, zelfs op hoogeren trap, wat is ze nog, bij die van den minsten der eenigzins welgezetene burgers? En in de aanzienlijkste kringen, waar men huizen sticht als paleizen, landgoederen als lusthoven, en stallingen als stoeterijen; waar men leeft als Vorsten, rijdt als Vorsten, gebiedt als Vorsten; waar men Oost en West en Zuid en Noord oproept, om te voldoen aan zijne wenschen; dáár en aan de Hoven heerscht eerst de weelde in al hare kracht. Wat gevels, niet slechts gemetseld van gebakken leem, waartusschen de kalk met juistheid is afgesneden, maar uit hardsteen opgetrokken, keurig gebeiteld, kunstig bewerkt,

{==714==} {>>pagina-aanduiding<<}
of zelfs met zorg geslepen! Die stoep voor den ingang, die zuilen, dat balkon, dat lofwerk, die lijsten, wat al arbeids is er aan besteed, wat al kosten zijn er voor gedaan, en dat al tot versiering! En nog merkten wij de verschillende verdiepingen niet op, noch de schikking en den vorm van deuren en ramen, noch dat zuivere spiegelglas en zoo veel meer, hetwelk de opmerkzaamheid des beschouwers onmiskenbaar verdient. Een marmeren gang leidt naar eene menigte vertrekken en zalen; en in die vertrekken en zalen, wat al schoons en bekoorlijks, dat de oogen trekt! Die tapijten, dat behangsel, die gordijnen, die tafelkleeden, van onderscheidene stof en kleur en waardij! Die kroonen, die luchters, die lampen, al die meubelen, waarvoor wij zelfs geene namen bezitten in onze al te eenvoudige moedertaal: secretaires, commodes, trumeaux, canapé's, en schilderijen en spiegels, welke den bezitter weinig goede, maar al te vaak kwade diensten bewijzen! Zal ik bij dat alles u bijzonder bepalen, of nog eens u terugvoeren naar den gang, waar een sierlijke looper, gelijk langs de trappen, ons als ten wegwijzer strekt; u in slaapkamer of keuken en kelder brengen, waar desgelijks overal rijkdom ons toestraalt? Of zal ik naar buiten u leiden, waar slingerpaden kronkelen door heerlijke lanen, waar enkele perken de heesters vereenigen uit verschillende landen, waar bloemen met bloemen wedijveren in kleuren en geuren, waar kunst alleen de schoonste gewassen kweekt, zelfs uit de warmste klimaten, waar de abrikoos rijpt in de lente en de druif in den zomer, waar, in één woord, zich onze zinnen veelzijdig vergasten, als in een' Hesperidischen tuin? Of wilt gij den blik vestigen op die rijtuigen, even onderscheiden in vorm als in grootte, zoo uitmuntend gelakt, zoo keurig bewerkt, zoo gemakkelijk ingerigt; op die leidsels en hoofdstellen, zoo kostbaar ingelegd en zoo zorgvol gepoetst; of op
dat tal van paarden, zoo moedig en fier, het een schooner nog dan het ander? Of wilt gij dien stoet van bedienden in oogenschouw nemen, vaak uitgedost op eene wijze, dat gij ze, buiten hunne rijke liverei, bezwaarlijk van heeren en vrouwen zoudt kunnen onderkennen; koetsiers, palfreniers, kameniers, en wat er al meer moge zijn van dergelijken staat in hoogen rang? Of wilt gij... doch waar vond ik het einde, indien ik u nog wilde doen letten op die welvoorziene garderobe, in welke niets ontbreekt, wat de smaak verzinnen kon, hoe wispelturig en

{==715==} {>>pagina-aanduiding<<}
grillig die zijn moge? Wie noemt de namen van die katoenen en zijden en gemengde stoffen vooral, die vervaardigd worden om hoofd en hals en leest te bedekken, zoodat men ze in hunne ware omtrekken zelfs niet meer bespieden kan; en wie meldt ons de namen der sneden en vormen, waarin ze daarenboven het ligchaam ten sieraad of misstand verstrekken? Waar vond ik het einde, indien ik ook van de vermaken wilde spreken, en van de feesten en partijen en maaltijden? Wat onafzienbaar veld ter beschouwing reeds hier op zichzelve, waar de rede zoude zijn van comedies en bals en concerten, van societeiten, cassino's, en wat niet al meer? van déjeuners en diners en soupers, waar visch en gevogelte en wild elkander, als 't ware, den voorrang betwisten; waar het verscheurende zwijn, het vreedzame lam en het schuwe hert zich vriendschappelijk vereenigen; waar, naast de trage schildpad, de vlugge faizant zich luistervol, als in leven, vertoont, met zijne schitterende veren; waar pasteijen, gebakken, confituren en vruchten; waar al, wat het gehemelte streelen en de maag bederven kan, zich in menigte afwisselt, en het een en het ander gekruid wordt door den heerlijksten wijn? Genoeg, M.H., om u te doen gevoelen, wat wij door weelde verstaan.

II. Zien we nu, hoe wij dezelve hebben te beoordeelen! Ik bedoel: of wij reden hebben, om ze bepaaldelijk goed te keuren of te verwerpen, dan of er noch voor het een noch voor het ander genoegzame gronden bestaan, of wel voor het eene meerder, het andere minder. Niet aanstonds valt ons dit in het oog; beter gewis, naarmate wij meer onderscheiden.
Daar staat de weelde ontsluijerd voor onzen blik, gelijk eene bevallige schoone. Hoe vrolijk, hoe aanminnig, hoe uitlokkend treedt ze ons te gemoet! En hoe veel bekoorlijks, begeerlijks biedt ze ons aan! Zouden wij weigeren het te erkennen, ons geheel van haar afwenden, haar norsch terugstooten of vreesachtig ontvlieden? Dat zij verre! Neen, in stede van wijs, ware dit dwaselijk handelen, onze bestemming verloochenen, onze natuur verkrachten, onze menschheid zelfs uitschudden. Te vergeefs ontvingen wij dan dat oog, hetwelk zich verlustigt in orde en verscheidenheid. Te vergeefs dan dat oor, hetwelk zich boven alles verkwikt door afwisselende, harmonische toonen. Te ver-
{==716==} {>>pagina-aanduiding<<}
geefs dan geheel dat gevoel voor het zachte en stoute, voor het schoone en afzigtelijke, voor het aangename en onaangename. Te vergeefs dan elk zintuig, hetzij het ons streelt door geur, of door smaak, of wat het ook zijn mag. Ja, te vergeefs dan ook die trek tot volmaking, die zucht tot uitvinding, die geest van oefening. Welk alles levendiger en krachtiger en duurzamer werkt, naarmate men, meer veredeld, den staat van barbaarschheid en ruwheid te meer is ontworsteld. - Nog meer! Wanneer wij, M.H., aandachtiglijk gadeslaan, hetgeen zich rondom ons in de schepping vertoont, wat aanschouwen wij dan? Voorwaar veel en velerlei! Wat al geslachten van dieren, viervoetige, vogelen, visschen, insekten; wilde, tamme, vergiftige, onschadelijke; groote, kleine, van verschillende gedaante, en hoe vele soorten in ieder geslacht! Wat al geslachten van boomen en planten, reusachtige en bijna onzigtbare, volle en spichtige, vruchtdragende en andere, uiteenloopende in stammen en stengels, in takken en bladeren, in bloesems en vruchten, en hoe vele soorten ook van die alle! Wat al geslachten en soorten van delfstoffen, harde en zachte, ruwe en effene, edele en onedele; en wat al verscheidenheid ook bij deze in zwaarte, in vorm en in kleuren! Wat al rijkdom in de Natuur! - En zou nu de Oneindige, die
denzelven te voorschijn riep en het Adamskind te midden er van plaatste, met den aanleg, om denzelven te waarderen, met den zin, om denzelven te genieten, en met het vermogen, om denzelven te gebruiken, gewild hebben, dat wij denzelven niet waardeerden, niet genoten, niet gebruikten? Hij, die daar sprak, toen Hij de aarde ons tot een woonoord bestemde, volgens de getuigenis der Schrift: ‘Laat ons menschen maken naar onzen beelde en naar onze gelijkenisse, en dat zij heerschappij voeren over de visschen der zee, en over het gevogelte des hemels, en over het vee, en over de geheele aarde’? - Neen, gewis, de weelde is niet ongeoorloofd, geen kwaad op zichzelve. Zij is een wezenlijk goed. Immers, hetgeen de Vader in den hemel met milde hand heeft uitgestrooid voor onze schreden, dat leert de weelde niet onopmerkzaam voorbijzien, niet achteloos vertrappen, niet moedwillig verwerpen, maar aanwenden ten nutte. Wij gevoelen, dat het heil en genoegen zijner schepselen het doel is des Scheppers, en wij pogen den kring onzer geneugten te verbreeden, zoo veel wij vermogen. Wij volgen den wenk onzes Makers,

{==717==} {>>pagina-aanduiding<<}
dien wij vernemen ook in de stem, die tot navolging ons roept, terwijl wij vol verrukking staren op het landschap, dat zich voor onze voeten ontplooit, of luisteren naar de toonen van honderden vogels, die in wilde akkoorden zich juichend vermengen. Maar, zoo wij alwat ons smart en grieft en verlamt en beperkt met hetzelfde regt schuwen, vermijden, ontvlieden, als wij haken en jagen naar hetgeen ons kan schenken, wat daaraan het meeste is overgesteld; bij de tegenwoordige inrigting der maatschappije vooral, ziet, wat al voordeel de weelde ons aanbiedt! Door haar is het, dat duizenden leven; door haar, dat duizenden welvaren; door haar, dat duizenden gelukkige dagen mogen zien, die anders bezwaarlijk zouden bestaan, of als bedelaars omdwalen, of onder ellende zuchtend gekromd zijn. Zonder haar toch, wat wierd er van zoo menig ambacht, zoo menig beroep, zoo menige kunst? Zonder haar, wat van koophandel en zeevaart vooral? Denkt ze voor een oogenblik eens weg, de weelde, met alwat ze voortbrengt, en ziet het! Geen koffijboom, noch theestruik, noch suikerriet, noch tabaksplant, noch wijngaard wordt voor ons meer gezet; geene kisten of vaten worden tot vervoer en bewaring er van meer gemaakt; glas- en aardewerk, grover en fijner, vindt men bijna niet meer; rijst en sago en peper en foelie en nootmuskaat worden te zamen, met alwat van dien aard is, overtollig gerekend, en.... het werk van duizenden en duizenden staat stil. Grossiers, makelaars, winkeliers, - ach! weinigen, enkelen slechts vinden nog een sober stuk broods. Ook de onnoodige meubelen worden afgeschaft, en onze woningen ingerigt op de armelijkste wijze; geen stukadoorder meer, geen behanger, geen tapijtwever, geen schrijnwerker, geen vergulder, geen spiegelmaker, - wie telt ze, die allen, welke op eenmaal tot armoede gedoemd zijn? Verbeeldt u zoo eens, M.H., alwat wij missen kunnen, verdwenen van de rij onzer uitgaven, - geene uitgaven meer voor zoo vele wagenmakers, schilders, verwers,
glazenmakers, timmerlieden, smeden, metselaars, en meiden en knechten vooral; en, zegt het, vindt gij het niet een treurig tooneel, hetwelk zich aan uwen blik vertegenwoordigt? Maar, zoudt gij dan ook de weelde niet zegenen, die niet slechts in zoo veler behoesten voorziet, niet slechts zoo veler hand bezig houdt, niet slechts zoo veler kracht oefent, maar ook den geest scherpt, het gevoel versijnt, den smaak veredelt, en menige

{==718==} {>>pagina-aanduiding<<}
vermogens uit het binnenste des menschen ontwikkelt, terwijl ze de weldadige moeder wordt van nuttige uitvindingen, de beschermster en kweekster van wetenschappen en kunsten? - Gewis, wezenlijk goed is de weelde op zichzelve! Iets hebben wij ten bewijze hiervoor aangevoerd; nog meer zouden wij er voor kunnen bijbrengen, indien het van ons wierd gevorderd. Gelijk alles intusschen, zoo ook de weelde wordt kwaad door het misbruik. In 't kort: er is eene zedelijke, maar er is ook eene onzedelijke weelde. De zedelijke verheffen wij; de onzedelijke, daarentegen, wie zou ze niet hoogelijk afkeuren en strengelijk gispen?
Onzedelijk noemen wij de weelde, wanneer zij de gereede vervulling onzer heiligste pligten belemmert, of zelfs tot dadelijke ongeregtigheden leidt en vervoert. - Hier die rampzalige, die zijnen tijd verdeelt tusschen vermaak en genot, als achtte hij deze de eenigste bestemming des levens. Men slaapt er tot verre op den dag. En waarom zou men dat niet, daar toch alles zijn' geregelden gang gaat? Men schikt er zijn morgengewaad met trage bedaardheid. En waarom zou men zich haasten, daar toch niets wordt verzuimd? Men toeft er lang aan 't ontbijt. En waarom ook dat niet, daar toch geene bezigheid dringt? Zoo zit men in zijnen zachten stoel, om dien straks te verlaten, ten einde zich behoorlijk te kleeden, daarna wat rond te drentelen, wat nieuws te hooren of te vertellen, dezen of dien te spreken, een dagof weekblad in te zien aan eenige publieke plaats, en dan terug te komen van waar men kwam, of elders het middagmaal te gebruiken. Naauwelijks is dit geschied, of de theetafel wenkt, en van daar begeeft men zich óf naar den schouwburg, óf naar de danszaal, of neemt tot de muzijk zijne toevlugt, of tot het kaartspel, indien men geen gezelschap heeft of ontmoet, waarmede men op andere wijze den dag aan het einde helpt, om laat in den nacht eerst te scheiden. Nu vlijt men op de donzen peluw zich neder, en sluimert welvoldaan in, om den volgenden dag even als den voorgaanden te openen zoowel, als te sluiten. Doch, waar men dus leeft, wat dunkt u, M.H., waar de weelde dus den kostbaren tijd rooft en aan onze hoogere belangen onttrekt, mag zij daar niet met regt onzedelijk en kwaad heeten?
Maar ook daar die rampzalige, die, bij minder vermogen, de perken te buiten gaat, binnen welke hij zich behoorde te houden. Men heeft genoeg, om fatsoenlijk te leven in zij-
{==719==} {>>pagina-aanduiding<<}
nen stand en beroep, niet voor meer. En toch, men wil meer. Men verwisselt de oude meubelen voor nieuwe; men kleedt zich meer naar den smaak; men veroorlooft zich meer uitspanning; men wordt lid van geldspillende vereenigingen; men schaft zich meer dienstboden aan, en schikt zich in alles naar den tijdgeest, terwijl men de hoogere kringen in de verte navolgt. Meer en meer zoekt men als lieden van aanzien zich voor te doen. Meer en meer haakt men naar gemak en genot. Meer en meer wenscht men, hetgeen de zinnen betoovert. En ongevoelig gaat men dus voort, van schrede tot schrede, met iederen dag. Zou men nog volharden, gelijk vroeger, te arbeiden met eigene hand aan hetgeen te doen ons is opgelegd? Dat schaamt men zich nu, als te vernederend, of ontvliedt het, als te bezwarend, en laat het aan anderen over. Zou men zich aan de genoegens des gezelligen levens onttrekken, zich spenen van de vermaken der wereld? Die opoffering getroost men zich niet, en snelt geduriglijk henen, waar vreugde slechts wenkt. Maar zoo ziet men dan met iederen dag ook zijne inkomsten verminderen, terwijl de uitgaven vermeerderen. Zal men terugkeeren tot hetgeen men, te onbedachtzaam, verliet; het overbodige vaarwel zeggen; worden, wat men te voren was? Hoe zou men zulks kunnen? Immers bespottelijk maakte men zich daardoor in het oog van de menschen, en men heeft zich daartoe te veel ook aan de weelde gewend. Wat dan? In hetgeen nuttig en goed is voor zichzelf en een' ander', daarin bezuinigen, zoo verre men kan, en, den schijn stellende boven het wezen, blijven die men is voor de wereld; terwijl men zich niet meer bekreunt om den nood van den armen, niet meer om hetgeen tot eigene geestbeschaving wordt geëischt, niet meer om hetgeen tot veredeling en verbetering der maatschappije behoort, niet meer
bekreunt zelfs om hetgeen voor bloedverwanten en kinderen boven alles gewigtig mag heeten.
Genoeg, M.H.! Doch, indien gij reeds hier eene onzedelijke weelde in vrij aanmerkelijke mate erkennen moet, wat zegt gij dan, als gij dien rampzaligen aanschouwt, die regt en wet verguist, en, als een pestwalm, verderf en ellende met zich voert en brengt over personen en Staten? Ziet, daar vertoont hij zich aan ons oog, waar hij zich voedt met het bloed en de tranen van den behoeftigen daglooner, die schreit tot den hemel om zijn zuurverdiend loon,

{==720==} {>>pagina-aanduiding<<}
terwijl hij dartelt en lacht! Hier, waar hij het aanvertrouwde penningsken van weduwen en weezen brooddronken verteerde, - van weduwen en weezen, die zuchten en klagen, terwijl hij het harte toesluit en het geweten verkracht! Ginds, waar hij eigen kroost aan berooidheid prijs gaf, en het verwijt van zonen en dochteren hem treft, die hen tot den bedelstaf doemde, of tot eenen staat van afhankelijkheid, welke hunne schouderen drukt als een looden last! Daar ook, waar hij den schuldeischer gedurig teleurstelt, of hem onvoldaan henenzendt, of slechts ten halve voldoet, - den schuldeischer, die door hem soms in de grootste ongelegenheid gebragt wordt, of tot maatregelen gedwongen, welke den schuldenaar maar al te vaak tot radeloosheid vervoeren en zijne magen tot wanhoop! Daar evenzeer, waar hij tot misleiding en leugen en slinksche streken de toevlugt neemt, en de bedrieger der onrust ter prooije is, terwijl de bedrogene ongelukkig wordt! En, terwijl gij daar dien windhandelaar gadeslaat, die nog en nog eens zijne sortuin beproeft en het uiterste waagt; dien speler, die met grijnzenden blik onafgewend staart op tafel en spel; dien dronkaard, met hooggekleurd gelaat, verwarde spraak en verstompte vermogens; dien wellusteling, met ingevallene kaken, verbleekte wangen, weggezonkene oogen, meer geraamte dan levend mensch, en zoo vele dergelijken meer, - wat ziet gij anders dan slaven der weelde?
Doch welk een tooneel van verschrikking vertoont zich aan onzen geest, wanneer wij naar het land onzen blik wenden, hetwelk van americus den naam draagt! Ziet gij daar, in de volkplantingen, die Negers? Hoe onvermoeid arbeiden zij, mannen, vrouwen, jongelingen, maagden, allen zonder onderscheid! Maar voor wie en waartoe? Ach, voor zichzelven niet! Niet voor eigen haard en gezin de vader en moeder, niet voor verzwakte ouders de zonen en dochteren, niet voor dierbare betrekkingen allen, uit eigene beweging; voor vreemden, gedwongen, ten einde, op verren afstand, die te meer mogen vinden, wat hun gehemelte prikkelt en hunne zucht naar rijkdom bevredigt! Ja, voor vreemden, gedwongen! Hoort gij daar niet den zweepslag der drijvers? Verneemt gij daar niet het gekerm der mishandelden? Ziet gij daar niet den weêrzin, de droefheid, de wanhoop op het donker aangezigt der ellendigen? Nog slechts ten deele kent gij hun treurig lot, en reeds breekt u het harte. Wat

{==721==} {>>pagina-aanduiding<<}
moet er dan bij u omgaan, wanneer gij het u in al deszelfs somberheid vertegenwoordigt; wanneer gij bedenkt, hoe diezelfde menschen, uit hetzelfde stof, als wij, gevormd, uit denzelfden stamvader, als wij, voortgesproten, met hetzelfde gevoel, als wij, door den Schepper van hemel en aarde begistigd, derwaarts werden overgevoerd op den wenk hunner natuurgenooten, langs onmetelijke zeeën, van uit Afrika's midden, op gruwzame wijze? Vreedzaam zwierven ze om, in het erf hunner vaderen, waar, onder de loodregte zonnestralen, eenmaal hunne moeders hen zoogden, waar kinderlijk spel hen vermaakte en jeugdige oefening hen bezig hield. Eene vijandige horde genaakte, besprong, overviel en sleepte hen mede. Mogten zij jammeren, of bidden, of smeeken, niets baatte dit alles. Ontrukt, wreedaardig ontrukt werden de man aan de vrouw, of de vrouw aan den man, de bruidegom aan zijne bruid, of de verloofde aan haren minnaar, en ouders aan kinderen, zoo wel als kinderen aan ouders, en broeders aan zusters, en zusters aan broeders; ontrukt, om te worden verl ocht als de beesten! Ziet, aan Guinea's kust is de markt, waar men handelt in menschen! Daarhenen worden zij voortgedreven, die beklagenswaardige offers der winzucht, als eene koopwaar! Men bereikt de plaats der bestemming, veilt, eischt, ontvangt een aanzienlijk loon, vertrekt, herhaalt zijn bedrijf, en keert welhaast bij vernieuwing terug met een' dergelijken schat. Zoo wordt het eene werelddeel ontvolkt, om een ander wederom te bevolken. Maar hoe?... Ziet, daar ligt het schip in dien inham, hetwelk vrijen als slaven verwijderen zal van den grond, hun zoo dierbaar, om nimmer dien weêr te aanschouwen! Met beklemde borst zetten zij op hetzelve den voet, wenden nog eenmaal het oog naar het land, dat hen teelde, knikken weemoedig een laatst vaarwel er aan toe, en worden neêrgedrongen, zaamgeperst, opgehoopt, aan elkander gesnoerd en geboeid in het binnenste des
vaartuigs, om het eerst dán te verlaten, wanneer zij, door gebrek en kommer gesolterd, ellendig gemarteld, voor een groot deel in getal versmolten, de haven hebben bereikt, waar al de doorgestane smarten worden opgevolgd door lijden en druk, waaraan alleen de dood kan ontheffen. - Dat is het werk van de weelde! Ja, ook dat, M.H.!

III. Maar, wat hebben wij nu omtrent dezelve te doen?

{==722==} {>>pagina-aanduiding<<}
Dit wil ik ten laatste u aanwijzen, omdat het tot mijne taak nog behoort, gelijk ik ze boven omschreef en op mij nam te vervullen. Intusschen, na al het gezegde, mogen enkele wenken volstaan, die ik hope, dat door u zullen worden opgenomen, niet als de taal van den meester, maar als die van den vriend, met toegenegen gevoel.
Gij hebt het bemerkt, dat ik mij geenszins aan de zijde plaatse van hen, die met gestrengheid en ernst het doemvonnis uitspreken over alwat slechts weelde genaamd wordt; en na alwat ik aanvoerde ter bepaling en onderscheiding en staving van mijn gevoelen, gelijk ik het voordroeg, zal het u wel niet meer bevreemden, dat ik, in zekeren zin, doch met veroordeeling van alle misbruik zoo wel, als van elk dwangmiddel ter verkrijging, de weelde zelfs hoogelijk verheffe en aanprijze.
Dat ze haar volgen en bevorderen, de grooten der aarde, zelve het goede genietende ten dage des voorspoeds, en ook anderen met zich verblijdende, verkwikkende en helpende! Gewis, dat is betamend en allezins goed! Of wat baatten ons al de schatten der wereld, al de bronnen van weelde, zoo mild voor ons vloeijende van verre en nabij, ja ook van nabij, in de verschillende rijken der Natuur, indien wij weigerden ons aan dezelve te laven, en den weg tot dezelve daarenboven versperden en afsloten, zoodat bijna niemand zijnen dorst er aan lesschen kon? Niets immers het geld, slechts aan stapels bij stapels geborgen; niets het ooft, dat slechts blinkt aan heester en boom, om te rijpen, te rotten, te sterven. Gelooft ze dan niet, die u diets willen maken, dat gij u bezondigen zoudt, wanneer gij meer doet voor de zinnen, dan ze volstrektelijk eischen! Verandere men zonder schroom de bekrompene hutten in ruime gebouwen; verwissele men vrijelijk de ruwe pij voor het sierlijke gewaad! Dat ze prijken, de voortbrengselen der kunst, in uwe woningen; dat dáár heersche, wat vervrolijken en verkwikken kan; dat uit dezelve ons toeblinke, wat gevoel voor het schoone en verhevene verraadt; dat ze toonbeelden zijn van orde en welvaart, zoodat oog en hart er ontmoeten, wat streelt en volop doet genieten! Moge uwe leden dekken, wat rijkdom en smaak ondubbelzinnig vertoont! Mogen gemak en overvloed u overal omringen! En mogen door u voor anderen ook de aangenaamheden des levens worden vermeerderd en uitgebreid, zoo veel ge zulks kunt en moogt! Dat ze geplaveid

{==723==} {>>pagina-aanduiding<<}
zijn onze straten, geëffend en bevloerd onze wegen, en menigvuldig de middelen ter verbinding van steden en dorpen en landen en volken! Snel voere ons het ligte rijtuig naar verschillende oorden; vlug klieve het ranke schip de onstuimige baren; drukke gemeenschap brenge levendigheid en vertier onder de kinderen der menschen! Niet om brood roepe de handwerker, niet om belooning bedele de kunstenaar, niet om aanmoediging vrage de geleerde vergeefs! Wake over dit alles, wake over zoo veel meer nog de weelde, en storte ze hare gaven uit over de maatschappij met nooit terughoudende hand, als weldoenster van ons geslacht! Ja, dat ze haar volgen en bevorderen, de grooten der aarde; want dat is betamend en allezins goed!
Maar, dat ze haar volgen en bevorderen op zedelijke wijze! - Het is eene gewigtige les, die de grootste der Apostelen eens gaf, toen hij sprak van ‘de wereld te gebruiken, als niet misbruikende,’ wel waardig, dat wij ze ter harte nemen. En wie ze ter harte neemt, gewis! wél bevindt hij zich bij dit zijn doen. Of wat is de weelde, waar zij in teugellooze weelderigheid ontaardt? Immers slechts een Engel des verderfs. Immers niets anders, dáár, waar zij uitspat, zonder te letten op tijd, of stand, of vermogen, of pligten, of regten; dáár, waar zij, laatdunkend en ijdel, het hoofd opsteekt boven alwat zich bevindt in haren eigenen omtrek; dáár, waar zij, zinneloos en dwaas, aan uitputting en vernietiging zich prijs geeft van alwat ze zamenbragt; dáár, waar zij, dierlijk en laag, in geneugten zich baadt, die het ligchaam verzwakken en ook den geest verdooven. - Verre van ons, dat wij ze in bescherming zouden nemen, eene zoodanige! Veelmeer waarschuwen wij er tegen uit al onze magt, en verheffen onze stem, om het toe te roepen aan elk, wien ze bereiken kan: Streeft toch niet naar te hooge dingen! weest vergenoegd met het uwe! en bedenkt, dat deze aarde niet geven kan, wat zoo menigeen van haar schijnt te verwachten!
Naar geluk strekt zich ons aller begeerte uit. En met regt. Doch, waar vinden wij het, wij, zedelijke wezens, voor eene eeuwigheid gevormd? Immers niet in hetgeen vergaat; niet in hetgeen mot en roest kan verderven, en ons op verschillende wijze kan worden ontrukt; maar in hetgeen den tand des tijds en de kwaadwilligheid der menschen weêrstaat. Vergeten wij dat niet!

{==724==} {>>pagina-aanduiding<<}

Maar, al ware dit ondermaansche onze steeds durende woonplaats, of al ware de voldoening aan de neigingen en driften van ons vleeschelijk harte eene wezenlijke bron van heil en van zegen voor ons geslacht, zouden wij dan nog niet elkander eene vermaning der wijsheid doen hooren, wanneer wij opwekten tot matigheid? tot matigheid in spijs, in drank, in rust, in genot, in kleeding, in huisraad, in alles, waarin weelde, meer of minder, kan heerschen? tot matigheid, opdat wij ons niet ongeschikt maken voor het werk, ons hier opgelegd, en voor den arbeid daarbij, dien onze geest en ons waarachtig belang eischen? tot matigheid, opdat wij niet alles verliezen, behalve den schijn en hetgeen slechts blinkend klatergoud mag geacht worden? tot matigheid, eindelijk, opdat wij niet eerlijkheid en goede trouw van uit de zamenleving verbannen zien, en onszelven, onze betrekkingen en onze medeburgers in eenen afgrond van jammer ter nederstorten? - Gij kent de geschiedboeken der volken. Gij kent de opkomst en het verval van de magtigste rijken der oudheid. Gij weet het ten minste, wat er van Ninivé, van Babylon, van Athene en Rome geworden is. Terwijl gij daar staat op de puinhoopen van vroegere grootheid, wat gaat er om in uw binnenste? En, terwijl gij u het verledene herinnert, tot welke ontdekkingen wordt gij geleid? - Ach! al het aardsche verdwijnt; alles, vroeger of later, komt, staat, valt, ontkiemt, bloeit, verwelkt, en, van wat eertijds bestond, vindt men thans zelfs de sporen niet meer. - Ook de weelde, overdreven, ten toppunt gevoerd, o! welke wonden heeft ze geslagen, welke kwalen heeft ze gebragt, welke jammeren heeft ze uitgestort over individuën, over huisgezinnen, over volken, verwekelijkende, verterende, ontzenuwende, zoodat, wat zonder haar nog eeuwen of jaren zoude hebben getrotseerd, door haar in maanden of dagen werd verwrikt, gesloopt en ten gronde toe
weggevaagd! Daarom, M.V., indien ergens, gelde bij ons, omtrent de weelde vooral, het: niet te veel! - Ik spreek in eene maatschappij, voor eene vergadering van Christenen. Wie wij zijn, weet gij. Waar onze bestemming ligt, weet gij. En gij weet het evenzeer, wat van ons wordt gevorderd, zullen wij aan die bestemming beantwoorden. Wat dan het zwaarste is, worde ook het zwaarste door ons geacht; wat ligter is, ligter, en het ligtste het minst! - Niet te veel dan in dezen! Niet boven stand of vermogen, opdat het schaterend

{==725==} {>>pagina-aanduiding<<}
gelach niet soms spoedig verkeere in pijnlijk geween! Niet te veel in vermaak, in opschik, in maaltijden, in elke genieting der zinnen, opdat de kostbare levenstijd, die toch reeds zoo kort is en zoo haastig voorbijsnelt, ons niet eenmaal, op de grenzen der eeuwigheid, pijnigend toeroepe: ‘Slaven uwer lusten, hoe hebt ge mij vermoord’! en, terwijl we daar ledig staan, ons den schrik jage in het harte, met wroeging en naberouw! Niet te veel in alwat overbodig is, opdat we niet de ouders worden van een kroost met vele behoeften, zonder genoegzame middelen om daarin te voorzien, en zóó in en door hetzelve de bewerkers, indien al niet van eigene ellende, dan gewis van den kommer, den druk en de tranen van een rampzalig nageslacht, hetwelk daar leven zal, om de vaderen te vloeken! Akelige gedachte! Wekke, wekke ze ons toch met nadruk en klem, om het tot onze ernstige zinspreuk te maken en tot onze leus: niet te veel! en dringe ze ons met onweêrstaanbare kracht, om te wandelen, als die weten, en gelooven, dat Die niet liegen kan sprak, door den mond Zijns Gezanten: ‘De wereld gaat voorbij, met al hare begeerlijkheid; maar die den wille Gods doet, blijft tot in eeuwigheid’!




Uittreksels van eenige brieven over Parijs en de Parijzenaars.

‘Het is in Parijs eene altijddurende kermis, een elgenlijk paradijs voor ledigloopers, maar eene hel voor de arme paarden, die er deerlijk worden afgejaagd en afgemoord. Niet zelden heb ik deze dieren met overladene vrachtwagens omver zien liggen. Van paarden denk ik aan rijtulgen, en alzoo kom ik op eene wijze van zakkenrollen, die inventief mag heeten: Eene welgekleede Dame stapt in een omnibus, en, door den conducteur, bij het instijgen, ondersteund wordende, beloont zij zijne beleefdheid met een vriendelijk lachje. Zij betaalt hare plaats, maar wordt kort daarna door eene hevige benaauwdheid overvallen, en verzoekt, dat men ophoude. De conducteur, door hare betoonde vriendelijkheid voor haar ingenomen, helpt haar zeer galant, terwijl zij zich daarbij om hem vastklemt, en, eindelijk afgestegen, op eene stoep nederzijgt. De hulpvaardige man staat haar nog eenige oogenblikken bij; dan de

{==726==} {>>pagina-aanduiding<<}
overige passagiers dringen aan op voortrijden. Het geschiedt, en men komt ten laatste aan het bureau; dan hier zet de conducteur een benaauwd gezigt, bemerkende, dat eene ontvangst van 62 franken hem uit den zak geligt was. Dit was dan de belooning zijner betoonde hulpvaardigheid!’
Nu, dat de Franschjes zakken wisten te ledigen, is ons, Hollanders, in 1795 en 1811 voornamelijk, gebleken! Zoo wel onder het geroep van: Liberté, Egalité et Fraternité! als van het: Vive l'Empereur! heeft er menige zakkenrollerij in 't groot plaats gehad.

‘Vrijdagmorgen ging ik naar de Prefectuur, om mijn' pas in te wisselen, toen ik, aan de pont St. Michel gekomen, een lijk uit eene schuit in de Seine naar boven en op de kaai zag dragen. Bij deze brug bevindt zich een net en welgeordend gebouw. Dit is la Morgue, waar men de drenkelingen enz. ten toon stelt, tot dat dezelve, door hunne betrekkingen of anderen, worden opgeëischt, of, dit niet geschiedende, begraven worden. Ik begaf mij naar de Nôtre Dame, en, van daar terugkomende, zag ik de deur van la Morgue geopend en de menigte zich voor de balustrade verdringende. Er lagen vijf lijken, geheel naakt, ten toon, waarbij aan sommige de teekenen der ontbinding zich reeds openbaarden. Een afschuwelijk gezigt!... en toch waren mannen en vrouwen op dit schouwspel belust, en ik zag de menigte in beweging, om elkander eene plaats te betwisten! - De maatregel zelf, zoo ook de inrigting, kan ik niet afkeuren; dan het heeft toch iets akeligs.’
En dat niet alleen, maar wij voegen er nevens: iets zeer onbetamelijks. Men zoeke de décence evenwel bij de wellevende en beschaafde Franschen meer in woorden dan in daden, meer schijnbaar dan wezenlijk. Dat men aan hen, die een der leden hunner familie missen, den toegang vergunne tot de ongelukkige slagtoffers van een noodlottig toeval, of van den zelfmoord, kan eene goede zijde hebben; dan hoe kwetsende is het voor de eerbaarheid, zulke openlijke tentoonstellingen te dulden! en met welke bedoelingen verdringt zich voor de balustrade van la Morgue die menigte? die mannen? die vrouwen?... Wij zwijgen, en hebben geen antwoord op zulke vragen voor de ooren van een waarlijk wellevend, beschaafd en zedelijk Nederlandsch publiek.

{==727==} {>>pagina-aanduiding<<}

‘Toen de Koninklijke trein zich naar de Nôtre Dame begaf, alwaar, bij gelegenheid der geboorte van den Zoon des Hertogs van Orleans, een Te Deum werd gezongen, was de kaai, langs de Seine, met eene dubbele rij soldaten, man aan man, bezet. Talrijke troepen paardenvolk, dragonders, lansiers, huzaren, karabiniers en nationale gardes te paard gingen voor de koetsen of volgden dezelve. Bij de pont des Arts stak de Koning zijn hoofd uit de koets, en groette de menigte minzaam. Dit werd echter met geen groot gejuich beantwoord. Eene matrone, die nevens mij stond, vond het zeer goed, dat de Koning niet te paard gezeten was. - Daar in de buurt is eene nieuwgemaakte ijzeren hangbrug, die naar louis philippe genoemd is; ik vind dit geen kwaad zinnebeeld voor zijne, als aan draden hangende, regering.’
En Neêrlands vereerde Koning rijdt en wandelt, in den Haag, naar verkiezing, zonder al den omslag, dien de Burgerkoning voor zich gewis hoogstnoodig keurt! Maar hetzij Z.M., eenzaam of vergezeld, rijde of wandele, nimmer zal men de opmerking der Parijssche matrone bij ons vernemen: Het is zeer goed, dat de Koning niet te paard gezeten is! Wie van de beide Vorsten zou zich wel het gerustst en het gelukkigst gevoelen? Ter beantwoording van deze vraag is het onnoodig eene prijsstoffe uit te schrijven; zij beantwoordt zichzelve.

‘Het is Zondagmorgen en heerlijk weder. Ik zit voor een open raam achter de zonschermen te schrijven, terwijl onder mij het geloop, gedraaf en geschreeuw van verschillende marchandes en uitventers alweder in vollen gang is; want, Zondag of weekdag, altoos drukte en gejoel! De Parijzenaar stoort zich niet aan het gebod omtrent den Sabbath. Hij koopt en verkoopt, (slechts enkele winkels zijn gesloten) werkt en neemt zijn pleizier als altoos.’
Wij laten het godsdienstig beginsel, waarvan onze Landgenoot uitgaat, voor een oogenblik, eens geheel daar; niet omdat wij het niet als hoogstbelangrijk achten, maar omdat wij het minder noodzakelijk keuren, daarover thans uit te weiden. Wij geven alleen in overweging, eens te bedenken, hoe diep ongelukkig de mensch moet zijn, in wiens borst zich geene behoefte naar rust doet gevoelen! Hoe is 't mogelijk, dat de Franschman nog slapen kan?

{==728==} {>>pagina-aanduiding<<}

‘Te Lillers, een smerig vlek, werden wij door eene dragt havelooze bedelaars overvallen, dat bijna op iedere pleisterplaats het geval is. De vierendertig uren, die wij in de diligence tot Parijs doorbragten, leverden ons het gezigt van heerlijke natuurtooneelen op. Met uitzondering evenwel van een paar steden, die er vrolijk, net en zindelijk uitzien, zijn de meeste plaatsen door het smerige heen; en wanneer men er ééne gezien heeft, kent men alle de overige. Parijs is ten koste van gansch Frankrijk gebouwd; het is een fraaije kop van een walgelijk monster!’
Het bovenstaande in aanmerking nemende, vinden wij daarin welligt de reden, waarom de vreemdeling, die Holland bezoekt, er schier niet van tusschen kan, om onze gewone reinheid en zindelijkheid overdreven te vinden, en daarmede, op zijne wijze, den spot te drijven. Aan hem het weinig zeggend genoegen zijner spotternij latende, benijden wij hem zijne havelooze bedelaars en zijne smerige dorpen en stadjes niet. Zonderling is het evenwel, dat in een Land, waar men zoo vele schoone natuurtooneelen aantreft, en het bekoorlijke van sommige streken inderdaad uitlokkend is, de mensch, die, omringd door dit alles, orde en schoonheid, welstandigheid en reinheid moest beminnen, daarvan het tegendeel vertoont. Neen, zonderling is het niet, waar beschaving, verlichting en onderwijs op lagen trap staan, of wel schaars worden gevonden. Men moge aldaar ook de taal der beschaafde wereld spreken - de taal der echte beschaving is er gewis een nog onbekende tongval, en vandaar al dat onreine en walgelijke, dat in Nederland nergens, althans niet in die mate, wordt gevonden.

‘Ik bezocht heden de stad der dooden, die, in hare soort, hier even karakteristiek is als die der levenden. Sedert mijn vroeger bezoek, van vóór eenige jaren, is het aantal Monumenten op Père la Chaise met eenige honderden vermeerderd, en neemt nog dagelijks toe. Het zijn geheele straten of allées van gedenkteekenen van allerlei aard, vorm, grootte en grondstof. Er is aan het: ci gît - het: ici repose - het: concession perpétuel geen einde. De een wil boven den ander', ook na den dood, evenzeer uitsteken, als in zijn leven. Die geen steen kan bekostigen, neemt een Monument van hout; maar een Monument moet er zijn! Kleingeestige en laffe trots speelt daarbij soms

{==729==} {>>pagina-aanduiding<<}
eene hoofdrol. Één voorbeeld uit vele van deze soort. Ik zag een gedenkteeken van eenen werkman in goud, zilver en plated, waarop men, achter een glas, verscheidene voorwerpen had aangebragt, uit de genoemde stoffen vervaardigd, met het adres van den overledene en zijne woonplaats er onder!!! Alhoewel van geheel anderen aard, maar onder dezelfde rubriek van belagchelijke windbrekerij, herinner ik mij de zoogenaamde salons épilatoires, waar men, soigneusement en avec adresse, de witte haren uit het hoofd trekt, dezelve verwt, en... het hoofd reinigt! Nog een paar staaltjes. Men vindt hier hospitalen voor zieke honden, katten, vogels... et autres animaux, waar men ook pensionnaires, die gezond zijn, opneemt. Insgelijks operateurs van exteroogen, met schilderijtjes voor de deur, waar men, achter glas, verschillende merkwaardige exteroogen en likdorens, die weggesneden zijn, zeer netjes ziet tentoongesteld! Ja, de exposition publique bepaalt zich soms tot de smerigste en walgelijkste dingen.’
Deze tekst behoeft geene toelichting; hij verklaart zichzelven. Wij sluiten denzelven alleen met den uitroep: Ziedaar de groote Natie!

‘Het wekt soms een vreemd gevoel, zich onbekend te midden van zoo vele honderden, ons even onbekend, te bevinden. Dit brengt echter te weeg, dat men minder gegeneerd is. De Franschen nemen weinig notitie van iemand, dien zij niet kennen; en ook kan ik niet vinden, dat zij bijzonder beleefd zijn, ten ware zij bijzondere verpligting aan u hebben. Het gaar hier even als bij ons.’
à Gouverno voor allen, die met de Fransche politesse zoo hoog loopen, dat zij, met voorbijgang van den beschaafden landgenoot, uit Frankrijk Gouverneurs en Gouvernantes ontbieden, om kinderen of pupillen manieren en beleefdheid te leeren! Vanwaar die Messieurs en Demoiselles eigenlijk oorspronkelijk zijn, daarover wordt doorgaans weinig gedacht. Wij dachten aan de hierboven genoemde salons, hospitalen, exteroogen, likdorens en andere galanteriën meer. Men mogt wel wat omzigtiger met die vreemde eenden in onze vaderlandsche bijten zijn.

‘Voor de bezigtiging van het kasteel (Fontainebleau) weigerde de geleider van mij iets aan te nemen. Dat vind ik

{==730==} {>>pagina-aanduiding<<}
mooi in Frankrijk. Alles, wat bezienswaardig is, beziet men gratis, of voor eene kleinigheid.’
Ja, dat is lof- en prijswaardig niet slechts, maar ook navolgenswaardig, dáár, waar het, ook hier te lande, nog de gewoonte is, om den vreemdeling of landgenoot, bij de bezigtiging van het.... of van de.... of ook wel bloot van...., begeerig naar de handen te kijken. Dat is eene kleingeestige winstberekening, welke hem, die dezelve toelaat en goedkeurt, moet vernederen. Jammer maar, dat de vreemdeling doorgaans naar zulke voorbeelden van eene onhebbelijke inhaligheid het karakter der Natie beoordeelt! Zie de reisjournalen der vreemdelingen. De Heeren Duitschers vooral niet te vergeten, bij wie het te dezen intusschen nog erger is dan bij ons.




Proeve ter verklaring van de gezigtkundige waarneming, voorkomende in No. XI van dit tijdschrift. Door H.A. Callenfels, Med. Doct. te Oostburg.

De waarneming is deze: ‘Wanneer een wagentrein een' naauwen, donkeren, onderaardschen gang doorgaat, en er uit den remorqueur eene gloeijende kool valt, die voor eenige oogenblikken den gang verlicht, dan schijnt het rijtuig, waarop men zich bevindt, zich even snel achteruit te bewegen, als het zich wezenlijk voorwaarts beweegt.’
De gloeijende kool, die op den bodem des gangs ligt en haar licht verspreidt, gaat onder den wagentrein door, van voren naar achteren. De schaduwen en lichtstrepen aan de wanden en aan het gewelf van den gang, die door de snelle beweging als in elkander smelten, moeten dus over de hoofden der reizigers van achteren naar voren gaan, en wel langs den wand des gangs, met verdubbelde snelheid van die der rijtuigen. Deze schaduwen ziet men voor zich uitloopen, en daardoor moet het toeschijnen, dat men zelf achterwaarts bewogen wordt: even hetzelfde heeft plaats, als een sneller zeilend schip ons op zee voorbijvaart. Ik heb nooit een' stoomwagen anders dan afgebeeld gezien, en heb er nog veel minder mede door onderaardsche gewelven gereden; maar ik houd mij verzekerd, dat men dit zinbedrog niet zou bespeuren, als men onder zich naar den bodem konde zien: even

{==731==} {>>pagina-aanduiding<<}
min zou dit plaats grijpen, als de gang door eene aan het gewelf hangende Engelsche lamp verlicht wierde; maar dan zou men het op den bodem kunnen waarnemen. Dat de ziel een juist denkbeeld van de ware rigting der voorwerpen heeft, schoon het beeld derzelven zich omgekeerd op het netvliet des oogs teekent, heeft eenen anderen grond, en is in vele oude en nieuwe werken verklaard.

Berusting.

Ik had menig bangen zeetogt bijgewoond, en, ofschoon op kleiner vaarwater, spande het er zelden zoo zeer, als in het late najaar van 1802. Ik bevond mij te dier tijd namelijk, om zaken, in het naburige Hoorn, en, mijn handel mij vandaar naar Zwol roepende, vond ik gelegenheid, den kortsten weg te kunnen nemen met een vrachtvaartuigje, hetwelk juist in de haven gereed lag, om naar den IJssel over te steken. Bij de beschrijving der weêrsgesteldheid zal ik mij niet meer, dan noodig is, ophouden. Genoeg zij het te zeggen, dat aanvankelijk de gelegenheid gunstig was, maar dat wij later, door stilte, omloopenden wind en dikke duisternis, beneden onzen koers dreven, en ons op de Geldersche kust bezet vonden, toen, op het onverwachtst, een storm uit het noordwesten, met afwisselende en hevige buijen, woedend opstak. De geheele manschap op het kleine tjalkje bestond uit schipper en knecht, en ik, als éénige passagier en van eene zwakke ligchaamsgesteldheid, moest in het achteronder, met het zoontje van den eerstgenoemden, een knaapje, naar ik gis, van acht jaren, ons lot geduldig afwachten. - Reeds hadden wij, voor Elburg stootende, een zwaard verloren, en aan het gestadig pompen merkte ik wel, dat het scheepje veel water maken moest. Aan lij zaten wij gedurig onder de zee; en, daar ik vroeger opgemerkt had, dat de tuigaadje slecht genoeg gesteld was, vreesde ik elk oogenblik, dat er verder iets onklaar raken of zich begeven zoude, en wij dan, op het strand vervallende, noodwendig moesten te barsten stooten en omkomen. - Ik had in die oogenblikken genoeg met mijzelv' te doen, en als ik dacht aan vrouw en kinderen, dan ontzonk mij bijna de moed. De schemer van de ongesnoten kaars aan het schot verlichtte somber ons eng verblijf, en met halfgeslotene oogen lag ik, als in mijzelv'

{==732==} {>>pagina-aanduiding<<}
verloren, op eene bank te lijwaarts. In dezen treurigen toestand eenigen tijd doorgebragt hebbende, werd ik door een' geweldigen rukwind, waardoor wij op ééns vreeselijk overhelden, als met een' slag uit mijne mijmering gewekt. Ik rigtte mij overeind en beefde; doch, toen die vlaag gelukkig weêr over was en ik ademhalen kon, viel onwillekeurig mijn oog op mijnen kleinen lotgenoot: het knaapje zat op den vloer in een' hoek, en zie! het scheen van geen kommer bewust; het speelde met een aardig poedelhondje in den schoot, en geleek zoo gerust en tevreden als het lieve dier. Zulk een contrast met mijnen innerlijken toestand trof mij zoo zeer, dat ik, zonder daarbij veel te denken, als onwillekeurig uitriep: ‘Zeg, lief kind, zijt gij ook niet benaauwd in dit nare weêr, en niet bang, dat wij verdrinken zullen?’ Maar het kind antwoordde: O neen, Mijnheer! als 't hard weêr is, heeft vader het roer, en dan ben ik nooit verlegen. Diep getroffen, herhaalde ik die woorden bij mijzelv'; ik sloot den knaap in mijne armen, en bad, in verheven zin, onzer aller Vader daarboven om een geloof en een kinderlijk vertrouwen als van dat kind. - De volgende dag bragt ons in behouden haven; maar, toen ik, in mijnen verderen levensloop, meermalen in moeijelijke omstandigheden verkeerde, kwam mij de taal van den jongen nog vaak te binnen, en zeide ik hem later nog dikwerf, mij ter bemoediging, na: Bij hard weêr heeft Vader het roer!

P.

Malaspina, lastdrager en schrijver.

Onder een aanmerkelijk getal vreemdelingen van meer dan gewone begaafdheid, welke in de laatste tijden de residentiestad Turin bezochten, was er een, die wel inzonderheid de algemeene oplettendheid tot zich trok, terwijl al de overigen bijna onbemerkt bleven. Deze eene was een arme lastdrager uit Parma, malaspina geheeten, van wien, kort geleden, verscheidene regt aardige dichtstukjes in de dagbladen van Milaan het licht gezien hebben, en die, behalve zijne dichtkunst, nog verscheidene hoogst achtingwaardige eigenschappen bezit. (*)

{==733==} {>>pagina-aanduiding<<}

Malaspina is een nieuw bewijs, dat armoede, veronachtzaamde opvoeding en de afmattendste ligchaamsarbeid niet in staat zijn het echte genie te verdooven. Hij is thans achtentwintig jaren oud. Toen, zeven jaren geleden, te Parma eene school van weêrkeerig onderwijs volgens het stelsel van bell en lancaster opgerigt werd, was malaspina een der eersten, die opkwamen, om er als leerlingen aangenomen te worden. Door zuivere weetgierigheid gedreven, overwon hij moedig de natuurlijke schaamte, zich nog op zijnen leeftijd, onder bijna driehonderd knapen, op school te bevinden, en leerde in korten tijd lezen en schrijven.
Nu werd de drift tot wetenschap in hem nog des te levendiger, en weldra vond hij eenen menschlievenden Professor, die hem achtervolgens met de beginselen der reken- en der meetkunst, aardrijksbeschrijving, natuurlijke historie, Godsdienst en Fransche taal bekend maakte, doch bij zijn onderwijs zich er wel voornamelijk op toelegde, hem eene grondige kennis van zijne moederspraak, het Italiaansch, te doen verkrijgen.
In zijne tusschenuren beproefde malaspina zijne krachten aan de poëzij, en gaf daarvan eenige, verre boven het middelmatige verhevene, bewijzen in het licht. Zijn schoone lierzang: Fiducia in Dio (vertrouwen op God) is een waar meesterstuk, en daarbij ontegenzeggelijk een merkwaardig verschijnsel in de letterkunde, wanneer men bedenkt, hoe dichtluim en geestdrift tot dit opstel bij hem ontstonden; hij had, namelijk bartolini's marmeren standbeeld: la Fiducia in Dio, op zijn' schouder naar zekere Gravin moeten brengen, en, terwijl zijn ligchaam onder dien overzwaren last bijna ter aarde gedrukt werd, verhief zijn geest zich in de hoogere gewesten.
Malaspina paart aan eene krachtige gestalte een zeer innemend gelaat; zijne kleeding is eenvoudig; hij drukt zich met veel gemakkelijkheid en zuiverheid uit; zijn gesprek is aangenaam, en getuigt van een' hoogen graad van beschaving; in zijn gedrag is hij beleefd en voorkomend; kortom in alles vertoont zich bij hem eene vereeniging van hoedanigheden, welke men in eenen lastdrager voor bijna onmogelijk zou houden.

{==734==} {>>pagina-aanduiding<<}

Gewoonlijk staat hij des morgens ten vier ure op, houdt zich tot zeven ure met zijne studiën bezig, en begeest zich vervolgens naar de markt, om zijnen beroepsarbeid waar te nemen. Ten einde nogtans ook hier zijnen ledigen tijd niet zonder nut voorbij te laten gaan, besteedt hij denzelven, zoo lang hem niets anders opgedragen wordt, met voor zijne medebroeders requesten, brieven, rekeningen enz. te schrijven, en hen door woord en voorbeeld tot vervulling hunner pligten, tot arbeidzaamheid, onderdanigheid en bescheidenheid aan te sporen.
Niet onbelangrijk zou het zijn, malaspina's gesprekken met de overige lastdragers, in welke hij hen tot goedwillige voldoening van het patentgeld, dat zij als onbillijk in den beginne niet betalen wilden, wist over te halen, hier mede te deelen; de door hem aangevoerde drangredenen zouden inderdaad eene eervolle plaats innemen nevens die van eenen bentham, say en andere beroemde Schrijvers over de Staatshuishoudkunde, wier werken onzen malaspina niet onbekend zijn, en wier namen wel nog nimmer uit den mond van eenen lastdrager waren voortgekomen; Referent wil zich echter vergenoegen met te verhalen, op welke zinrijke wijs malaspina gedurende den Cholera-tijd te Parma eenen geneesheer aldaar aan de woede van het graauw wist te ontrukken.
Eene vrouw had bij toeval bemerkt, hoe een arts zich aan eene stadsfontein de handen wiesch, en hoe hij bij deze gelegenheid, volgens de gewoonte dier dagen, van een fleschje azijn of eenig ander behoedmiddel gebruik maakte. Terstond hief zij, luidkeels, den kreet van: ‘Vergiftiger! vergiftiger!’ aan. Op dit geschreeuw liep eene menigte volks te hoop, en ter naauwernood had de beangste Esculaap den tijd, om ijlings in eenen kelder te vlugten, waar hij sidderend den uitslag van het oproer afwachtte. Ook malaspina werd door het gedruisch naar de plaats gelokt; en, wel bewust, tot welke buitensporigheden het gemeen zich, bij dergelijke treurige tooneelen, in verscheidene andere steden, en zelfs nog kort te voren te Parijs, had laten wegslepen, bedacht hij snel een middel, om den armen dokter uit deszelfs gevaarlijken toestand te redden.
Gebruik makende van den invloed, dien hij wist onder het volk te bezitten, riep hij met zijne forsche stem: ‘Dood aan den schuldige! Maar, om geen onregt te doen, moeten

{==735==} {>>pagina-aanduiding<<}
wij de zaak gemoedelijk en naauwkeurig onderzoeken. Brengt mij hier eens,’ vervolgde hij, ‘een' emmer water en een weinig azijn; is het water vergiftigd, zoo zal het, wanneer ik er eenige droppels azijn in laat vallen, terstond groen worden; doet het dit niet, zoo is het drinkbaar, en de vrouw heeft zich vergist. Komt, spoedig! water en azijn! Laat ons geen onregt doen en een' moord begaan; de Hemel zou ons anders, tot straf, wel eens regt de Cholera op het lijf kunnen sturen!’
De proef werd genomen; het water behield zijne natuurlijke kleur; malaspina dronk daarvan, in het aanzien der gansche menigte, verklaarde hierop den arts voor onschuldig, en was op deze wijs zoo gelukkig, hem ongehinderd door het opgeruide volk te brengen. Welk een gruweltooneel zou hier niet, zonder malaspina's verstandige en moedige tusschenkomst, onmisbaar hebben plaats gehad! (*)
Niet lang geleden heeft malaspina ook eene reis te voet naar Marseille gedaan, derwaarts gelokt door den wensch, om er de zee en de stoommachines te zien. Overal bezocht hij de inrigtingen van nijverheid en kunstvlijt, en poogde op elke plaats zijne kennis van zaken door eigen oogenschouw te vermeerderen.
Thans is hij voornemens een weekblad uit te geven, het-
{==736==} {>>pagina-aanduiding<<}
geen uitsluitend voor de geringere volksklassen bestemd zal zijn; bij hetzelve wil hij het soortgelijke, in Frankrijk uitkomende, tijdschrift Maître Pierre tot voorbeeld nemen.
Opmerkelijk en misschien prijswaardig blijft het hierbij, dat een man, die zijne groote verstandelijke vermogens zoo wél kent en weet te gebruiken, een' moeijelijken ligchaamsarbeid als middel van bestaan verkiest boven de uitzigten, welke zijn talent hem zou openen.

Het brandende schip, of het geweten.

Laat in het jaar 18**, terwijl ik mij in de zuidelijke streken der Vereenigde Staten van Noord-Amerika bevond, riepen mij plotseling zaken van groot gewigt naar Italië. De vertraging, die het veroorzaakt zou hebben, wanneer ik mij naar Nieuw-York begeven had, om aldaar scheep te gaan, en de moeijelijkheden eener lange reis te land in dat jaargetijde, bewogen mij, tot de overvaart eene plaats te bedingen op een schip, dat boomwol geladen had, en gereed lag, om van Charlestown naar Marseille onder zeil te gaan. Het schip stond onder bevel van Kapitein S**, die ook eigenaar der lading was.
Zonder dat ons iets van aanbelang overkwam, kregen wij, na een' korten overtogt, de Spaansche kust in het gezigt, nabij welke ons een vaartuig ontmoette, dat juist van Marseille kwam. De beide schepen ruilden met elkander de jongste dagbladen hunner wederzijdsche landen, en vervolgden daarna hunne vaart. Toen nu de Fransche couranten bij ons aan boord gelezen werden, bemerkte onze Kapitein uit dezelve, met blijde verbazing, hoe de voorraad van boomwol te Marseille zoo gering was, dat het eerste schip, hetwelk, met die waar beladen, er zou aankomen, zeker kon zijn, bijna elken prijs te erlangen, dien de eigenaar zou vorderen. De wind, die sedert eenige dagen zuidelijk geweest was, liep thans plotseling naar het westen, zoodat wij hopen konden, binnen kort de straat van Gibraltar te zullen binnenloopen. De Kapitein berekende, dat, zoo hij van den hem gunstigen wind alle mogelijke partij trok, hij binnen kort een rijk man zou zijn; en dit uitzigt vervulde hem met eene onbeschrijfelijke blijdschap, daar sedert verscheidene jaren al zijn moeije-
{==737==} {>>pagina-aanduiding<<}
lijk zwoegen en streven hem geene winst had aangebragt. Men zette dus alle zeilen bij, en pijlsnel doorsneden wij de golven.
Den volgenden dag werden wij westwaarts van ons, nagenoeg in tegenovergestelde rigting, als waarheen wij stuurden, een helder lichtschijnsel gewaar, en weldra kregen wij de overtuiging, dat het een in brand staand schip was. Het licht werd steeds heller en heller, en de noodschoten bulderden ons met schrikwekkend snelle opvolging in het oor. De Kapitein was bezig op het verdek heen en weder te gaan, hetgeen, sedert het schip uit Marseille hem het goede nieuws gebragt had, zijne gedurige gewoonte was, want de blijde verwachting, waarin hij verkeerde, liet hem rust noch duur. Zijn blik was onafwendbaar naar het oosten gerigt; en, ofschoon het schijnsel westelijk van ons nog gedurig sterker werd, de noodschoten elkander gedurig sneller volgden, en men zelfs het angstgeroep om hulp vernemen kon, rigtte zijn oog zich nimmer derwaarts.
Na eene korte poos van misnoegen en gemor over deze onverschilligheid, trad eindelijk de eerste Stuurman op hem toe, met de vraag, of hij niet naar het brandende schip moest sturen, om de ongelukkigen te hulp te komen; de Kapitein echter beval hem norschelijk, zich met zijne eigene zaken te bemoeijen.
Stokstijf van ontzetting was ik hiervan getuige geweest; doch nu trad ook ik, op verzoek van het overige scheepsvolk, naar hem toe, met de aanmerking, dat ik het mijnen pligt oordeelde, hem te berigten, hoe de eenstemmige wensch der manschap was, het brandende schip te hulp te komen. Met eenige gemoedsbeweging antwoordde hij, dat het schip toch niet meer te redden was, en dat hij zonder nut den goeden wind verliezen zou. Hierop ging hij snel in zijne kajuit, en sloot de deur van binnen toe. Hij had zich te voren steeds als een goedhartig mensch betoond, en zou ook zeker in elk ander geval noodlijdenden met vreugde bijgestaan hebben; maar het uitzigt op de rijke winst, waarmede hij zich vleide, was voor zijne deugd eene te sterke verzoeking; hebzucht verstikte bij hem nu alle beter gevoel, en verkeerde zijn hart in steen.
In dezen staat der zaken kon het scheepsvolk niet anders doen, dan de wreedheid van zijnen Kapitein verwenschen en zich aan deszelfs wil onderwerpen. Het staarde naar den vuurgloed, overtuigd, dat de manschap van dat ongelukkige vaar-
{==738==} {>>pagina-aanduiding<<}
tuig ellendiglijk moest omkomen, terwijl zij dezelve hoogstwaarschijnlijk hadden kunnen redden.
Eerst na verloop van ettelijke uren verscheen de Kapitein weder op het dek. Naar zijn voorkomen te oordeelen, had hij gedurende dien tijd, in de eenzaamheid, een' zwaren strijd met zichzelven gestreden. Ik stond naast hem, toen hij uit de kajuit trad; op zijn doodsbleek gelaat vertoonde zich innerlijke onrust; hij had het uiterlijke van iemand, die gaarne moedig wil schijnen, en wiens hart toch door angst beklemd is. Den rug had hij naar den kant gekeerd, van welken wij kwamen, en in dezen stand deed hij mij eenige onbeduidende vragen. Gedurende ons gesprek zweefden zijne blikken snel langs den geheelen gezigteinder, en overtuigde hij zich, dat er van het ongelukkige vaartuig niets meer te zien was; alstoen eerst scheen hij zijne bedaardheid eenigermate te herwinnen.
Toen wij de plaats onzer bestemming bereikten, lag er een schip zeilvaardig, om naar Livorno te stevenen, en ik ging aan boord van hetzelve over, aan den Kapitein van het vorige overlatende, zijne boomwol tot de hoogstmogelijke prijzen te geld te maken.
Omtrent acht maanden later zat ik op zekeren dag te Londen in een logement, toen mij een brief van Kapitein S** gebragt werd, in welken hij mij meldde, dat hij te Londen was, mijne aankomst aldaar vernomen had, en vurig verlangde mij te spreken, alzoo mijn bezoek hem en anderen van groot nut kon zijn. Zijn bediende, die mij opgespoord had, wachtte, om mij den weg te wijzen, en ik volgde hem onverwijld.
Bij het binnentreden van het vertrek des Kapiteins schrikte ik van de ontzettende verandering, welke hij had ondergaan. Hij zag er akelig en uitgeteerd uit, en zijn oog zwierf wild en rusteloos in het rond. Nogtans toonde hij veel vreugde, dat ik aan zijn verlangen zoo snel voldaan had, en verzocht mij te gaan zitten, en te hooren, wat hij mij had mede te deelen.
‘Ik heb u verzocht mij te willen bezoeken,’ dus begon hij met eene aangenomene bedaardheid, ‘omdat gij de eenige in geheel Londen zijt, aan wien ik het wagen durf, de uitvoering van iets, dat mij op het hart ligt, op te dragen. Gij zult u nog wel herinneren, wat op onze reis naar Marseille gebeurd is. Ik heb er mijne lading tegen zeer hooge prijzen verkocht, en ben op eenmaal een rijk man geworden. Rijkdom was mij iets ongewoons, en ik gaf mij geheel aan de genietingen over, welke dezelve

{==739==} {>>pagina-aanduiding<<}
mij veroorloofde. Ik begaf mij naar Parijs, waar ik mij verscheidene weken lang in al de vermaken dier hoofdstad dompelde, tot dat mij op zekeren dag, in een koffijhuis, een dagblad in handen viel, waarin ik met ontzetting de vreeselijke schildering van het verbranden van een Engelsch oorlogsschip las. Dit berigt trof mij als een bliksemstraal. Mijn hart klopte, mijne leden sidderden; niettemin las ik iedere lettergreep van het ijselijke relaas. Het was de brand, dien wij gezien hebben. Het van Marseille komende schip, dat ons aan de Spaansche kust ontmoet was, had, even als wij, den lichtglans gezien, en was terstond het ongelukkige vaartuig te hulp gespoed; doch, daar het veel verder van hetzelve verwijderd was dan wij, was het te laat gekomen, en had, van al de manschap, slechts twee matrozen kunnen redden. Deze gaven berigt, dat, naauwelijks eene halve mijl van hen verwijderd, een ander schip hen voorbijgezeild was; dat het op hunne noodseinen niet de minste acht geslagen, en dat de Kapitein van dat schip dus den dood van ten minste tweehonderd menschen op zijn geweten had!... De rust mijner ziel was nu voor altijd verloren. Mijne uiterste scherpzinnigheid wist geen' enkelen grond uit te denken, die mij verontschuldigen konde. Werwaarts ik mijne schreden ook rigtte, overal volgde mij gewetensangst op den voet. Wierp ik mij op mijne legerstede, met de hoop om in slaap en bewusteloosheid de folteringen van den dag te vergeten, zoo voerde mij een pijnigende droom het geheele vreeselijke brandtooneel op nieuw voor de oogen; mijn oor vernam het ontzettende noodsein, en vol ijzing ontwaakte ik. Ik zocht den slaap weder, doch telkens wekte mij de schrik op dezelfde wijze. Over dag nogtans verschafte de veelvuldige afleiding, welke mij omgaf, mij eenige verpoozing; maar des nachts keerde het akelige droomgezigt onmisbaar weder. Ik besloot tegen de wroeging te kampen en
mijn geweten te verharden; zoolang het dag was, gelukte mij dit eenigzins, maar des nachts, des nachts!... Ik meende de oorzaak mijner pijnlijke droomen in mijne liggende houding bij het slapen te vinden, en besloot mijne nachtrust voortaan niet anders dan zittende in een' leuningstoel te nemen; mijn knecht moest nevens mij waken. Doch naauwelijks zonk mij het hoofd op de borst, naauwelijks sloot de slaap mijne oogen, of het schrikkelijke brandschijnsel vlamde weder op, en het gebulder van het noodgeschut donderde

{==740==} {>>pagina-aanduiding<<}
mij in de ooren. Ik wierp mij in eene draaikolk van verlustigingen; ik doorkruiste Europa - alles, alles vruchteloos! Met elken dag kreeg het schrikbarende gezigt meer magt over mijne verbeeldingskracht, tot dat eindelijk zelfs bij dag het brandende schip zich aan mijn' geest vertoonde, en ik ook wakend het gedreun van het kanon vernam. Schrik heeft zich geheel van mij meester gemaakt; een vlammende kring scheidt mij van de gansche wereld - ik adem niets dan den vuurgloed der hel! Zelfs nu, nu op dit oogenblik, zie ik niets rondom mij dan de vlakte der zee - en daar, daar den scheepsbrand! Hoor, hoe de noodschoten rollen! Wee mij! wee mij!’
Dit zeggende, staarde de ongelukkige strak voor zich heen, en nooit in mijn leven zag ik, op het aangezigt van eenig menschelijk schepsel, zulk eene uitdrukking van wanhoop, van doodsangst. Na eenige oogenblikken evenwel werd hij rustiger. ‘Weldra zal het voorbij zijn,’ dus vatte hij weder het woord. ‘Slechts weinige uren nog heb ik te leven; eene heete koorts woedt in mijne aderen - maar ik wil geene hulp. De reden, waarom ik tot u gezonden heb, is deze: Alles, wat ik met mijne scheepslading te Marseille gewonnen heb, ligt in de Engelsche bank. Mijn testament geeft er u de beschikking over. Ik smeek u, de betrekkingen dergenen uit te vorschen, die - op het brandende schip - door mijne hebzucht - den dood vonden. Hunne namen verneemt gij aan de Admiraliteit. Verdeel onder hen die geldsommen. O, zeker, gij zult eenen stervende zijne laatste bede niet afslaan!’
Ik beloofde plegtig, wat hij begeerde, en verliet hem diep getroffen. Nog dienzelfden nacht nam het ongelukkige leven van Kapitein S** een einde.

De vrouw naar de wereld.

- Ontegenzeggelijk was dit het liefste paar. Heloïse, schoon en bevallig, bezat een gelaat vol uitdrukking, hetwelk den beschouwer bij den eersten blik innam en nog lang eene aangename herinnering achterliet. Lucien darney, haar gemaal, was hetgeen men gewoon is een fraai manspersoon te noemen: zijne trekken, zonder regelmatig schoon te zijn, stemden met elkander overeen; het voorhoofd was

{==741==} {>>pagina-aanduiding<<}
hoog en open, en sierlijk geteekende zwarte wenkbraauwen overschaduwden zachte blaauwe oogen. Een bekoorlijk paar! Zij leefden zoo gelukkig met elkander, op hunne aangezigten glinsterde zulk eene uitdrukking van genoegen, zoo veel vertrouwen op de toekomst, dat onwillekeurig ieders blik hen volgde.
Een jaar lang reeds smaakte darney al de genoegens eener echtvereeniging, bij welker sluiting welvoegelijkheid en de wenschen der familie met de harten der jonge lieden overeengestemd hadden. Darney beminde zijne vrouw teederlijk; geene harer begeerten bleef onvoldaan; geen feest, of zij schitterde op hetzelve boven alle anderen; geene pracht of weelde scheen hem voor zijne vrouw te groot; een dankbare glimlach op haar lief gelaat beloonde hem daarvoor ruimschoots.
Nog had geen wolkje hun geluk verduisterd; nog nimmer had heloïse's aanminnig lachje hare lippen verlaten; maar - alle menschengeluk heeft een einde, en ook zij moesten dit ondervinden.
Op zekeren avond had zij zich, met meer zorg nog dan gewoonlijk, gekleed, om op een feest bij Mevrouw de riaucourt, eene oude vriendin harer moeder, te verschijnen. Verwonderd, haren man, naar wien zij wachtte, nog niet te zien opdagen, begaf zij zich naar deszelfs kamer, en schrikte bijna, toen zij hem nog in zijn' japon en met rekeningen bezig vond.
‘Lieve hemel, lucien, waar blijft gij toch? Het is bijna tien ure. Hebt gij dan het Bal vergeten?’
‘Neen, kindlief,’ zeî darney glimlagchende, ‘en ik zou zoo aanstonds bij u gekomen zijn. Ik heb iets dringends te doen, en ik dacht, gij zoudt aan mij dit vermaak, voor deze reis, wel eens willen opofferen.’ Daar hem echter een wolkje op het voorhoofd zijner vrouw bewees, dat hij van haar te veel gevergd had, voegde hij er bij: ‘Maar neen, ik ben onregtvaardig; gij zijt eene al te schoone vrouw, om bij uwen man te huis te blijven; ga, mijne heloïse, ga naar het Bal, en heb er veel genoegen; ik zal intusschen hier, onder mijnen arbeid, aan u denken.’
Heloïse betuigde hoog en duur, dat zij zonder hem niet naar Mevrouw de riaucourt zou gaan. Er volgde nu een huwelijkstooneeltje, hetwelk eenige schoone begoochelingen vernietigde. En niettemin was Mevrouw darney

{==742==} {>>pagina-aanduiding<<}
een uur daarna op het Bal, door eene menigte bewonderaars omgeven, en door alle vrouwen benijd, die vruchteloos poogden met haar te wedijveren.
Van dezen tijd af verscheen heloïse menigmaal op Bals, in de Opera, enz. zonder haren man, en zij gewende zich daaraan. Mevrouw de riaucourt verzelde haar, en derzelver neef, alfred, was haar cavalier.
Terwijl de jonge vrouw zich op deze wijs geheel aan het vermaak overgaf, poogde haar man, door de uiterste inspanning van vlijt, de wanorden te voorkomen, waarmede de overmatige uitgaven zijner vrouw zijn vermogen bedreigden. Heloïse vermoedde niet, welke offers hij haar bragt; zij begreep de ernstiger gemoedsstemming van haren man niet, en nam hem die bijna kwalijk; desniettemin bleef hij bij zijn al te edelmoedig besluit, en ging voort zijne eigene vermaken op te offeren, om haar een schijngoed te laten behouden.
Op eens nogtans gevoelde de jonge vrouw, hetzij door verzadiging, hetzij door bedaard nadenken, een' hevigen afkeer van al de verstrooijingen, die haar zoo lang bedwelmd hadden. Zij sloot zich op, ontving slechts weinige vrienden, en verscheen niet dan in vertrouwde gezelschapskringen. Ongelukkig bevond darney zich om dezen tijd, wegens zaken van gewigt, in Normandije. Heloïse werd daardoor weldra de eenzaamheid moede, gelijk zij het vroeger de groote wereld geweest was, en, om deze leegte aan te vullen, begon zij romans te lezen. Eenige der nieuwere schrijvers boezemden haar eene levendige belangneming in, zoo door het mysticismus hunner gedachten, als door hunne dweepende droomerijen; dan weder weende zij over het lot der heldinnen van andere dier werken, arme, na een leven vol opoffering en diepe, aan niemand bekende smarten, ontbladerde en vergetene bloemen.
Op zekeren morgen ontwaakte zij met het gevoel, de ongelukkigste vrouw der wereld te zijn. Zij weende over zichzelve, en meende in stilte haar lot te moeten betreuren; haar hart werd miskend; hare liefde kon niet meer tot den persoon haars mans naderen; ook zij was eene beklagenswaardige vrouw, die door haren man niet begrepen werd. Hare ziel was nu als alleen op aarde, zonder dat eene verwante ziel haar klagen verstond en haar vertroostte. Hare wangen verbleekten; het lachje ontvlood hare rozelippen;

{==743==} {>>pagina-aanduiding<<}
hare oogen verloren den gewonen glans; eene smachtende uitdrukking spreidde zich als een sluijer over dezelve; zij was verstrooid van gedachten; hare bittere, treurige, moedelooze wijs van spreken deed hun, die haar omringden, gelooven, dat zij smarten leed, en van dit lijden meende men den grond te vinden in de afwezigheid van haren man.
Dagen bij dagen, weken bij weken verliepen. Op zekeren morgen ontving zij eenen brief van darney. Nog sprak hij van geen terugkomen. Heloïse kreukte mismoedig den brief in hare hand. ‘Hij is gelukkig,’ zeide zij met bitterheid; ‘zijne brieven doen mij zeer - hij is zoo rustig, zoo bedaard!’ En de brief werd aan de vlammen geofferd.
Een uur daarna doorliep de jonge vrouw, in de hevigste gemoedsbeweging, eenen anderen brief. Het papier was rooskleurig en geparfumeerd; tranen schenen een paar woorden geheel onleesbaar te hebben gemaakt; dit schrijven luidde aldus: ‘Uit uwe handen, Mevrouw, wacht ik leven of dood. Verschijnt gij heden avond op het Bal mijner tante, zoo verlang ik niets verder; mijn geluk zal grenzenloos zijn. O! gij zult deernis hebben met eenen ongelukkige, dien zijne liefde tot wanhoop drijft; gij zult beseffen, dat het tijd is, door een uur van geluk, jaren van zielelijden te doen vergeten. - Heloïse! gij weet niet, wat ik sedert zes maanden geleden heb. Bij alwat heilig is, bezweer ik u, kom heden avond! Een krankzinnige is in staat alles te ondernemen - zelfs eene misdaad. Spreek mij niet van rede, van pligt; ik kan er niet naar luisteren - mijn voorhoofd gloeit - mijn brein verwart zich. Heloïse! uwe liefde of den dood!

Alfred de riaucourt.’

Er werd een bezoek aangemeld, en sidderend verborg heloïse den brief.
Het was avond; Mevrouw darney had haar elegant toilet voltooid; vrees en hoop verlevendigden haar schoon gelaat, en toen de kamenier het kostbare halssieraad van diamanten vastgehaakt en de Dame een' vergenoegden blik op haar tooisel geworpen had, zag zij naar de pendule. ‘Eerst negen ure - en het Bal begint ten tien. Het maakt in 't geheel geen effect, zoo vroeg te komen. Laat mijn rijtuig ten tien

{==744==} {>>pagina-aanduiding<<}
ure gereed zijn; ik zal schellen, wanneer ik afrijden wil, maar dat intusschen niemand mij store.’
Toen zij alleen was, vlijde zij zich op de zachte kussens van eene sopha neder, met het hoofd in de hand, en dacht, niet zonder onrust, na over den stap, dien zij op het punt was om te doen; zij dacht zelfs aan haren man; maar hare verblinding vond krachtige drogredenen tegen het geweten.
‘Waarom heeft hij mijne liefde teruggestooten? Waarom mij alleen, zonder steun, zonder verdediger, in de wereld gedreven? Heb ik deze koelheid verdiend? Hij is het, die ons geluk vernield heeft. Is het mijne schuld, dat ik niet tot de berekenende, koude genegenheid kon afdalen, die het zich zoo gemakkelijk mogelijk maakt, om toch niemand te genéren? - En daarenboven, wat vermag ik, arme vrouw, tegen deze brandende liefde van alfred, die alle hinderpalen onderstboven werpen of door eigen vuur vergaan moet! - Wat raakt ons het gevaar? Het geluk zal des te grooter zijn. - De dood heeft niets vreeselijks voor die bemint - de dood - zonder beven zal ik hem zien naderen - want ik ben gelukkig; ik heb de ziel gevonden, welke de mijne zocht - ik ben gelukkig!’
Hare oogen sloten zich; bekoorlijke beelden omzweefden haar; twee maanden lang had zij gekampt en geleden; op het punt om in den afgrond te storten, waande zij zich nu gelukkig; nadat zij zich in hare oogen wegens eene misdaad geregtvaardigd had, welker diepte te peilen zij echter niet durfde wagen, meende zij haren pligt gedaan te hebben - zij glimlachte en - sliep in.
Haar slaap was diep, afgemat als zij was door den innerlijken kampstrijd, door de worsteling van pligt en hartstogt; zij sliep, als in sluimer gewiegd door de golven, die haar dreigden te verzwelgen.
De klok sloeg elf, sloeg twaalf; zij sliep. Eindelijk, ten een ure, ontwaakte zij. Haar eerste blik was naar de pendule; een schreeuw ontsnapte haar, op het zien, hoe snel de noodlottige uurwijzer voorwaarts geijld was; zij vloog naar de schel, en weinige minuten daarna trad zij het salon van Mevrouw de riaucourt binnen.
Bij het intreden naderde zij al bevende de plaats, waar Mevrouw de riaucourt zat, en hare onrust was zoo groot, dat zij niet waagde de oogen op te heffen, om naar alfred rond te zien. Nadat zij als 't ware den laatsten

{==745==} {>>pagina-aanduiding<<}
slagboom achter zich had, ontwaakte eenigzins spade het geweten; haar moed had haar verlaten; zij schaamde zich over den begonnen misstap; zij voelde, dat zij bloosde, en liet het hoofd zakken, om zich aan de op haar gerigte blikken te onttrekken. Allengskens herstelde zij zich en hief de oogen op, maar zij ontmoetten die van alfred niet; vergeefs zwierven zij in het rond; alfred was nergens te vinden. Nu vermeesterde haar de vrees; geweten en schaamte weken voor den pijnigendsten zielangst. Evenwel, alle hoop was nog niet verloren; hij kon nog komen; dan, de tijd verliep - hij kwam niet. De ongelukkige heloïse voelde, dat hare krachten haar verlieten; hare gedachten verwarden zich; men trok haar in de quadrilles; werktuigelijk volgde zij, zonder te zien, zonder te hooren; de grond scheen haar onder hare voeten weg te zinken; de lichten draaiden in het rond; zij meende te stikken; eene doodsbleekte overtoog haar gezigt; hare knieën knikten; hare oogen sloten zich. De geheele zaal raakte in verwarring; ieder beijverde zich, om de bezwijmende te doen bijkomen.
‘Het is niets,’ stamelde zij; ‘de drukkende hitte - nu is het voorbij - maar dansen wil ik niet meer.’
Allengskens werden de zalen ledig. De jonge meisjes, die vóór eenige uren zoo schitterend binnengetreden waren, verdwenen als verflenste bloemen in den storm; de rijtuigen rolden weg, en de arme heloïse bleef nog onbewegelijk op hare plaats; zij zag allen heengaan, en had den moed niet hen te volgen. Nog wachtte zij.
Mevrouw de riaucourt naderde haar. ‘Gij zijt niet wel, mijn kind! Ik ben u regt dankbaar, dat gij gekomen zijt; maar ik vrees, het heeft u te sterk aangetast.’
‘O! niet in het minste,’ hernam heloïse, met een' gedwongen glimlach.
‘Ik maak mij in ernst ongerust over u,’ vervolgde Mevrouw de riaucourt minzaam. ‘Uwe zwaarmoedigheid ontrust alle uwe vrienden. Nog dezen avond sprak ik daarover met alfred.’
‘Is uw neef hier geweest?’ vroeg heloïse met drift.
‘Ja, maar hij is slechts kort gebleven; ik heb hem bijna weggejaagd: hij was zoo somber, alsof hij alle mijne danseressen bang maken wilde.’
‘O, mijn God!’
‘Wat komt u over?’

{==746==} {>>pagina-aanduiding<<}

‘Ik ben geheel niet wel; verschoon mij, dat ik ga; ik kan mij niet langer verbreken.’
Een uur daarna was heloïse, te huis, in eenen toestand, die aan krankzinnigheid grensde; haar oog was droog; hare polsen joegen; drie uren lang lag zij zonder beweging.
‘Die ongelukkige!’ riep zij; ‘hij had mij verwacht; in wanhoop is hij heengegaan - hij zal zich het leven benemen! Hemel - laat ook mij sterven!’
Een lange, schrikkelijke dag volgde op dezen nacht. Het was een dag van gedurige foltering. Bij het geringste gedruisch overviel heloïse een zenuwachtig sidderen; eene brandende koorts overviel haar. Sloten hare oogen zich voor een oogenblik, zoo opende zij die oogenblikkelijk weder met een' gil - zij waande het bloedige lijk van alfred voor zich te zien.
Tienmaal, zich aan eene schemering van hoop vasthechtende, was zij op het punt geweest om aan hem te schrijven; een laatste gevoel van schaamte, het aandenken aan haren man, wiens eer op het spel stond, hield haar terug.
De nacht verliep, zonder haar rust te brengen - zij kon zelfs niet schreijen.
Ten elf ure 's morgens trad Mevrouw de riaucourt in haar vertrek. Heloïse rigtte zich overeinde; maar, toen zij het onthutste gezigt van alfred's tante zag, zonk zij terug, zonder dat zij in staat was een enkel woord te uiten.
‘Ach, mijn kind!’ zeide Mevrouw de riaucourt, ‘ik kom troost bij u zoeken; ons is een groot ongeluk overkomen.’
‘Gij doet mij schrikken,’ stamelde heloïse.
‘Het is u bekend, hoe lief ik alfred had; ik deed voor hem, wat ik immer voor eenen zoon kon doen; ik wilde hem met eene onzer eerste familiën verbinden; binnen weinige dagen zou het contract onderteekend geworden zijn, en thans is, door zijne dolle, onwaardige liefde, alles voorbij.’
Heloïse zag haar ontsteld aan: ‘Alles is voorbij, zegt gij?’
‘Ach ja - ik ben wanhopig - alfred is zwaar gewond.’
‘Gewond?’
‘Een ongelukkig duël. Een pistoolschot heeft hem den arm verbrijzeld.’

{==747==} {>>pagina-aanduiding<<}

‘Wat zegt gij? een duël?’
‘Ja, mijn kind, een duël! De helft van mijn vermogen gaf ik, dat het niet bekend ware; maar de zaak is reeds het gesprek der gansche stad geworden; met het luisterrijke huwelijk is het gedaan.’
‘Maar, Mevrouw, dat duël - waarom heeft hij dan toch gevochten?’
‘Om eene danseres der groote Opera.’
Acht dagen daarna was heloïse bij haren man in Normandije, bragt er den zomer door, en verscheen, met den volgenden winter, frisscher en schooner dan immer, weder te Parijs. Zelden zag men haar zonder den Heer darney. Menigmaal ontmoette zij alfred de riaucourt, en beantwoordde zijnen groet, maar hechtte zich daarbij, met een rustig en tevreden lachje, te inniger aan den arm van haren man.

Anecdote, rakende professor Borger.

Professor borger, wiens innerlijke, gelijk bekend is, oneindig meer waarde had, dan zijn uitwendige beloofde, bevond zich eens in eene trekschuit, waar hij met eenen Predikant, die hem niet kende, veel had gesproken. Bij het verlaten der schuit verzocht een der reizigers aan den Professor, dien hij, wegens zijn jeugdig voorkomen, voor een jong maatje aanzag, hem, bij het uittillen van zijn' koffer, een handje te helpen, hetgeen deze gewillig deed. Onze Predikant, die de borst wat hoog droeg, ergerde zich aan diens reizigers vrijpostigheid, meende, dat zijn geleerde onbekende zich daardoor vernederde, en zeide tot hem: ‘Zijt gij dan geen Student?’ - ‘Neen!’ - ‘Misschien Proponent?’ - ‘Ook niet!’ - ‘Zijt gij dan reeds Predikant?’ - ‘Ook al niet!’ - ‘Wel, wat zijt gij dan?’ - Hoe verbaasd stond onze goede Dominé te kijken, toen hij ten antwoord ontving: ‘Professor’!

De verschalkte zakkenroller.

Onlangs werd in een' der Parijssche schouwburgen een orloge gerold. Zoo als de beroofde zulks ontdekte, riep hij uit: ‘'t Is op slag van acht ure. Zoo aanstonds zal mijn orioge repetéren; het heeft een' zeer luiden slag, en zal mij

{==748==} {>>pagina-aanduiding<<}
wel kenbaar maken, wie het heeft.’ Verschrikt poogde nu een der omstanders op staanden voet zich te verwijderen; de bestolene greep hem in de borst, en het orloge werd bij hem gevonden.
Deze Anecdote verdient meer geloof dan eene andere, welke wij onlangs lazen, van een' schavuit, die, een ongemeen klein Dames-orloge bemagtigd hebbende, uit vrees voor ontdekking het inslikte, en kort daarop, bij eene toevallige ligchaamsbeweging, door het slaan van hetzelve in zijne maag, zich verraden zag!

De Spaansche bibliothecaris.

De luimige Fransche Akademist bautru bezocht de Bibliotheek van het Escuriaal, en vond daar een' bij uitstek tragen en dommen Bibliothecaris. Toen de Koning van Spanje hem daarna vroeg, hoe hem de Bibliotheek beviel, antwoordde bautru: ‘Zij is voortreffelijk; maar uwe Majesteit moest den Bibliothecaris tot Hoogstdeszelfs Schatbewaarder aanstellen.’ - ‘Hoe zoo?’ vroeg de Koning met bevreemding. ‘Omdat hij,’ hernam de vrijmoedige bautru lagchende, ‘hetgeen hem is toevertrouwd, nooit aanraakt.’

Parijssche huwelijkstrouw.

Een Parijzenaar, eene verre reize willende aanvaarden, vroeg, in vertrouwen, aan eene dame, wat zij, als eene vrouw, het beste middel oordeelde, om zich, gedurende zijne afwezigheid, van de trouw zijner echtgenoote te verzekeren. ‘Neem haren minnaar met u!’ was het naïf en troostvol antwoord.

Het kind in de opera.

Nu, mijn kind, hoe hebben zich heden de zangers en zangeressen gekweten? - Slecht, papa; zij hebben verscheidene stukken tweemaal moeten zingen.

No. XIII. Meng. bl. 660. reg. 6 v.o. leze men: ditz.
- bl. 661. reg. 9 en 10. moet eenmaal het woord toch wegvallen.
- bl. 666. reg. 10 v.o. leze men: is ingerigt.





{==749==} {>>pagina-aanduiding<<}

Mengelwerk.

Verhandeling over licht en lichtziekte (Photospathie.)

Door M.A. Jentink, Predikant te Harlingen. (*)

Die het vereerend genoegen smaken mag, geëerde Hoorders, u van dit spreekgestoelte te begroeten, geniet een groot, maar soms duurgekocht voorregt. Het opstellen der verhandeling of redevoering is veelal de zwaarste arbeid niet. De keuze van het onderwerp; de beslissing: ‘daarover zal ik spreken,’ - die dat werk te boven is, behoeft niet meer zoo diep te zuchten. Het veld, waar de onderwerpen gereed liggen, is ruim genoeg. Dikwijls heb ik er gewandeld, en nooit zonder den bonten rijkdom, die daar in breede vakken ligt uitgespreid, te bewonderen. Evenwel wemelt het er van zoekende pelgrims, die telkens met ledigen buidel moeten wederkeeren. Zij werden door den overvloed verbijsterd. Mij ging het meermalen niet beter. Om voor ditmaal hun getal niet te vermeerderen, nam ik mij voor, het eerste onderwerp, waarop mijn oog zich zou vestigen, op te vatten en te bewerken.
Dit mijn plan werd, ik ontken het niet, zwaar genoeg beproefd. Het eerste onderwerp, dat zich aan mij voordeed, was eene geschiedenis; maar eene geschiedenis, welker aanvang en einde elkander zoo nabij zijn, dat bijna geen tijdsverloop tusschen die beide punten is te bespeuren. Hare geheele lengte is weinig meer

{==750==} {>>pagina-aanduiding<<}
dan een punt. Hier komt bij, dat zij geheimzinnig is en, meer dan de kabinetten van alle onze Vorsten, ondoorgrondelijk. Oordeelt zelve! Het onderwerp, dat zich aan mij opdrong, is dit: de natuurlijke geschiedenis eens lichtstraals, en wel eens straals van het lamplicht.
Wat ik mij heb voorgenomen, dat breng ik gaarne ten uitvoer. Thans evenwel was ik met de zaak verlegen. Gij wilt dus handelen, vroeg ik mij af, over iets, dat gij zelf niet begrijpt? Hoe zult gij dat aanleggen? En al gelukt het u: welk nut zullen uwe toehoorders er van wegdragen? Kortom, ik overtuigde mij, dat mijn lichtstraal, even als sommige stadslantarens, tot weinig anders dienen kon, dan om er bij te zien, dat het regt duister is.
Om te zien, dat het duister is! Ik kan niet zeggen, hoe die gedachte mij trof. Zij herinnerde mij zoo vele ongelukkige kranken, wier verstandsoog zoo iets niet meer zien kan. Zij zijn blind voor duisternis, omdat zij altijd en overal licht meenen te bespeuren. - Het heeft mij altijd verwonderd, dat deze zonderlinge soort van krankzinnigheid, die vooral sedert de laatste halve eeuw, dreigender dan de Cholera, overal doordringt, nog nooit, voor zoo veel ik heb kunnen ontdekken, geneeskundig is beschreven. Men laat zelfs toe, dat zij nameloos en onopgemerkt hare verwoestingen aanregt, en, wat nog erger is, hare slagtoffers worden als ongeneeslijk beschouwd en verwaarloosd. Deze ziekte (men zou ze photospathie, lichtziekte, dienen te noemen) moet echter, de nood eischt het, met alle kracht bestreden worden. Misschien is de homöopatische geneeswijze, zoo al niet de eenige, althans in dit bedenkelijke geval de beste. De patiënten zijn door het licht verbijsterd geworden; bij gevolg zijn zij door de voorzigtige aanwending eens enkelen lichtstraals te herstellen. Deze inval verzoende mij met mijn gevonden onderwerp, en deed het mij meer, dan ooit eenig ander, beminnen. Ik zal handelen over eenen lichtstraal, als geneesmiddel tegen

{==751==} {>>pagina-aanduiding<<}
de lichtziekte. Mijne verhandeling splitst zich in twee hoofddeelen. Het eerste betreft de natuurlijke geschiedenis des reeds meermalen genoemden lichtstraals, en zal doen opmerken, in wat zin en voor hoe ver hij geschikt is om duisternis te doen bespeuren. Het andere behandelt de oorzaak, de kenmerkende verschijnselen en de voorgeslagene geneeswijze der lichtziekte. Ik verdeel de natuurlijke geschiedenis des lichtstraals in drie tijdvakken: onmiddellijk vóór, bij, en na zijne wording.

Het moge hard vallen, van deze plaats te erkennen: dat weet ik niet; of ook slechts: dat begrijp ik niet, - ik moet evenwel met deze tweevoudige belijdenis mijn geschiedkundig onderzoek des lichtstraals, die daar uit eene onzer lampen schittert, openen. Waar hij onmiddellijk vóór zijne geboorte was, dat weet ik niet; en hoe hij het aanzijn ontving, dat begrijp ik niet. Misschien lag hij, met al zijne broeders, gelijk vlinders, met zijne omkleedsels in de patentolie verborgen.
Hebt gij wel eens opgemerkt, hoe die olie, even gelijk sommige menschen, haar eigen verderf opzocht? Zij lag in de lamp veilig en rustig neder. Doch eene verleidelijke hand bood haar eene ladder van katoen, waarlangs zij zou opklimmen, om verbrand te worden. Weduwen van Indostan bestijgen wel eens den brandstapel uit dweepzucht of door dwang; maar die olie, wat trok haar in de vlammen?
Ik weet, dunkt mij, uw antwoord, Geleerden! Dat is onnoozel gevraagd, zegt gij. Hebt gij dan volstrekt geen verstand van de capillaire attractie, of, om duidelijker te spreken, kent gij de zuigkracht der haarbuizen niet? Zoo luistert! Er bestaat eene groote natuurkracht, die alwat op aarde is, en de aarde zelve, en dit zonnestelsel, en al de sterren aan elkander verbindt. Die kracht is op allerlei wijze werkzaam. Gelijk zij de olie langs de vezeltjes van de katoen doet

{==752==} {>>pagina-aanduiding<<}
stijgen, zoo trekt zij vooral nederwaarts; in die betrekking doet zij de lamp hangen, en heet zwaartekracht. Haar is ook ter taak gesteld, om te zorgen, dat de lamp niet als droog stof uit elkander valt; deze post heet kracht der kleving. Is iemand genegen, om dat glas met een stukje wol of laken te wrijven, zij is gereed, om, als electrieke kracht, de haartjes aan te trekken en straks terug te stooten. Het zou evenwel voorzigtiger zijn, de lamp met een' zeilsteen te naderen, mits gij u in acht neemt, dat niet de magneetkracht haar al te zeer doe schudden; want dan zou de stortende olie de aantrekkingskracht der aarde gehoorzamen, en, door tusschenkomst der middelpuntzoekende kracht, als ronde druppelen nedervallen; ten zij de vrieskracht, als uit voorzorg, het gevaar mogt verhoed hebben. Begrijpt gij nu, waardoor de olie langs de katoen is opgetrokken?
Zoo doen die Geleerden. Men overbluft u. Men stapelt bezwaren bij bezwaren en geheimen op geheimen; en als ge op het einde verward en verlegen staat, dan zet men een methodisch gezigt, met de vraag: begrijpt gij het nu nog al niet?
Wat mij betreft, neen! Ik heb geen begrip van dien onzigtbaren reus met zijne duizende armen, die ook in dit vertrek alles vasthoudt en neêrdrukt en op zijde schuift en opheft. Ik zie, dat zijne geheimzinnige vingeren de lampolie met onvermoeid geduld opwerken, opdat de vlam geen oogenblik van voedsel verstoken blijve. Ik zie het uitwerksel, en moet dus de oorzaak erkennen. Maar begrijpen; zien? Alwat ik zie, is, dat het duister is. En zoo zal het met u ook wel gelegen zijn. - Toen de olie het boveneinde van haren steilen trap beklommen had, kon zij ook daar niet lang toeven. Hier begon zij eene kunst, die het vernuft der menschen, o! zoo gaarne, ter navolging zou uitvinden. Ik zou ter naauwernood geloof durven vergen; maar gij zijt getuigen: de olie begon te vliegen; zij verhief zich vrij in de lucht.

{==753==} {>>pagina-aanduiding<<}

Onze Geleerde waarschuwt reeds: Dat moet u vooral niet verwonderen. Hoort mij slechts! zegt hij. In de zamenleving der menschen bestaat zoo wel afkeer als liefde. Dit zijn, gij weet het, twee tegenstrijdige krachten; de eene trekt tot zich, en de andere stoot van zich af. Nu, ook in de doode stof zijn die beide krachten levendig. Doch hier heeten zij, als zij elkander tegenovergesteld worden, warmte en koude. Nu meent gij welligt, dat warmte met onze liefde overeenkomt. Mis! De warmte is regt liefdeloos en onverdraagzaam. Zij drijft de kleine deeltjes, die, toen zij koud waren, elkander aantrokken, zoo ver zij vermag, uit elkander. Door deze eigenschap heeft zij het vermogen om alwat hard is week te maken, alwat week is vloeijend te maken, en alwat vloeit te doen verdampen. Zij kon, zoodra zij in genoegzame hoeveelheid werkzaam was, de geheele aarde, met alwat er in is, doen verdampen. Is het nu niet zeer natuurlijk, dat de deeltjes der olie, zoodra zij de hitte der vlam voelden, elkander loslieten en voortdreven tot in het lampglas, waarin zij door de warmte al hooger en hooger worden voortgestuwd? Is dit nu ten minste niet duidelijk? De warmte doet de olie vervliegen.
Ik mag uwe scherpzinnigheid, zeer geëerde Hoorders, gewis niet naar mijne onbevattelijkheid beoordeelen, maar meen toch, dat deze geleerde uitlegging uwe weetgierigheid niet geheel zal bevredigd hebben. Wij vraagden niet zoozeer, wat er gebeurt en zou kunnen gebeuren; maar juist dit verschijnsel zelve veroorzaakt onze groote verwondering. Hoe kan de warmte die wonderlijke dingen verrigten? Door welk middel doet zij dat? Hoe is het mogelijk? Wat men ons ook aantoone, zoolang dit onbeantwoord blijft, is ons elke zoogenoemde verklaring niets dan verduistering. Wij zien slechts, dat het duister is.
Ik zie gaarne tooverkunsten. Die vlugge verplaatsing en schijnbare gedaanteverwisseling van voorwerpen heeft iets, dat mij aantrekt. Ik weet, dat ik misleid worde,

{==754==} {>>pagina-aanduiding<<}
en getroost het mij, omdat het toch zoo kunstig is. Maar gelijk daar binnen dat glas, zoo tooveren geene menschen. Daar is geen bedriegelijk kunstenaar. Alwat er voorvalt is even zonderling en verbazend. Straks zagen wij de olie eerst langzaam kruipen en toen vliegen. In hetzelfde oogenblik was zij vet en mager, dik en zeer dun, glinsterend geel en pikzwart; doch eer die kleur kan onderscheiden worden, is zij al wederom anders. Zij wordt, alles in hetzelfde oogenblik, men kan niet zien hoe of door wie, aan alle zijden prachtig verguld; en uit dat verguldsel, uit die vlam, spatten millioenen van lichtstralen, als zoo vele vonken, door de zaal.
Zoodra iemand weet, hoe gewone tooverkunsten worden te weeg gebragt, voelt hij zijne hooggespannen verwachting teleurgelteld. ‘O! was het anders niet!’ zegt hij. Maar hier is het anders. Het eenige apparaat voor deze kunst is lucht. - Gij weet, lucht is die groote zee zonder eilanden, waarin onze aarde, gelijk de dojer van een ei in deszelfs wit, rondom besloten ligt. De hoogte van dezen lucht- of dampkring is niet naauwkeurig bekend; de een zegt: juist zestien uur gaans; anderen beweren, dat zij tot aan de maan reikt, en voorbij de maan tot aan de zon, en nog veel verder. Doch ik denk, dat deze Heeren wel wat ver gaan. Intusschen er is voorraad genoeg; wij ten minste zullen dien met onze lampen wel nimmer verbruiken: want zoudt gij gelooven, dat de meesten onzer, al weten zij er niets van, wel door 16000 Ned. ℔ van die stof gedrukt worden?
De lucht bestaat uit een mengsel van twee voorname soorten. De grootste helft heet stikstoflucht, omdat deze, zoo zij alleen ware, de vlammen en ook de menschen zou doen stikken. Zij dient, om te verhoeden, dat de olie niet te spoedig verbrand worde. De andere heet zuurstoflucht; niet omdat zij zuur is, (wie heeft ooit zure lucht geproefd?) maar omdat toch sommige dingen, melk, wijn en meer andere, door haar toedoen zuur worden kunnen. Deze zuurstoflucht moet het klei-
{==755==} {>>pagina-aanduiding<<}
ne vuurwerk (onzen lichtstraal) doen afschieten. Zoodra de olie uit de lamp opstijgt, moet zij van onderen in het glas op die zwarte deeltjes aanvallen. Zij doet zulks ook gehoorzaam, en valt er op aan als een roofvogel op zijne prooi. De strijd, die nu plaats grijpt, is, wegens de snelheid, waarmede hij beslist wordt, niet te bespieden. Zoo veel echter is zeker, dat het er heet toegaat, en dat zij elkander wederkeerig letterlijk verslinden. Beide, de olie en de lucht, veranderen in een nieuw ligchaam, dat zoo min zuurstoflucht is als olie; en dat nieuwe ligchaam gloeit en flikkert, en veroorzaakt de vlam. Maar vanwaar die strijd, die gedaanteverwisseling, en die gloeijing? Ik heb het ook gevraagd, en men heeft mij geantwoord: dat wordt veroorzaakt door de familie. ‘Door de familie?’ vroeg ik. Ja, hernam men; tusschen de oliegas, namelijk als zij zeer warm, ja heet is, anders niet, bestaat eene scheikundige verwantschap met zuurstof. Daarom trekken zij elkander aan, en vereenigen zij zich tot een vaster ligchaam, dan zij elk afzonderlijk waren; - zoo dikmaals zulks plaats grijpt, worden de luchtvormige deeltjes tot de temperatuur der gloeijing verhit. Zoo wordt de vlam geboren.
Is dat nu niet klaar? De olie en de zuurstof zijn bloedverwanten, namelijk als de oliedamp heet is; daarom snellen zij in elkanders armen; daar worden zij dan, terwijl zij elkander vastgrijpen, gloeijend nijdig, en spuwen vuur en vlammen; dat komt van die verwantschap. Neen! zegt gij, ik begrijp er niets van. En ik herhaal met u: ik begrijp er ook niets van, niets dan dat de zaak duister is.

Twee tijdvakken der geschiedenis zijn afgehandeld. Wij zagen de geboorte des lichtstraals voorbereiden, en vervolgens waren wij getuigen van die geboorte zelve; wij willen thans onderzoeken, wat dan eigenlijk geboren is. De ouders kennen wij: de lucht (men vergeve het onzer taal, die hem als vrouwelijk voorstelt) de lucht is va-
{==756==} {>>pagina-aanduiding<<}
der, en de olie moeder; maar nu het wonderkind... Wat is licht?
Gij moogt er naar gissen, niet ligt zult gij iets bedenken, waarvan niet beroemde mannen in hunne wijsheid gezegd hebben: dat is het! Oude wijsgeeren hielden staande, dat het een geest is. Dit weten wij nu beter. Zouden het ook pijlen zijn, die daar van de lamp worden afgeschoten? Wel zeker! zegt een later Geleerde: het zijn geheele pijlbundels. Er zijn altijd zeven bij elkander; dat kunt gij onder anderen aan den regenboog bemerken. - Maar kan het ook, even gelijk de toonen der piano, louter eene trilling zijn? Hier is een derde natuurkundige, die nog jonger is. Juist! roept deze; nu hebt gij het getroffen! Als de lucht trilt, dan hoort gij geluid. Er bestaat ook nog eene vloeistof, die fijner is dan de lucht; als deze trilt, dan ziet gij. Die vloeistof bespeelt de vlam der lamp, gelijk bewogen lucht de aeolusharp. Even zoo als uw oor die klanken hoort, zoo verneemt uw oog den zoogenoemden lichtstraal. - Wij willen nog eens gissen: zou het ook alleen maar eene natuurkracht zijn? Onze tijdgenooten zeggen: stellig! de ontdekking is nieuw: licht, warmte, electriciteit, galvanismus en magnetismus - het zijn allen krachten, die in onderling verband staan, en elkander wederkeerig voortbrengen. Doch wat natuurkrachten eigenlijk zijn, dat weten zij niet. Zoo diep ligt onze lichtstraal in het duister.
Wat zijne eigenschappen betreft, alwat hij doet zijn bijna wonderen. Zijne eerste daad, als om eene proeve te geven van hetgeen hij vermag, is deze: hij snelt uit zijne geboorteplaats dwars door het lampglas. - Wilt gij zijne vlugheid weten? De maan is meer dan vijftigduizend mijlen van ons verwijderd. Binnen minder tijds, dan ik van deze spreekplaats kan afklimmen, zou de lichtstraal, zoo hij de reis ondernam, haar bezoeken, en sneller, dan ik gindsche deur bereiken kan, zou hij de zon weten te vinden. En zoo wonderlijk zijne eigenschappen zijn, zoo talloos zijn zijne verrigtingen. Die

{==757==} {>>pagina-aanduiding<<}
al het werk der lichtstralen vermelden wilde, zou uit vermoeidheid moeten afbreken. Onder anderen zijn zij thans bezig met het bereiden der kleuren op onze aangezigten en het weren der zorgen uit onze harten. Als zoo vele teekenmeesters zijn zij werkzaam met alwat hier voorvalt te copiéren, en met die duizendmaal duizende schilderstukken in onze oogen over te brengen. Elk oogenblik een nieuw voor ieder onzer, zonder zich ooit ééne penseelstreek te vergissen. Wonderbare lichtstraal! hoogere wezens mogen u begrijpen en doorgronden, bij uw licht zien wij louter duisternis!

Gij herinnert u, mijne Hoorders, dat ik straks gewaagd heb van menschen, die blind zijn voor de duisternis, en beloofd heb, in het andere deel mijner redevoering, u te zullen bekend maken met de aanleidende oorzaak, de kenmerken en de geneeswijze dezer treurige ongesteldheid.
De oorzaak eener ziekte ligt in den lijder zelven; maar de aanleiding, waardoor de neiging, dus ook de neiging tot de lichtziekte, bij sommigen ontwikkeld wordt, komt van buiten. Deze aanleiding kan tot een nieuw bewijs verstrekken, dat niets zoo heerlijk en weldadig is, wat niet ook wel eens nadeelig kan worden. De lichtzieken zijn slagtoffers der verlichting.
Wie kent niet den prachtigen tempel der wetenschappen, wiens duizend poorten voor al deszelfs vereerders altijd openstaan? of wie is onwetend, hoe schitterend hij verlicht wordt? Wat hier het licht der lampen is, dat zijn daar de verschillende waarnemingen, ontdekkingen, uitvindingen, bedenkingen, wederleggingen en wijsgeerige stelsels. Ik behoef ook niet te vermelden, met wat geestdrift, vooral sedert de laatste halve eeuw, dat licht onophoudelijk wordt vermeerderd. Bijna ieder wil er ten minste iets toe bijbrengen. Deze bestijgt, alleen met dit doel, de ijskegels der bergen; gene doorklieft, met geen ander oogmerk, in een hangend vaartuig, de bovenste

{==758==} {>>pagina-aanduiding<<}
lagen der wolken; een derde wringt zich in de duisterste spleten en holen van druipkristal of mijnwerk, of laat zich in eene flesch zonder bodem tot op den afgrond der zee nederzinken, alleen om een handvol brandstof te sprokkelen voor het groote licht. De walmen eener verpeste werkplaats zijn niet te ongezond, de hitte der brandende Zone is niet te verzengend, de ijskoude der eeuwig bevrozene Poolzee is niet te verstijvend, om den ijver der verdienstelijke lichtzoekers te beperken. Vreesde ik niet te veel te zeggen, ik zou beweren, dat gedurende de laatste vijftig jaren welligt weinig minder licht is aangebragt, dan in de vijfduizend, die ze zijn voorgegaan; zoodat elk onzer jaren bijna tegen eene eeuw onzer voorvaderen kan worden opgewogen.
Intusschen gloeit in den tempel der wetenschappen eene zee van licht. Die onvoorzigtig er binnen treedt, kan er door bedwelmd worden. - Als de zonnestralen zich op de sneeuw spiegelen, dan worden zwakke oogen, gelijk men zegt, sneeuwblind; de gezigtszenuw wordt door het al te felle licht ziekelijk aangedaan, en alles schijnt rood te zijn. Iets dergelijks heeft hier plaats. Die geene sterke hersenen heeft, wordt door al dat wetenschappelijke licht verbijsterd; de indruk is te sterk en blijft bij, zoodat hij overal dat licht meent te zien vonkelen en vlammen. Nu is hij blind voor de duisternis; hij heeft de lichtziekte.
De kenmerken dezer treurige ongesteldheid zijn naar hare drie tijdperken, of wil men liever (want niet bij allen bereikt zij dezelfde hoogte) naar zoo vele graden, die zij al of niet doorloopt, te onderscheiden.
Zoodra iemand spreekt van zijn inwendige licht, of daarop slechts doelt, kunt gij zeker zijn, dat zijn verstandsoog meer of min ontstoken is. In het eerste tijdperk gevoelen zulke kranken zich onuitsprekelijk gelukkig. Zij staan er verbaasd van, dat alle verborgenheden zoo geheel voor hen weg zijn. Elk zouden zij wel willen toeroepen, of gij wel weet, hoe wijs zij zijn geworden? Waar de ouden van dagen en de geleerdste

{==759==} {>>pagina-aanduiding<<}
mannen verlegen staan, daar lagchen zij. Zoo is het, (zeggen zij dan;) dat zien wij wel. - Niets keuren zij goed. Zij weten alles beter. In het bewijzen zijn zij geweldig. Slechts een woord of wat, en dan de vraag: Ziet gij het nu ook niet? Tegenspraak kunnen zij niet dulden; dan worden zij boos, en denken of zeggen: Gij moest ons licht eens zien, man! maar dat kunt gij niet!
Is het tweede tijdperk ingetreden, dan worden al deze ziekteteekenen met nieuwe en meer ernstige verschijnsels vermeerderd. De patiënt wordt lastig, en ijlt onophoudelijk van en over zijn licht. Zijne hersenschimmen hollen als gevleugelde paarden over afgronden en bergen, over zonnen en sterren. Zijne verhalen worden bijna even zinneloos, als die van vele hedendaagsche Dichters, wanneer zij verheven willen zijn. Hij droomt van ingewanden der aarde, die voor hem doorwoeld worden; van hemelbollen, die voor hem afgewogen worden, en van lichtstralen, die voor hem als getweernde draden ontsponnen worden. Men heeft er, als in koortsachtige verhitting, dreigend hooren eischen: Geef ons een rustpunt buiten de aarde, en wij zullen haar, naar het plan van archimedes, uit hare naven rukken! - Hun licht wordt onderwijlen zoo digt en dik, dat het zich vertoont als een groot wit kleed, dat over de aarde ligt, of als blinkende wolken. Dat kleed wordt onophoudelijk verschoven; daarom herhalen zij zoo vervelend dikwijls: De natuur wordt voor ons ontsluijerd! Doch als het wolken zijn, zoodat zij niets van den grond, waarop zij wandelen, zien kunnen, dan beweren zij, dat de stroom des tijds onder hunne voeten wegvloeit, en dat zij daar boven staan. Zij verzekeren u met een zeer ernstig gezigt en fieren blik: Wij staan op de hoogte van onzen tijd; op de hoogte van deze eeuw staan wij! En zij voegen er dan doorgaans bij: Daarom hebben wij den staf des geloofs weggeworpen!
Als onze kranke zoo ver komt, dat hij zich boven de wolken waant en op zijnen staf begint te schimpen, dan

{==760==} {>>pagina-aanduiding<<}
is dit teeken zeer ongunstig. De ziekte dreigt tot den hoogsten graad te zullen opklimmen. Dan zal nog wel de glimlach der zelfvoldoening om de voormaals spraakzame lippen spelen; maar die lippen worden bleek en nemen pijnlijke trekken aan; de oogen zinken diep in de kassen; de wenkbraauwen trekken te zamen; de borst wordt beklemd en loost nu en dan zware zuchten. Kortom, de ziekte neemt een nieuw karakter aan, en zet zich tot doodelijke zwaarmoedigheid. Ik moet den loop, langs welken deze schijnbare ontaarding der lichtziekte plaats grijpt, kortelijk beschrijven.
De kranke zag weldra bij zijn licht, dat het Opperwezen de menschen niets behoeft te leeren. Blind zijnde voor alwat onbegrijpelijk is, ontkende hij alles, en redeneerde hij alle hooge Openbaring weg. Hij vond de wonderen, die in heilige oorkonden vermeld staan, zeer natuurlijk; de vervulde voorzeggingen bijzonder toevallig; en de Godsdienstleer was, volgens hem, een fraai wijsgeerig stelsel. Hij plagt te fluisteren: Het geloof is goed voor het volk; maar die ons licht heeft, belijdt de zuivere Godsdienst der Rede!
Naar mate nu, zoo als ik straks beschreef, het licht zich als sluijers en nevels voor hem zamenpakt, begint hij ook al meer alles, wat om hem is, te betwijfelen en stoutweg te ontkennen. Ten laatste tast hij angstig om zich rond, of nog wel iets is overgebleven. Nu noemt hij zich vrijgeest, en redeneert op deze wijs: Sinds ik zulk een geest ben, zie ik ook, dat er eigenlijk geen geest is. Maar, besta ik wel? en zou er wel een God zijn? - Mijne Hoorders! men mag den ongelukkigen in dien toestand geen oogenblik alleen laten. Hij is krankzinnig.
Wat zijn zulke patiënten diep te beklagen! Wie zou niet verlangen, dat men een middel uitvond, om hen te genezen? Langs den gewonen weg is die genezing onmogelijk. Er iets tegen innemen, dat willen zij niet; beter worden, ook niet. Gij kunt hen met de levendigste kleuren de verschijnselen en toevallen hunner ziekte

{==761==} {>>pagina-aanduiding<<}
schetsen; zij zullen u vertrouwelijk verzekeren: ‘Ik ken ze wel, die er aan sukkelen!’ Maar als zij uw menschlievend doel bemerken, wee dan uwer! Gij zult hunne oogen en hun gelaat zien gloeijen: ‘Duisterling!’ zal het antwoord zijn; ‘zorg maar, dat de schillen van uwe eigene oogen wegvallen!’
Ik neem de vrijheid, mijne Hoorders, om, in dit moeijelijke geval, mijne u reeds voorgestelde geneeswijze aan uwe scherpzinnigheid te onderwerpen. Ik gaf in bedenking, den lijder homöopatisch te behandelen; dat wil zeggen, hem een gelijksoortig middel als dat, waardoor de ziekte is te weeg gebragt, in zeer geringe hoeveelheid te doen toedienen. Hij is door het wetenschappelijke licht krank geworden; men trachte hem door gepaste aanwending van eenen straal van het lamplicht te herstellen. Het bezwaar, dat de lichtzieke elk geneesmiddel hardnekkig weigert, valt volgens deze methode geheel weg; hij behoeft er des noods slechts aan te ruiken. Bovendien mag hij volstrekt niet weten, wat men met hem voorheeft.
De toediening van dit homöopatisch middel vereischt veel geduld en de uiterste voorzigtigheid. Plaats u eerst, ten minste anderhalf uur lang, tegenover den lijder. Doe zulks juist dan, als hij zijne ingebeelde wijsheid ten toon spreidt. Gij moet onderwijlen met het hoofd snel knikken, bij tusschenpoozen groote oogen zetten, en dan zeggen: Wel zoo! Dat is sterk! Is het mogelijk! - Tracht eindelijk den vloed zijner woorden te stelpen door de herhaalde aanmerking, dat hij een groot Licht is. Let nu op! Ziet gij eensklaps den glimlach op zijn gelaat sterk toenemen, neem dat tijdstip waar. Wijs hem, zoo snel gij kunt, op het licht der lamp, met de vraag: Dat licht, wat mag dat toch wezen? Gij moest eens een' enkelen lichtstraal naauwkeurig beschouwen. - Zoodra hij u te wille is, en alzoo het medicament ongemerkt inneemt, moogt gij niet moede worden te vragen. Dit behoort onafscheidelijk tot de geneeskuur. Gij vangt aan: Leer mij toch eens, wat dat wel is. Waar bestaat het

{==762==} {>>pagina-aanduiding<<}
uit? Hoe is het toebereid? - Het geneesmiddel zal nu dadelijk beginnen te werken, eerst zeer gemakkelijk, maar weldra pijnlijker en heviger. Het openbaart zich aanvankelijk door eene overvloedige uitstorting van kunstwoorden, nagenoeg van dezelfde soort als ik u straks leerde kennen: electriciteit, magnetismus, capaciteit en dergelijke. - Vraag intusschen al verder: Maar wat beteekent dat? Hoe kan dat wezen? Wie doet dat? - ‘Draai de lamp wat op! Schuif het licht wat bij!’ Als de patiënt dergelijke uitroepingen bezigt, dan zijn die verschijnselen zeer gunstig. - Vraag al verder: Waar zou die lichtstraal vroeger geweest zijn? Hoe kan hij doen zien? Waar blijft hij? - Onderwijlen zult gij zijn voorhoofd zien rimpelen; hij wordt gemelijk, verdrietig, beleedigend misschien. Laat u nu niet ontmoedigen; vaar slechts ijverig voort; de crisis nadert; straks zal hij misschien, ten teeken dat de kracht der ziekte gebroken is, uitroepen: ‘Wat wordt het duister!’
Men pleegt, zoodra er hoop op genezing is, doorgaans den kranke geluk te wenschen; doch hier vooral niet; gij moet veeleer uwe blijdschap met de uiterste voorzigtigheid verbergen. Zeg hem alleen, dat gij morgen zult wederkomen, of hij dan ook misschien meer licht zien zal, en laat hem nu alleen in zijne duisternis.
Vindt gij hem des anderen daags stil en neerslagtig, zoo kunt gij uwe verdere vragen achterwege laten. Wat meer is, gij moogt hem troosten: dat alle verstandigen, even als hij, over het duistere der lichtstralen geklaagd hebben; dat de grootste natuurkenners overal verborgenheden vonden, en dat de kundigste wijsgeeren met den wijzen socrates belijden moesten: ‘Dit alleen weet ik, dat ik niets weet!’ - Wijs hem vervolgens, hoe de lichtzieken rondom den tempel der wetenschappen, links en regts, elkander voorbijrennen, om, gelijk zij het noemen, bij het licht der Rede waarheid te zoeken; hoe zij hier tegen klippen van bezwaren stooten, ginds in moerassen van onzekerheid blijven kleven, en hoe zij aan alle zijden roepen: ‘Hier - neen, hier

{==763==} {>>pagina-aanduiding<<}
- neen, hier, hier hebben wij de waarheid!’ tot dat zij eindelijk, de een na den ander, in afgronden van geheimen nederstorten. - Eindelijk zal hij die ongelukkigen beklagen, en ongemerkt den staf des geloofs weder opnemen, met de nederige belijdenis, dat het beter is op goed gezag te gelooven, dan met een ingebeeld licht te dwalen. En de lichtzieke zal genezen zijn. - Ik heb gezegd.

Eenige bijzonderheden rakende den jeugdigen leeftijd van Bernadotte, tegenwoordigen koning van Zweden.

De wijduitgestrekte kom, die zich van de Pyreneën tot naar de Alpen uitstrekt, is van de vroegste tijden af een door de natuur bevoorregt land geweest, een land met bloemrijke valleijen, waar de lucht met de liefelijkste geuren bezwangerd is, welks kusten door de golven der Middellandsche Zee liefkozend bespoeld worden. Ondervraagt de overblijfselen der oudheid, de kronijken der middeleeuwen, de jaarboeken onzer tegenwoordige tijden - overal staan de Gasconjcrs en de Provençalen op den voorgrond; overal ziet men hen uitmuntende in wetenschap, schrander in kunst, dapper en beroemd in den oorlog.
Wij willen slechts aan het gedenkwaardige tijdvak herinneren, hetwelk met het jaar 1789 eenen aanvang nam; hoeveel beroemde mannen heeft destijds niet het zuiden van Frankrijk geleverd! Wetgevers, Diplomaten, Generaals, Staatsbestuurders stroomden in menigte uit dit beloofde land van geestkracht en van heldenmoed. In den korten tijd van 1804 tot 1810 alleen zou Europa's geschiedenis zes Koningen kunnen aanwijzen, die aan dezen gelukkigen grond ontsproten zijn.
Heeft men deze in roem zoo rijke provinciën, Dauphiné, Provence, Languedoc, Roussillon en Gascogne, doorkruist, zoo stijgt de bewondering nog, wanneer men

{==764==} {>>pagina-aanduiding<<}
het gebied van Béarn bereikt, weleer afhankelijk van het Koningrijk Navarre, hetwelk nog niet lang geleden als ijdele naamtitel tot het wapenschild van Frankrijk behoorde. Hier vooral is het, dat, meer dan elders in het zuiden, gelaat en geaardheid den indruk en wederschijn dragen van eene verhevener natuur, eenen helderen hemel, eene koesterende luchtstreek. Hier vindt men menschen, die als levende overblijfselen van de geschiedenis des lands beschouwd kunnen worden. Naburen van Spanje, waar achter elkander Romeinen, Gothen, Franken en Mauren den meester speelden, moesten de Béarners eeuwen lang onafgebroken onder de wapenen zijn. De min of meer veranderde namen van alarick, chlodomir, abdhéram, roeland hebben zich in hunne dalen aan beken, rotsen en wouddreven gehecht; en tot zijne eer heeft de Béarner door karel XIV van Zweden bewezen, dat hij thans nog is, wat hij voormaals was, toen hij aan Frankrijk hendrik den IV geschonken heeft.
Niet verre van de hoofdstad Pau ziet men het ouderwetsche huis, waarin men de wieg van den oudsten dier beide Vorsten bewaard heeft; en onder de oude gebouwen, die in eene kronkelende rij aan den voet des heuvels voortloopen, zoekt het oog met drift naar het bescheiden dak, beneden hetwelk de jongere, onze tijdgenoot, het licht gezien heeft.
Laat ons er niet aan twijfelen, de vaderlandsliefde der Béarners zal deze bakermat eens medeburgers, die door zijne verdiensten eenen koningstroon beklom, tegen vernieling weten te beschermen. Deze eenvoudige muren leveren aan de verbeelding meer stof tot poëzij, dan de aanblik van het slot, dat trotschelijk op den heuvel naar boven rijst; en wanneer men te Zaandam het huisje bezoekt, waar peter de groote een' tijdlang het scheepstimmermans-handwerk oefende, zou men dan niet met diepe, innige gemoedsbeweging voor den drempel verwijlen, over welken bernadotte als gemeen soldaat naar buiten trad, met het boek des noodlots in de

{==765==} {>>pagina-aanduiding<<}
hand, waarin hij als opvolger van karel den XII stond aangeteekend? Dit thans historisch geworden huis, in hetwelk men omstreeks het midden der vorige eeuw wel geenen rijkdom, maar vastgevestigde welvaart ontmoette, werd sterk bezocht door den talrijken drom cliënten, welke h. bernadotte, een man van braafheid en talenten, door trouw en vlijt als Advocaat gewonnen had; niet minder geschiedde zulks echter ook van den kant der talrijke vrienden, die hem om zijne innemende hoedanigheden beminden. Reeds vader van eenen eersten zoon, de vrucht zijner echtverbindtenis met Mejufvrouw de saint jean de boeuil, verwachtte hij een tweede kind, toen de vrienden en bloedverwanten van Mevrouw bernadotte, omstreeks het midden van den vastenavondstijd des jaars 1764, op den 26sten Januarij, met oogmerk om haar aan den vrolijksten der maskeradetogten eenigermate deel te laten nemen, zich naar hare woning begaven, en haar aldaar op eene aangename wijze wilden verrassen. Deze vriendschappelijke, maar onvoorzigtig uitgevoerde bedoeling had een geheel verschillend gevolg. Verschrikt door het onverwachte gedruisch en door de wonderlijke kleederdragten, beviel Mevrouw bernadotte ontijdig, in de zevende maand, andermaal van een' zoon.
De jonggeborene, jean baptiste jules, was zoo zwak en gebrekkelijk, dat men niet durfde hopen hem in het leven te behouden. Onder de genen, die hem verzorgden, was zijne minne de eenige, welke van andere gedachten was. Zij was eene dier eenvoudige en goedhartige vrouwen, die stijf en sterk aan droomen en voorgevoelens gelooven; en zij verzekerde, dat Engelen de wieg van haren zuigeling beschermden, en dat hij groot en sterk zou worden; ja, zij had er eene soort van vreugde in, hem eene roemruchtige toekomst te voorspellen. Zoodanig was het begin van dat aanwezen, hetwelk nog dikwerf op het punt geweest is om een einde te nemen, maar hetwelk, onafgebroken zijne glo-
{==766==} {>>pagina-aanduiding<<}
rierijke baan vervolgende, eindelijk toch de voorspellingen der goede voedster schitterend bewaarheid heeft.
Dank zij eener verstandig bestuurde zorg, jean baptiste jules, die steeds in het vaderlijke huis werd opgevoed, wies op en nam toe beide in krachten des ligchaams en der ziel. Evenwel hij onderscheidde zich in niets boven de overige kinderen des lands. Ons tot het mededeelen van daadzaken beperkende, laten wij het aan hen over, die zoo gaarne de wieg van beroemd gewordene menschen met wonderen opsieren, te beslissen, welke invloed op den held dezer geschiedenis te weeg gebragt is door al de sprookjes, die over de omstandigheden, welke zijne geboorte gekenmerkt hebben, in omloop zijn.
Eerst in zijn zeventiende jaar zien wij als 't ware een nieuw aanwezen voor hem beginnen, welks oorsprong en oorzaken voorzeker niet minder belangrijk zijn, dan het berigt van zijne intrede in het leven.
Bernadotte, de vader, door de werkzaamheden van ambt en stand bijna geheel bezig gehouden, was waarschijnlijk onbewust, dat de moeder zijner beide zonen met eene in geenen deele vaste hand de weegschaal der ouderlijke zorg tusschen hen in evenwigt hield, en dat in de toedeeling daarvan jean baptiste jules verre was van de begunstigde te zijn. Niets nu krenkt een jeugdig gemoed gevoeliger, dan partijdigheid in het hart eener moeder; niets verduistert den huiselijken haard meer in de oogen van het verongelijkte kind; niets rukt het sneller van denzelven los.
Bij deze redenen van ontmoediging en verdriet kwam nog een ander ongenoegen, in welks vermelding wij geene zwarigheid maken, wijl het ons voorkomt eene bijdrage te zijn tot die kieschheid van gevoel en die verhevenheid van denkwijs, welke onzen held te allen tijde gekenmerkt hebben.
De oudere broeder van jean baptiste jules, namelijk, een zeer bekwaam Advocaat en een in vernuft uitmuntend man van de wereld, maar tevens een lastige

{==767==} {>>pagina-aanduiding<<}
en zelfs somwijlen boosaardige hekelaar, had tot voorwerp van zijnen bijtenden spot eenen President van het gewestelijke geregtshof genomen, den vriend en beschermer der familie. Dit vergrijp, niet alleen tegen de achting, welke men aan rijperen ouderdom schuldig is, maar ook, hetgeen veel erger was, tegen de dankbaarheid, verontwaardigde den held onzer geschiedenis zoo zeer, dat hij daarvan niet langer getuige wilde blijven. Dit was misschien eene der vermogendste beweegredenen, welke hem tot zijn vertrek uit het ouderlijke huis deden besluiten.
Hij verliet hetzelve op zekeren morgen, om den Kapitein de lassus op te zoeken; en, het handgeld van zich wijzende, hetwelk destijds als prijs voor de vrijheid van een mensch gegeven werd, liet hij zich als vrijwilliger inschrijven. Hierbij maakte hij echter de voorwaarde, dat zijne aanwerving niet door den daartoe gestelden beambte geviseerd zou worden (*), wiens vermaningen hij vreesde, en die waarschijnlijk den vader kennis van het besluit des zoons gegeven zou hebben. ‘Dat is ook niet noodig,’ hernam de Kapitein, verblijd zijn regement eenen rekruut te kunnen verschaffen, die beloofde een goed soldaat te zullen worden; ‘wij halen het visum van den Maire van Billeris.’ Den volgenden morgen, bij het aanbreken van den dag, begaf men zich naar dezen beambte, welke de noodige formaliteiten volvoerde, en terstond daarna ging de rekruut op weg, om reeds verre van Pau te zijn, wanneer zijne afwezigheid bemerkt zou worden.
Toen Mevrouw bernadotte het vertrek van haren zoon vernam, gevoelde zij levendig, doch te laat, welke zwaarwigtige gevolgen zelfs de geringste afwijking van de billijkheid kan hebben, in de vervulling der hei-
{==768==} {>>pagina-aanduiding<<}
lige pligten, welke zij zich niet ontveinzen kon geschonden te hebben. Wij kunnen echter verzekeren, dat bernadotte niet onaandoenlijk voor dit naberouw zijner moeder geweest is; want zijne liefde jegens haar en zijne achting voor hare nagedachtenis zijn nimmer verminderd. Als Maarschalk van het Keizerrijk, als Prins van Ponte-Corvo, als Troonopvolger van Zweden, als Souverein, sprak hij van zijne ouders steeds met dezelfde genegenheid en eerbied.
Het was den 3den September 1780, en dus in de vier laatste maanden van zijn zeventiende jaar, dat bernadotte zich als vrijwilliger aangaf. In hetzelve verwachtte hem eene zeer gunstige ontvangst van den kant des Kolonels, den Markies de lonse, die, zelf een Béarner en te Pau geboren, de familie des jongelings van nabij kende. De nieuwe soldaat liet zich niet afschrikken door de weinig aanlokkelijke bezigheden van den minsten rang der militaire dienst, alzoo de belangneming, welke de Markies de lonse en andere Béarner Officieren hem betoonden, voor hem een prikkel werd, die hem gedurig aanspoorde in ijver te verdubbelen, om deze zoo vereerende goedgunstigheid te regtvaardigen.
Het regement hield destijds garnizoen op Korsika; en op dat eiland was het derhalve, dat bernadotte zijne twee eerste dienstjaren moest slijten. Tegen het einde van het tweede jaar bragt de vervelende eenzelvigheid van zulk eene levenswijs, en meer nog de invloed van het klimaat, in zijne gezondheid eene verandering te weeg, die van zoo bedenkelijk eenen aard werd, dat men zijnen terugkeer in den schoot zijner familie noodig oordeelde. De zorgvuldige oppassing, welke hem aldaar te beurt viel, bespoedigde zijn herstel. Men deed hier al het mogelijke, om hem van de militaire loopbaan afkeerig te maken, en hem te bewegen den stand van Advocaat te omhelzen. Ook kon de jonge soldaat niet wel ontkennen, dat hij, ondanks de goedheid zijner Chefs, een treurig begin in den krijgsstand gemaakt had. Uit

{==769==} {>>pagina-aanduiding<<}
belangstelling voor hem vernieuwde de Heer de lonse tweemaal zijn halfjarig verlof, en veroorloofde hem aldus, achttien maanden lang over de keus van eenen levensstand na te denken.
Terwijl bernadotte's gezondheid herstelde, en de heerlijke natuur, welke hij in rust genieten kon, hem verkwikte en zijne krachten deed toenemen, bleef ook zijn geest niet werkeloos, en vlijtig legde hij zich op zoodanige lectuur toe, welke het meest naar zijnen smaak was. De levensbeschrijvingen van ferdinand cortez, van catinat, fabert en zoo vele anderen, welke door verdiensten en genie op de baan der fortuin geleid waren, verwekten in zijne ziel bewegingen en wenschen, die in regtstreekschen tegenstand waren met de raadgevingen, door welke men hem het beroep van Regtsgeleerde wilde doen omhelzen. Kortom, de jonge Béarner begon van eene aanstaande grootheid en roem te droomen, bekleed met al de tooverkleuren, waarin het negentiende of twintigste levensjaar zich zoo gaarne de toekomst afschildert, en omhelsde dit droombeeld met al den gloed eens mans, van wien napoleon eenmaal zeggen zoude: ‘Moorsch bloed vliet hem door de aderen.’
Dit tijdperk uit bernadotte's leven is het, waarin verscheidene zijner biographen, die zich om eene naauwkeurige navorsching niet zeer bekommerd hebben, berigten, blootelijk uit hunne verbeelding geput, omtrent de eerste jaren zijner militaire loopbaan geleverd hebben. Sommigen laten hem in Oostindië dienen en in den slag bij Gondelour uitmunten; anderen vinden hem op dienzelfden tijd in Amerika onder la fayette en rochambeau. De waarheid is, dat hij het tijdvak van 1780 tot 1785 voor de helft bij zijn regement op Korsika en voor de wederhelft aan het huis zijner ouders doorbragt, en dat eerst in het begin van het jaar 1785 onveranderlijk besloten werd, dat hij onder de vanen zou blijven.
De eerste ontmoeting van bonaparte en bernadotte had iets bijzonder plegtigs; want beide beoordeelden elkander reeds bij dit eerste gezigt zeer juist. De Opperbevelhebber toonde zich in het gesprek met dezen nieuwen Generaal openhartig en spraakzaam; bernadotte was achterhoudender, misschien omdat hij reeds toen (het was tijdens bonaparte's eersten veldtogt in Italië) het geheime doel van den aanstaanden Alleenheerscher doorzien had. Doorzien

{==770==} {>>pagina-aanduiding<<}
toch had hij hem; want, nog naauwelijks in het hoofdkwartier teruggekeerd, zeide hij tot de Officieren, die hem over bonaparte vragen deden: ‘Ik heb eenen man van zesà zevenentwintig jaren gezien, die gaarne den schijn zou aannemen als was hij vijftig jaren oud; en dat voorspelt niets goeds voor de Republiek.’ Ook bonaparte kenschetste van zijnen kant bernadotte niet minder juist en origineel. ‘Ziedaar,’ zeide hij, ‘een' Franschen kop op eene Romeinsche borst!’
Beide met eene schranderheid begaafd, welke het hun gemakkelijk maakte elkander te beoordeelen, moesten bonaparte en bernadotte reeds destijds vooruitzien, dat zij noch dezelfde gevoelens noch dezelfde denkwijs koesterden, en dat hunne wederzijdsche ontwerpen nog verder dan hunne meeningen uiteenliepen. Doch ongetwijfeld waren beide het eens, dat zij elkander steeds op de baan der beginselen ontmoeten moesten, die ter verdediging des vaderlands en ter bevordering van deszelfs glorie leidt; en, door deze overtuiging bestuurd, handelde de Generaal-en-chef, terstond bij den aanvang van den veldtogt, dien overeenkomstig jegens zijnen, van den Rijn tot hem gekomenen, Onderbevelhebber.




Bijzonderheden wegens Peking.

Op een' schoonen lentemorgen (dus verhaalt een Engelsch Reiziger) kwamen wij in de voorsteden van Peking. Een hevige wind dreef wolken van geel stof, dat er uitzag als een zwavelregen, in de hoogte. Twee personen van het Zendelinggezelschap, welke ons te gemoet gekomen waren, zeiden, dat dit gele stof het stuifmeel is van de dennen- en pijnboomen, welke in den omtrek van Peking zeer menigvuldig groeijen. Het geraas en gewoel eener in rustelooze beweging zijnde volksmenigte verkondigde ons de nabijheid van de meestbevolkte stad der aarde; en het duurde niet lang, of wij ontwaarden de ringmuren van Peking. De stad ligt op eene vruchtbare vlakte en vormt een langwerpig vierkant. Wij gingen door aardige, ruime, lichte, vrolijke straten, door digte drommen van kooplieden, boeren en werklieden van alle soort, in zeer zonderlinge kleederdragten. Alle deze menschen beschouwden ons nieuwsgierig. De barbiers, de koks, de smeden waren bij de deuren hunner winkels in volle

{==771==} {>>pagina-aanduiding<<}
werkzaamheid. Toen wij den rooden muur, welke het Keizerlijk paleis omgeeft en zoo hoog is, dat alleen het dak van het gebouw er boven uitsteekt, voorbijgingen, zagen wij de schildwachten, zittende op hun gemak, hunne pijpen rooken. De smerige rokken dezer krijgslieden, hunne onachtzame houding en hunne verroeste geweren gaven ons juist geen verheven denkbeeld van de soldatesca van den Heiligen Zoon des Hemels, die zich den eenigen Stadhouder op aarde noemt.
Naauwelijks waren wij in het gebouw van het Zendelinggezelschap aangekomen, of verscheidene aanzienlijke Chinezen, meest Mandarijnen van den burgerlijken en krijgsmansstand, bezochten ons. Zij waren, ofschoon van onderscheiden' rang, allen omtrent gelijk gekleed, namelijk in een' langen rok met zeer wijde mouwen, welke door een' zijden gordel en een' met echte paarlen bezetten gesp zaamgehouden werd. Op het hoofd droegen zij eene kleine, trechtervormige muts. Een der officieren was eerst onlangs tot Mandarijn van de vijfde klasse benoemd geworden. Hij droeg aan de linkerzijde een zwaard en een lang mes in eene scheede van schildpad, en aan de regterzijde hing een zijden tabakszak; zijne muts was met een' fraaijen opaal en eene papegaaiveder versierd. Officieren erlangen zoodanige eereteekenen, wanneer zij in den krijg zich onderscheiden. De burgerlijke ambtenaren zoo wel, als de officieren, zijn, wat den rang betreft, daaraan te kennen, dat de knoopen aan hunne mutsen van koraal, kristal of goud, dat ze groot of klein, zoo of anders van kleur zijn; want de kleeding is doorgaans eenvoudig en gelijkvormig. Een gouden of koralen knoop is het onderscheidingsteeken van den Generaal; den Overste kent men aan een' lichtblaauwen knoop, en de Keizer zelf verschilt van zijne hovelingen alleen daarin, dat hij eene groote, zeer kostbare parel op zijne muts heeft. Onderscheidingsteekenen zijn verder de phoutsas, kleine vierkante stukken satijn, die op de schouders genaaid worden. Op de boordsels der burgerlijke Mandarijnen is een vogel geborduurd, op die der officieren een wild dier. Een officier van den tweeden graad b.v. voert een' leeuw op zijn boordsel; een Mandarijn van den burgerlijken stand van den derden graad een' papegaai. De met phoutsas bezette kleederen worden echter alleen dán aangetrokken, wanneer men ten hove gaat, of bij andere
plegtige gelegenheden.
De Chinezen besteden in het algemeen veel gelds aan hunne

{==772==} {>>pagina-aanduiding<<}
kleederen, en wel bijzonder de mannen. Mandschus en Chinezen van bijna alle standen hebben eene bijzondere kleeding voor elk jaargetijde; en die ambtenaar is, moet drie verschillende soorten van kleederdragt hebben, behalve nog het gala-kleed. De kleeding der geringere standen is van calico (eene fijne, van katoen vervaardigde stof) en nankin; die der hoogere, van satijn of casimir. Blaauw, violet en zwart zijn bij de mannen de meestgeliefde kleuren - rozerood, geel en hoogrood de eigenlijke modekleuren der vrouwen. De mannen hebben de broek meest van nankin, maar ook van zijde, en meestal zijn de laarzen uit dezelfde stof vervaardigd; doch van rijke lieden worden die uit zwart satijn gemaakt. De zolen aan de schoenen en laarzen zijn zeer lomp en ongeschikt, bestaande uit papier ter dikte van een' duim. Zeer voorname lieden dragen ovale mutsen van hoogrood satijn, met zwart afgezet, en boven met een' gouden eikel. Het boordsel der mutsen is des zomers van fluweel, des winters van hermelijn. De geringere standen dragen in den winter mutsen van schapenvel.
De vrouwelijke kleederdragt is van de mannelijke weinig onderscheiden. De vrouwen maken veel werk van het haar, dat zij zeer fraai en met smaak versieren. Zelden dekken zij het hoofd, en de nagemaakte bloemen, de prachtige gouden haarnaalden, kostbare steenen en schitterende juweelen staan bij hare, meestal eenigzins donkere, tint zeer goed. Osschoon het deze vrouwen niet aan bekoorlijkheid ontbreekt, zoo is er toch een groot onderscheid tusschen haar en de Georgische en andere Aziatische vrouwen. Evenwel vindt men te Peking ook vrouwen, die, zonder blanketsel of andere schoonheidsmiddelen, waarvan in China een groot misbruik wordt gemaakt, volkomen de kleur van onze Europesche vrouwen hebben. Hare kleine oogen zijn wel fraai zwart en levendig, maar nooit ontmoet men de gevoelige uitdrukking van een blaauw oog. Eene Chinesche vrouw wordt dán voor schoon gehouden, wanneer zij oogen met eene geringe opening, eenigzins opstekende lippen, blinkend zwart haar en ongemeen kleine voeten heeft. Het laatste vooral is een hoofdvereischte, en de waarde van eene bruid wordt naar hare voeten geschat. Terstond na de geboorte bindt men de meisjes de voeten met banden, en belet alzoo den groei. De voet van een volwassen meisje is gewoonlijk niet boven de vijf duim lang, maar het gewricht van den enkel wanstaltig

{==773==} {>>pagina-aanduiding<<}
dik; men weet echter dit gebrek door franjes of breed borduursel te verbergen. Ten gevolge van dit zonderling en barbaarsch gebruik, is de gang der vrouwen zeer onbevallig en waggelende. Ook in de geringere standen worden de voeten der meisjes gebonden, doch niet in zoodanige mate als bij voorname vrouwen, welke met moeite de kamers van hare blinkende gevangenis op en neêr gaan. De oorsprong van deze verfoeijelijke gewoonte schijnt in verregaande jaloezij te moeten gezocht worden. Eenige Schrijvers zijn echter van meening, dat dezelve nog niet zeer oud kan zijn; en zij brengen als bewijs bij, dat marco polo, die China in de dertiende eeuw doorreisde en veel van de schoonheid der Chinesche vrouwen spreekt, met geen enkel woord daarvan melding maakt.
Alle huizen, van de werkplaatsen tot de paleizen der grooten, hebben slechts ééne verdieping. Dezelve zijn van tigchelsteen, ook wel enkel van leem, soms mede van hout, staande in eenen dikwerf zeer ruimen hof, die van eenen muur omgeven is, zoodat men van de straat slechts het dak ziet. In de huizen der rijken en aanzienlijken zijn deuren en beschotten uit cipressen- of laurierhout met fraai snijwerk vervaardigd - dit hout verspreidt een' aangenamen geur in de vertrekken. Ook tafels en stoelen worden van zeldzaam, kostbaar hout gemaakt en steeds zeer zindelijk gehouden. De kamers zijn over het geheel bijzonder net, ofschoon niet versierd met veel huisraad; inzonderheid vindt men er weinig spiegels. Van buiten ziet men zuilen en galerijen aan de huizen, en de bloempotten, overal met smaak geplaatst, doen, met derzelver verschillend groen, eene zeer goede werking. Stookplaatsen zijn er niet in de woonkamers; men verwarmt dezelve door middel van koperen kolenpannen, en brengt ook wel kolen onder de steenen zitplaatsen, die, onder de vensters en langs de wanden loopende, des daags voor stoelen en des nachts tot slaapplaatsen dienen. De hooge, gewelfde daken zijn met groen, geel, rood of graauwachtig verglaasde tegels of pannen gedekt. Daar bestaan echter verordeningen omtrent de kleur der tegels. De Keizerlijke paleizen en tempels hebben gele daken; de Prinsen en andere grooten mogen hunne huizen niet dan met groene tegels dekken; de graauwe zijn voor lieden van geringere standen.
De voornaamste winkels worden in de voorstad Bai-lo-tching gevonden. Hier wonen, aan het einde der morsige, naauwe

{==774==} {>>pagina-aanduiding<<}
straat Lieou-li-tchang, eene menigte boekhandelaars. Zij verkoopen boeken, die in de Chinesche en in de Mandschu-taal geschreven zijn. Men moet bij het koopen behoedzaam zijn; anders zou men weleens acht- of tienmaal te veel kunnen betalen. De beste werken komen uit de Keizerlijke drukkerij, waarvan de boekverkoopers in Peking en in de andere steden zich tot de van Regeringswege bepaalde prijzen moeten voorzien. Ter zelfde drukkerij verschijnt alle twee dagen een nieuwsblad, hetwelk ongewone voorvallen uit het gansche Rijk bekend maakt; voorts de Keizerlijke verordeningen, aanstellingen en gunstbewijzen, zoo als de genadiglijk geschonken gele onderscheidingsteekenen en papegaaivederen; kortom, alle besluiten en stukken der Regering. - In dezelfde straat bezag ik de winkels der juweliers, die ook schilderijen, snijwerk uit jaspis, elpenbeen en kostbaar hout verkoopen; alle deze dingen zijn keurig bearbeid. Ik zag hier mede prachtige glas- en porseleinwinkels. Wat verder is eene pottenbakkerij en wordt gekleurd glaswerk vervaardigd.
Niet verre van den stadsmuur zagen wij de gaten, waarin het geringste en armste gemeen huisvest. Van de ellende, welke hier heerscht, kan men zich geen denkbeeld vormen. Naauwelijks met een paar lompen of stukken mat gedekt, loopen die ongelukkigen over dag in de handelswijken rond, bedelen eenige tchokai bijeen, en kruipen des avonds weder in deze verblijven, welke veeleer graven, dan woningen van levende menschen, schijnen te zijn. Men ontwaart eene huivering, wanneer men hoort vertellen, dat in den winter de armen des avonds zich in de voorsteden verzamelen en op hoopen digt te zamen dringen, ten einde elkander voor koude te beschutten. Maar desniettegenstaande komen er velen om, en hunne lijken blijven onder of tusschen het hout liggen, dat aan den oever van den Ta-ho opgestapeld is.
Ik onderzocht, of men in Peking ook gasthuizen of andere gestichten van weldadigheid had. Ik vernam, dat er slechts één huis van dezen aard in eene der voorsteden bestaat, hetwelk onder de thans regerende dynastie ten jare 1662 gebouwd werd. Hier deelt men des winters gekookte rijst aan de armen uit; maar slechts zeer weinigen kunnen genot van deze weldadigheid hebben, alzoo de inkomsten van het gesticht niet groot zijn. Jaarlijks, van den vijftienden dag der tiende maand tot den vijftienden der tweede maand van het volgende jaar - van November tot aan Maart - deelen

{==775==} {>>pagina-aanduiding<<}
bovendien de bonzen (priesters) gekookte rijst, die uit de magazijnen der Regering afgegeven wordt, in den tempel Loung-vang-thang aan de armen uit.
Op den terugweg van het verblijf der Zendelingen zagen wij een regement van het Mandschu-volk met pijl en boog exerceren. De soldaten waren meest klein van gestalte. Zij schenen noch zeer sterk, noch goed afgerigt te zijn. Ik meende op te merken, dat het bij hen, in het schieten, minder op wis treffen, dan op eene schoone, schilderachtige houding aankwam.
Hoe zeer ik vermoeid was en naar rust verlangde, zoo begaf ik mij echter onderweg nog naar eenen Mandarijn van de zesde klasse, wiens zoon met de dochter van een' rijk' koopman zou trouwen. De bruiloft zou dien avond plaats hebben. Ik was op het feest genoodigd geworden. De woning van het jonge paar was schitterend verlicht, en de gasten drongen reeds bij scharen in alle galerijen, met luide vrolijkheid, onder de verdoovende toonen van eene menigte tamtams, koperen cimbalen, fluiten, hobo's en clarinetten. Het duurde niet lang, of de Mandarijn verscheen met zijnen zoon, en beide maakten nu, in den kring van het talrijk gezelschap, veelvuldige eerbetooningen en kniebuigingen voor twee altaren, welke in eene der prachtige kamers van het huis opgerigt waren. Zonderlinge beelden van draken en dergelijke gedrogten, aardige bloemen uit was, en eene menigte kaarsen van allerlei kleuren, bedekten deze altaren. Intusschen liet zich op straat een orchest op eene niet zeer welluidende wijze hooren, en het vuurwerk, dat tevens werd afgestoken, was oorverdoovend. De bruidegom was prachtig gekleed. Zijn rok bestond uit blaauw satijn, en was geheel overladen met een wonderlijk borduursel uit gouddraad en paarlen; een gordel met een' diamanten gesp hield den rok zamen, en op zijne muts prijkte een schitterende opaal. Toen hij het groeten en kniebuigen geëindigd had, ging hij in een prachtig, met blaauwe zijde overdekt rijtuig, en begaf zich, onder geleide van een' troep muzikanten en lieden met vlaggen aan lange stokken, naar het huis van zijne bruid. - Deze pracht, deze luidruchtige beweging, al dit gewoel en gejoel, dat voor eenen Europeaan zoo vreemd is, veroorzaakte een tooneel, dat mij grootelijks verraste.
Nadat de bruidegom zich verwijderd had, boden een do-
{==776==} {>>pagina-aanduiding<<}
zijn bedienden in de zalen allerlei ververschingen en wel in ongemeenen overvloed aan, bijzonder snikergebak en konfijt; welke lekkernijen men uit zeer kleine schaaltjes van verguld zilver met lepels van dezelfde stof at. Eene menigte vrouwen, die bij zoodanige feestelijke gelegenheden zich openlijk vertoonen mogen, waren in het bruidsvertrek in eenen kring gezeten. De zachte gelaatstrekken onder het zwarte, sierlijk opgemaakte, met goud, zilver en paarlen rijkelijk opgetooide haar, deden eene zeer goede werking. In de kamer van de aanstaande echtgenooten waren kostbare stoffen, allerlei dingen van weelde, met veel smaak bewerkt huisraad in zoodanige menigte ten toon gesteld, dat de oogen er door verblind werden. Het bruidsbed was in de lengte en breedte bedekt met spreijen, waarop zijde, goud, zilver en edelgesteente in de keurigste schakeringen vereenigd gezien werden. Midden in het vertrek stond een prachtig aangeregte disch, daarnevens twee stoelen van fluweel met zijde geborduurd, en op denzelven twee gouden theekoppen met voortreffelijk halfverheven beeldwerk. Voor deze tafel moest het jeugdige paar de plegtigheid van het wisselen der theekoppen verrigten.
Groote beweging en een verdoovend gedruisch kondigden het terugkeeren van den trein met bruidegom en bruid aan. Een rood, prachtig versierd rijtuig, omgeven door eene ontelbare volksmenigte, hield voor de deur van het huis stil, en terstond ging de vader van den bruidegom naar buiten, om zijne schoondochter te ontvangen. Deze droeg een schitterend gewaad van scharlakenrood satijn; een sluijer van zwart gaas, met zilveren sterretjes doorgewerkt, bedekte haar gelaat en hing tot op den gordel neder. De vader reikte haar de hand, en nu begon zij zich voorwaarts te bewegen, doch zoo uiterst langzaam, dat zij bijna een vierde van een uur noodig had, om van de deur tot aan de bruidskamer, een' afstand van veertig of vijftig voet, te komen. In dit vertrek nu traden de jongelieden tegenover elkander, en thans begon wederzijds een langdurig begroeten en kniebuigen - alles met schier ongeloofelijke afgemetenheid en langzaamheid, die in China bij zoodanige feestelijke gelegenheid hoofdpunten zijn. Het einde van deze vervelende plegtigheid werd aangekondigd door een nieuw, hevig gedruisch en door het verdoovend geluid van alle speeltuigen. Toen trad de bruidegom voor de bruid, nam haar bij de hand en ligtte den sluijer

{==777==} {>>pagina-aanduiding<<}
op, om een gelaat te zien, dat hij, volgens het bestaande gebruik, niet eerder had mogen aanschouwen. Deze gewoonte is zeer hard en wonderlijk, als men zich er aan binden moet. Evenwel verzekerde men mij, dat de jonge lieden in China, even als elders, wel middelen en wegen vinden, om zich aan eene zoo zonderlinge wet te onttrekken. Het jeugdige paar naderde de tafel; beide zetteden zich op de stoelen neder, en wisselden thans de theekoppen. Dit alles geschiedde wederom ten uiterste langzaam; beide zagen er uit als kunstige bewegende beelden, en meer dan eenmaal scheen het gezelschap in verrukking te zijn over hunne edele bewegingen en over den plegtigen ernst op hunne onbewegelijke aangezigten. Tegen middernacht maakte de bruid toebereidselen, om haar rood kleed met een wit te verwisselen. Tot nu toe had zij hare oogen steeds nedergeslagen gehouden; thans zag zij op en in het gezelschap rond. Jammer, dat zij ons zoo lang haar aangezigt had onttrokken; want zij had inderdaad een zeer lief gelaat - de blanke kleur stak aardig af bij het koolzwarte haar, en een prachtig hoofdsieraad van diamanten droeg niet weinig bij, om hare zedige bekoorlijkheid te verhoogen.

Wijsbegeerte en godsdienst.

Een Verhaal, rakende den Engelschen Geschiedschrijver david hume.

Aangaande dit Verhaal zegt Mevrouw de Barones de montolieu, die hetzelve mededeelt, in haar geschrift, getiteld: Exaltation et Piété, het volgende: ‘Hetgene hier, betreffende den Heer david hume, den sceptischen Wijsgeer (*), beroemd door zijne uitmuntende Geschiedenis van Engeland en door zijn geschil met j.j. rousseau, verhaald wordt, vindt men opgeteekend in een Schotsch tijdschrift, getiteld: the Mirror (de Spiegel) 1779. Het had voor mij te meer belang, daar de Heer gibbon, die destijds te Lausanne woonde en mijn vriend was, mij deszelfs geloofwaardigheid bevestigde. Hij had het van den

{==778==} {>>pagina-aanduiding<<}
Heer hume zelven, die in bovengenoemd tijdschrift slechts met eene voorletter van zijnen naam aangeduid wordt. Ik vertaalde dit kleine, doch, wegens deszelfs eenvoudigheid, zoo treffende Verhaal, hetwelk bovendien zoo geschikt is, om godsdienstige en troostrijke gevoelens in het gemoed op te wekken, en derzelver kracht boven die der koude en onvruchtbare Wijsbegeerte te doen erkennen,’ enz.

De Nederduitsche Vertaler.
H.S.
Amsterdam.

Ten gevolge van eenige onaangenaamheden, welke de Heer hume in zijn vaderland had ondervonden, had hij het besluit genomen, eenige jaren in de zuidelijke deelen van Frankrijk door te brengen. Bij voorkeur nam hij zijn verblijf in eene kleine stad, alwaar de rust, welke hij wilde genieten, door niets gestoord kon worden. Hij wilde er geene kennissen of vrienden opdoen, ook geenszins zich volmaken in het aanleeren der landstaal, maar in eene volkomene afzondering leven, zich geheel overgeven aan de afgetrokkene denkbeelden, welke destijds het voorwerp zijner bespiegelingen uitmaakten, en welker gemeenmaking hem naderhand onder de beroemdste Schrijvers zijner eeuw heeft doen schitteren. Doch hij liet zich, ongelukkiglijk, verleiden door het lezen der toen in den smaak zijnde wijsgeerige werken, waaruit hij de dwalingen van derzelver Schrijvers overnam, zoodat hun jammerlijk stelsel van ongeloof zich ten eenemale van zijnen geest meester maakte, met die overdrijving, welke de geaardheid zijner natie kenmerkt. Hume weigerde niet alleen zijn geloof aan de verhevene waarheden der heilige Christelijke leer, maar somwijlen twijselde hij zelfs aan zijn eigen bestaan, zeggende, dat het wel mogelijk kon zijn, dat het leven slechts een droom ware. Die meening zou noodwendig bij hem alle gevoeligheid hebben moeten uitdooven. Over het algemeen vindt men groote geleerdheid zelden vereenigd met die teederheid van gevoel, welke den mensch aan zijns gelijken verbindt, en hem dezelve als zijne broeders doet beschouwen. Ook hume zag de menschen te weinig, om hen te beminnen; en wie het woord Philosoof uitspreekt, heeft daarmede iemand genoemd, die te zeer boven de zwakheden van het menschelijk geslacht wil verheven zijn, om medelijden

{==779==} {>>pagina-aanduiding<<}
met de rampen der ongelukkigen te hebben, en om aan hen een gedeelte van den tijd te besteden, welken hij liever geheel aan de studie wenscht toe te wijden. Hume is dan ook niet zelden van egoïsmus beschuldigd geworden; doch algemeen kent men hem toch zachtheid van omgang, menschlievendheid en goedaardigheid toe, waardoor hij, in spijt zijner koude grondstellingen, weggesleept werd, om aan de menschen goed te doen, telkenmale hij daartoe gelegenheid vond. Allen, die hem gekend hebben, doen hem dat regt wedervaren. Niemand was innemender dan hij, wanneer hij zulks wilde zijn; en, indien het al niet gemakkelijk viel zijn gevoel in beweging te brengen en zijne vriendschap te winnen, was men althans zeker zijne liefdadigheid op te wekken. Wij zullen in het volgende Verhaal doen zien, hoe hij, bij de beoefening dier deugd, eindelijk het geluk smaakte, vrienden te vinden; hoe hij zijn eigen hart leerde kennen, en het bekoorlijke zoo wel als de smarten van vriendschap en genegenheid leerde gevoelen.
Op zekeren morgen, dat hij, meer nog dan gewoonlijk, in diepe overpeinzingen verzonken was, welker vruchten eenmaal de wereld zouden verbazen, trad de oude jufvrouw, die het bestuur over zijn huishouden had, in zijn studeervertrek, en verhaalde hem, dat een bejaard heer en zijne dochter daags te voren in het dorp waren aangekomen; dat zij zich op reis naar een verafgelegen gewest bevonden; dat de vader, gedurende den nacht, gevaarlijk krank was geworden; dat de lieden in de herberg, alwaar zij gehuisvest waren, dachten, dat zijne ziekte doodelijk zou zijn, en dat, dewijl de wondheeler van het dorp afwezig was, men om haar had gezonden, alzoo het bekend was, dat zij iets van de geneeskunst verstond; dat zij op dit oogenblik van daar kwam, en dat het inderdaad een hartverscheurend schouwspel was, dien lijdenden grijsaard op zijn sterfbed te zien, veel minder aangedaan over zijne eigene rampen, dan over de smart, welke dezelve zijner dochter verwekten. - De Wijsgeer, verstoord dat men hem, te midden zijner bespiegelingen, was komen storen, had in het eerst geen acht geslagen op hetgene hem zijne huishoudster vertelde; doch, daar zijne belangstelling, ondanks zichzelven, door dat treffend verhaal was opgewekt, legde hij zijn boek neder, brak de keten der denkbeelden, welke hetzelve bij hem verwekt had, af, stond op, ontdeed zich van zijn' huisjas, trok zijn' rok aan, en volgde

{==780==} {>>pagina-aanduiding<<}
de huishoudster naar het vertrek van den zieke, het beste van de kleine slechte herberg, waar zij zich genoodzaakt hadden gezien hunnen intrek te nemen; terwijl hetzelve niettemin zoo morsig en in zulk een' slechten staat was, dat de Engelschman, bij het openen van de deur, terugdeinsde. Er was geen andere vloer dan de bloote aarde, geene andere zoldering dan eenige balken, bedekt met kwalijk ineengevoegde planken, met spinrag overtogen. Op eene slechte matras, welke men in een' der hoeken van hetgene de hospes eene kamer noemde had neêrgelegd, lag de kranke grijsaard; terwijl zijne dochter aan het voeteneinde dier armelijke legerstede gezeten was. Zij droeg een morgengewaad van wit lijnwaad; schoon bruin haar, achteloos opgestoken, viel weder langs haar voorhoofd neder; hare oogen, nat van tranen, welke zij vergeefs poogde te weêrhouden, waren op haren vader gevestigd, en volgden alle zijne bewegingen met zulk eene oplettendheid, dat de Heer hume en zijne huishoudster reeds sinds eenige oogenblikken in de kamer waren, alvorens zij hen bemerkte. ‘Mejuffer!’ zeide eindelijk de huishoudster half fluisterende. Het meisje, zulks hoorende, rees van hare plaats op, trad voorwaarts, en liet den Engelschman het bekoorlijkste gelaat aanschouwen, waarop de neerslagtigheid, de onrust en het bittere hartzeer geteekend stonden, en het nog schooner en innemender maakten. Op het zien van eenen vreemdeling ontstond er, gelijk men kon bespeuren, bij haar eene mengeling van bedeesdheid en zucht om niet onbeleefd te schijnen, terwijl een ligt rood hare wangen kleurde, 't welk de schoonheid harer trekken nog verhoogde. Hare ontroering, zelfs de blijdschap, welke zij gevoelde, bij het zien van iemand, die ongetwijfeld ter hulpe van haren vader kwam, 't geen zij met eene beminnelijke verlegenheid en eene hoogst roerende stem te kennen gaf, vermeerderde de belangstelling van den Wijsgeer. Er
was geen tijd te verliezen met over- en weêrspreken, en de Heer hume bood zijne diensten aan, met zulk eene hartelijkheid, dat men aan zijne opregtheid niet kon twijfelen.
‘Mijnheer is hier slecht gehuisvest,’ zeide de huishoudster daarop, terwijl zij eenigzins voorwaarts trad. - ‘Indien er mogelijkheid ware, hem naar ons huis te doen vervoeren...’ hernam haar Heer. - ‘Wij hebben een goed bed, dat ongebruikt ligt, in de kamer naast de uwe,’ hernam de huishoudster. - ‘En een vertrekje naast het

{==781==} {>>pagina-aanduiding<<}
uwe,’ voegde de Wijsgeer er bij, ‘voor....’ - ‘Voor Mejuffer,’ dus vulde de goede oude de onvolledig gebleven zinsnede aan. - Gedurende dit vlugtig gehouden gesprek sloeg de jonge juffer hare oogen neder, hief ze weder op, om haren vader aan te zien, en scheen te weifelen tusschen de vrees van bij eenen vreemdeling haren intrek te gaan nemen en de begeerte om haren vader beter verzorgd te zien. Naast hem nederknielende, boog zij zich over hem heen, en deelde hem het hun gedane verpligtende voorstel mede. De grijsaard was niet in staat te spreken; maar een flaauwe blik van toestemming en erkentelijkheid, een ligt hoofdknikken, eene poging om zijne zwakke hand den Heere hume toe te reiken, dit een en ander deed zijne dochter besluiten, alles aan te nemen; alle hare bedenkelijkheden weken voor hare kinderlijke liefde. De kranke werd in zijne dekens gewikkeld en naar het huis van den Engelschen heer gedragen, werwaarts zijne dochter hem volgde, hem niet uit het oog verloor, en dag en nacht bij zijne sponde bleef waken. De goedhartige huishoudster hielp hem oppassen, en diende hem voorloopig eenige geneesmiddelen uit hare huisapotheek toe, welke door den heelmeester, die vervolgens kwam, werden goedgekeurd, terwijl hij er nog eenige andere bijvoegde. De Natuur en de Voorzienigheid deden nog meer: na verloop van acht dagen mogt de zieke, buiten gevaar zijnde, zijnen weldoener dank betuigen en zich kenbaar maken. Zijn naam was duval; hij was een Zwitser uit Romand, en Protestantsch Leeraar. Kort geleden had hij eene teederbeminde gade verloren, die door eene uitterende ziekte, tegen welke men haar de zuivere lucht van het zuidelijke Frankrijk had aangeraden, in het graf was gerukt. Na eene zoo uiterst droevige als vruchtelooze reize, bevond duval zich thans, met zijne dochter, het eenigste door
zijne diep betreurde gade nagelaten kind, op zijnen terugtogt.
Wij hebben reeds gezegd, dat duval Godsdienstleeraar was. Hij had uit vrije verkiezing dat schoon beroep aanvaard, hetwelk hij ook liefhad, dat is te zeggen, hij was uit ware overtuiging godsdienstig; doch hij bezat geenszins die stroefheid, die overdrevene gestrengheid van grondbeginselen, welke er niet zelden het gevolg van is. Zoo de Engelsche Wijsgeer nu al niet even godsdienstig was als de brave Predikant, hij was echter niet minder verdraagzaam omtrent dezulken, welke met hem niet dezelfde begrippen koesterden,

{==782==} {>>pagina-aanduiding<<}
en nimmer twistte hij met hen. Duval's toenemende herstelling vermeerderde ook de vurige dankbaarheid van vader en dochter jegens het Opperwezen, dat, den eersten het leven en de gezondheid wederschenkende, aan de laatste een' der beste vaders teruggaf. De oude huishoudster, die almede (gelijk men haar op het dorp noemde) eene kettersche was, hoogst verblijd eenen Leeraar van hare geloofsbelijdenis te hebben, voegde zich, gedurende hunne aandachtsoefeningen, steeds bij hen, en zag met verdriet, dat haar Heer, zoodra die godsdienstige verrigtingen eenen aanvang zouden nemen, hoed en rotting nam, zijnen hond riep, en hen aan hunne gebeden en het lezen der H. Schrift overliet. - ‘Mijn meester...’ begon zij eindelijk eens, toen hij hen weder op deze wijs verlaten had, maar weêrhield zich even snel, terwijl zij haar medelijden door een teeken te kennen gaf. - ‘Welnu?’ zeide henriette duval; ‘uw meester is een der beste menschen.’ - ‘O ja, zonder twijfel!’ hernam de huishoudster; ‘hem ontbreekt slechts een Christen te zijn; maar hij behoort onder de besten der ongeloovigen.’ - ‘Is hij geen Christen?’ riep henriette uit; ‘en evenwel heeft hij mijn' vader gered. Och, vader! red gij hem op uwe beurt; maak, dat hij een Christen worde, die voortreffelijke man; hij verdient zoo zeer het te zijn! Hoe is het mogelijk, dat men, met zoo veel deugden, geen Christen is?’ - ‘Lief kind,’ antwoordde de Heer duval, ‘aan menschelijke kennis is niet zelden eene mate van hoogmoed verbonden, welke de menschen ongeloovig maakt omtrent de verhevene waarheden der Openbaring. De hoogmoed verwekt meer ongeloovigen dan de losbandigheid. Maar al te dikwijls, helaas! is het juist in die klasse van menschen, die door hunnen geest, hun vernuft, hunne begaafdheden, en zelfs
door hunne deugden, boven het gros des volks uitmunten, dat men materialistische Wijsgeeren vindt, die des te gevaarlijker zijn, wanneer zij óf hunne welsprekendheid aanwenden, om het geloof derzulken, die hunne schriften lezen, aan het wankelen te brengen, óf dit uitwerksel door het voorbeeld hunner maatschappelijke deugden te weeg brengen. Ik heb altijd opgemerkt, dat het gemakkelijker valt, dezulken, die door den maalstroom der wereld of van hunne driften de gedachte aan God verloren hebben, weder op den regten weg te brengen, dan hen, die ongeloovig zijn uit grondstellingen. De damp der

{==783==} {>>pagina-aanduiding<<}
hartstogten wordt ligter verdreven, dan de dikke nevel van eene valsche theorie of van een bedriegelijk stelsel.’ - ‘Maar de Heer hume,’ zeide henriette, ‘och, vader! die moet toch Christen worden....’ Hier werd zij door de terugkomst van den gastheer gestoord. Met eenen blik van welwillendheid en vriendschap nam hij hare hand; zij echter trok die zacht en zwijgend terug, sloeg treurig hare oogen neder, en vertrok. ‘Ik heb zoo even God gedankt voor mijne herstelling,’ sprak de goede duval. - ‘Dat is zeer wél gedaan,’ antwoordde de Wijsgeer. - ‘Ik zou zeer ongelukkig zijn, indien ik mijn gansche vertrouwen niet op God stelde,’ vervolgde de oude man, met eenige schroomvalligheid; ‘want zoo ik niet overtuigd ware, dat het tot mijn waarachtig heil dient, dat Hij mij in het leven terugroept, - in dit leven, zoo zeer doormengd met de pijnlijkste beproevingen, dan zou het mij veeleer leed doen, dat hetzelve mij teruggeschonken is, en dat gij mij niet zachtjes tot een beter leven hebt laten overgaan, in stede van mij, met zoo veel goedheid, te verzorgen en te genezen.’ (Dit zeggende, drukte hij de hand van den Engelschman in de zijne). ‘Maar wanneer ik bedenk, dat dit leven, hetwelk ik op nieuw geniet, een geschenk is van den Almagtige, dan gevoel ik geheel iets anders; dan zwelt mijn hart van liefde en erkentelijkheid; het is bereidwillig om Gods wil te doen, niet als een pligt, maar als een genoegen.’ - ‘Gij spreekt zeer wél, mijn waarde vriend!’ hervatte de Wijsgeer; ‘maar uwe krachten laten u nog niet toe, om zoo veel te spreken. Gij moet zelfs, volgens uwe wijs van denken, nog meer zorg voor uwe gezondheid dragen, en u niet in gevaar stellen haar weder te verliezen. Terwijl gij bezig waart met bidden, heb ik bij mijzelven een plan gevormd, dat
mij dezen morgen, toen gij over uw vertrek spraakt, in de gedachten is gevallen. Ik heb Zwitserland nooit gezien, en ik heb grooten lust om u en uwe dochter naar uw land te vergezellen. Ik zal, gedurende de reis, over uwe gezondheid waken; daar ik uw eerste dokter geweest ben, zoo dien ik mijne kuur te voltooijen, en u frisch en gezond weder thuis te brengen.’
Op dit voorstel begonnen de nog kwijnende oogen van den goeden duval zich te verlevendigen. Hij riep zijne dochter, en deelde haar zulks mede; ook zij was er ten hoogste

{==784==} {>>pagina-aanduiding<<}
over verheugd, niettegenstaande hun gastheer geen Christen was. Misschien werd juist daardoor hunne belangstelling in hem zelfs nog verdubbeld, daar nu eene soort van medelijden en de begeerte, om hem tot het ware geloof terug te brengen, zich onder hunne gevoelens mengden. De goede, eenvoudige henriette twijfelde geenszins, of de treffende welsprekendheid van haren vader, en nog veel meer zijn voorbeeld, zouden die uitwerking op de ziel van hunnen weldoener hebben. Helaas! zij wist niet, hoe sterk geleerden aan de door hen ééns aangenomene begrippen verkleefd zijn; hoe moeijelijk het valt, met hen te redetwisten en op hunne schitterende drogredenen te antwoorden. Haar vader, wien zulks beter bekend was, nam zelfs zich voor, alle twistredenen te vermijden, ten einde geen gevaar te loopen, dat het geloof dier eenvoudige, reine ziel geschokt wierd, zonder eenigen goeden uitslag bij den Wijsgeer te bewerken. Hij vergenoegde zich met den Allerhoogsten vurig te smeeken, om op hem een' straal van Zijn Goddelijk licht te doen nederdalen. Daarenboven bragt het karakter van den goedhartigen Leeraar mede, dat hij geneigd was tot verdraagzaamheid en tot het verschoonen van dwaling. Zijne Godsdienst, welke hij ook zijner dochter had ingeboezemd, had haren zetel in het hart, en haat noch toorn kon er plaats vinden.
Zij vertrokken dan te zamen, en maakten kleine dagreizen, daar de Heer hume, gelijk hij gezegd had, voor zijn' ouden vriend zorg wilde dragen en hem aan geene te groote vermoeijenis blootstellen. Nu hadden zij al den vereischten tijd, om elkander nog beter te leeren kennen, en bijgevolg zich nog inniger aan elkander te verbinden. Duval vond bij den beminnenswaardigen Engelschman eene eenvoudigheid van karakter, eene minzaamheid en eene welwillendheid, hem bijzonder eigen, schoon anders zeldzaam het deel der Geleerden. Henriette, die, sinds de ontdekking zijner grondbeginselen, eenigzins tegen hem vooringenomen was, was gedwongen, van haar vooroordeel terug te komen. Zij vond bij hem geenszins die eigenliefde, dien hoogen dunk, die soort van versmading, welke uitstekende vernuften zich geregtigd wanen jegens het gros der stervelingen aan den dag te leggen, en waardoor zij een verachtelijk stilzwijgen omtrent dezulken in acht nemen, welke zij onwaardig oordeelen hunne toehoorders te zijn. De Heer hume, daarentegen,

{==785==} {>>pagina-aanduiding<<}
behandelde de allergewoonste onderwerpen van gesprek met eene vrolijkheid, eene gulle eenvoudigheid, welke deden gelooven, dat hij er het grootste belang in stelde. Hij vermeed altoos, over Wijsbegeerte of Godsdienst te spreken; doch, wanneer het gebeurde, dat hij eenig ander verheven onderwerp behandelde, dan deed hij dit met zulk een gemak en zulk eene klaarheid, dat iedereen hem kon begrijpen, en allen, die hem hoorden, tevens meenden, dat zij er even zoo veel van wisten als hij zelf.
Hij, van zijnen kant, schepte een opregt genoegen in het gezelschap van den goeden Geestelijke en deszelfs aanminnige dochter. Hij vond in hen weder de onschuld der eerste eeuwen, gepaard met de geestbeschaving en de welgemanierdheid der onze. Alle gevoelens van braafheid en deugd werden door hen met warmte en levendigheid uitgedrukt. Het kwade vermogt zelfs hunne gedachten niet te genaken, en de treffendste eenvoudigheid zette aan hun onderhoud eene nieuwe bekoorlijkheid bij. Daar Mejuffer duval veel meer gevoel had voor de schoonheden der Natuur, dan het grootste deel der lieden van de groote wereld, en, van hare kindschheid af, met die voorwerpen gemeenzaam was, zoo ontsnapte haar niets, wat daartoe betrekking had. Meer dan eens deed zij, gedurende den togt, haren reisgezel onderscheidene treffende zeldzaamheden, nieuwe gezigtspunten en liefelijke natuurtooneelen opmerken, welke hij niet zou hebben gadegeslagen, en die hem het grootste vermaak gaven. Kortom, zeker is het, dat, indien hij meer vatbaarheid voor teedere gevoelens had gehad, eene vatbaarheid, welke hij inderdaad miste, het gevaar voor zijn hart zeer groot zou geweest zijn; doch, zoo hij al niet datgene werd, wat men gewoon is verliefd te noemen, hij gevoelde ten minste, dat henriette's vriendschap noodzakelijk voor zijn geluk was geworden. Meer dan eens benijdde hij haren vader het bezit van zulk eene dochter, en dit was reeds veel meer, dan hij zich immer in staat geacht had voor eenige vrouw te gevoelen.
Na eene reis van elf dagen bereikten zij de woning van duval, welke in eene dier valleijen van het kanton Bern gelegen was, alwaar de Natuur, in volle rust, hare afzondering met onbeklimbare bergen schijnt omringd te hebben, om alzoo, gedurende den loop der tijden, ongestoord te blijven. Het snelvlietend water eener groote beek rolt ruischend

{==786==} {>>pagina-aanduiding<<}
in de nabijgelegene bergen. Men hoort het, en te midden van een somber dennenbosch, 't welk den horizon gedeeltelijk voor het gezigt bedekt, ziet men de beek, als een waterval, van rots tot rots, schuimend nederstorten, vervolgens minder snel langs eene breedere bedding henenvlieten, eene schoone, schaduwrijke en welbearbeide vlakte kronkelend doorloopen, en eindelijk, voor een vrij groot dorp, zich tot een meertje uitbreiden. Aan het eene einde van dit dorp ziet men de woning van den goeden duval, als ook het kerkgebouw, welks torenspits zich verheft boven een beukenboschje, waardoor het dorp begrensd wordt. Al de huizen zijn van hout, rood beschilderd en met riet gedekt; dit, gevoegd bij het donker groen der met sneeuw gekroonde bergen en de blaauwachtige weêrkaatsing van het water des kleinen meers, levert het schilderachtigste gezigt op.
De Heer hume verlustigde zich in het schoone van dit schouwspel; maar hetzelve strekte voor zijne vrienden tot eene al te levendige herinnering van eene geliefde gade en moeder. De droefheid van den grijsaard was stil; zijne dochter snikte overluid. Haar vader vatte hare hand, kuste dezelve een paar maal, drukte haar aan zijne borst, blikte opwaarts naar den hemel, beschouwde denzelven eenige oogenblikken, wischte toen zijne tranen af, en wendde zich, met een opgehelderd gelaat, naar zijnen gast, hem, van het standpunt, waarop zij zich bevonden, de treffendste voorwerpen doende opmerken. De Wijsgeer begreep volkomen alwat er in de ziel van den grijsaard omging; hij was er van geroerd en aangedaan; en, ofschoon hij het bij zichzelven een kleingeestig bijgeloof noemde, kon hij zich echter niet onthouden, de sterkte, welke het aan dien diepbedroefden echtgenoot bijzette, en de lijdzame berusting, welke het bij hem te weeg bragt, te bewonderen.
Niet lang na hunne aankomst kwamen velen der leden van duval's gemeente aan zijne woning, om hem te zien en welkom te heeten. Zoo die goede lieden al vreemd waren in de kunst van zich wél uit te drukken, zij wisten desniettemin de opregtheid hunner genegenheid voor hunnen Leeraar, in hunne boersche taal, zeer goed te doen verstaan. Zij beproefden ook eene pligtpleging van rouwbeklag te uiten, maar waren niet in staat, zulks met die kieschheid te doen, welke de omstandigheden vereischten. Duval intusschen nam den wil voor de daad, en dankte hen. ‘God heeft het aldus ge-
{==787==} {>>pagina-aanduiding<<}
wild,’ gaf hij hun ten antwoord; dit antwoord bevatte alles; zij begrepen het en zwegen: de Wijsgeer zou met het bezigen van duizend woorden zoo veel niet gezegd hebben. De avond was nu gekomen, en de goede landlieden waren op het punt om heen te gaan, toen de klok zeven ure sloeg en vervolgens begon te luiden. De reeds vertrekkende dorpelingen bleven staan, en zagen hunnen Leeraar aan. Deze gaf zijnen gast te kennen, wat dit beteekende. ‘'t Is het sein,’ zeide hij tot hem, ‘tot onze avondgodsdienstoefening. Ik heb de gewoonte, om, alvorens ter ruste te gaan, met mijn huisgezin gemeenschappelijk God te danken voor den verloopen' dag, dien Hij ons weder verleend heeft; en, daar het alsdan ook het tijdstip is, waarop de dorpelingen van hunnen arbeid terugkeeren, laat ik de klok luiden, tot verwittiging der genen, die er bij tegenwoordig willen zijn. Een zaaltje van dit huis, 't welk gelijkvloers is, strekt ons tot eene kapel; wij gaan thans derwaarts. Ik gevoel een waar genoegen, mijne plaats te midden mijner kinderen te hernemen, en gezamenlijk onze harten te verheffen tot onzen algemeenen Vader. Zoo gij, gedurende dien tijd, eene wandeling in den omtrek verkiest te doen, zal ik u eenen wegwijzer medegeven; of, indien gij liever hier op mij wilt wachten, zoo zult ge hier (dit zeggende opende hij tevens eene
kastdeur en toonde hem eenige boeken) sommige oude vrienden aantreffen, die u aangenaam kunnen bezig houden.’ - ‘Neen, waarlijk niet!’ antwoordde hume; ‘dewijl gij mij vergunt te kiezen, zoo zal ik uwe lieve dochter volgen, en bij uw gebed tegenwoordig zijn.’ - ‘Zij is onze orgelspeelster,’ zeide duval: ‘Ik heb altoos ondervonden, dat de kerkmuzijk de ziel verheft. Mijne dochter bezat vrij goeden aanleg; een onzer bloedverwanten, een bekwaam Musicus, heeft dien aangekweekt, en ik heb een klein orgel laten maken, om bij het zingen der heilige liederen bespeeld te worden. Ik heb het niet in de kerk doen plaatsen, omdat henriette, buiten de uren der Godsvereering, zich somwijlen daarop oefent.’ - ‘Dat is eene drangreden te meer,’ zeide de Engelschman, ‘om te verlangen, daarbij toegelaten te worden.’ En zoo gingen zij dan gezamenlijk in het tot bedeplaats beftemde vertrek, in welks achterste gedeelte het orgel stond, door eene gordijn voor het oog bedekt. Henriette schoof dezelve open, plaatste

{==788==} {>>pagina-aanduiding<<}
zich daarachter voor het orgel, en begon een preludium, door haarzelve gecomponeerd, in een' statigen en treffenden stijl, waarop het accompagnement volgde van een' lofzang, door de boersche stemmen der dorpelingen opgezongen. De Heer hume was niet alleen geen Musicus, maar had, tot op dat tijdstip, gemeend, dat hij voor de bekoorlijkheden der toonkunst ongevoelig was; dan, die onverwachte begaafdheid, welke hij bij zijne jonge vriendin ontdekte, (want zij had hem daarvan nimmer gesproken, ofschoon zij dezelve in een' zeer hoogen graad bezat) die achtbare en roerende stijl, die vereeniging van stemmen, welke zich gemeenschappelijk tot eene en dezelfde dankuitboezeming verhieven; dit alles maakte indruk op hem en trof zijn gemoed. De woorden van het gezang, uit de H. Schrift ontleend, waren even eenvoudig als de menschen, die dezelve opzongen; zij behelsden de verheerlijking van God, wegens Zijne liefde en zorg voor Zijne schepselen. In een der coupletten werd gewaagd van den dood des opregten, en van de zaligheid, welke hem verbeidt. Op deze plaats werd het orgel blijkbaar met eene minder vaste hand bespeeld. Henriette hield zelfs even op; zij begon weder, maar moest geheel uitscheiden, en nu hoorde men slechts het snikken der orgelspeelster. Haar vader gaf een teeken om het gezang te staken, stond op, en begon het gebed. Zijne stem beefde, doch zijn hart lag in zijne woorden. Weldra overwon hij zijne teêrgevoeligheid, en deed zich met kracht en zalving hooren. Al de aanwezigen hielden het oog op hem gevestigd; allen schenen door zijne geestdrift medegesleept. Zelfs de Wijsgeer voelde zich bewogen. Gedurende eene poos kreeg het gevoel de bovenhand op de drogredenen van het vernuft, en deed hem zijn stelsel en zijne valsche wijsbegeerte vergeten.

(Het vervolg en slot hierna.)

De jeugd van Maria Sybilla Marian.

De plaatsnijder merian, in 1593 te Bazel geboren, had juist het laatste zijner werken, den Doodendans, in het licht gegeven; een arbeid, welke het overschot zijner krachten vernielde, terwijl wanhoop en moedeloosheid reeds bezig wa-
{==789==} {>>pagina-aanduiding<<}
ren een leven te verkorten, hetwelk door nachtwaken en ingespannen studeren ondermijnd geworden was.
Merian gevoelde wel, dat hij zou moeten sterven, alvorens de groote werken te kunnen uitvoeren, tot welke hij nog de ontwerpen gevormd had. De thans te Frankfort aan den Mein woonachtige kunstenaar worstelde, gedurende de laatste dagen van zijn leven, met moed, doch zonder de geringste hoop, tegen eene kwaal, die hem verteerde en ook vroegtijdig in het graf gesleept heeft; het graf, voor hetwelk slechts de éénige gedachte hem beven deed, dat hij roemloos, zonder dat de wereld hem in de volkomene ontwikkeling van zijn kunsttalent gekend had, in hetzelve zou moeten afdalen. ‘Helaas!’ zeide hij in zoodanige oogenblikken van mistroostigheid, ‘arme merian, wat heeft uw graveerstaal u gebaat? Uw arbeid heeft uwe krachten uitgeput; gij leefdet slechts voor opoffering en ontbering, en moet nu roemloos sterven, uwe kinderen in armoede achterlatende!’
Niettemin had echter jacob callot, een Duitscher, die voor onsterfelijken roem nimmer dacht genoeg gedaan te hebben, reeds zeiler's Topographie, aan welks bearbeiding merian een zeer belangrijk deel toekwam, in het licht doen verschijnen, gelijk ook de eerste deelen van deszelfs Theatrum Europaeum, de Archontologia Cosmica, het Itinerarium Italiae, het Florilegium Plantarum, de Vier Monarchijen, de Heilige Schrift, en den Doodendans. Naardien wij wenschten eenen bijna in vergetelheid geraakten naam te verlevendigen, wilden wij ook den ongelukkigen man regt laten wedervaren, en den kunstenaar in hem eeren, door op zijne werken te verwijzen, die blijken dragen van eene oorspronkelijkheid en geestdrift, welke door diepe studie nog hoogere waarde verkrijgen.
De kommer, dien zijn naderende dood hem veroorzaakte, werd hem verzoet door eenen éénigen troost, te weten dien, welken de buitengewone vatbaarheden en aanleg zijner teêrbeminde dochter maria, het jongste zijner kinderen, hem aanboden. Honderdmaal had hij haar verrast, terwijl zij bezig was, zijne portefeuilles en studieboeken met aandacht te doorbladeren, of zelve kleine voorwerpen met geest en smaak te ontwerpen. Met innig genoegen riep hij thans zich die omstandigheden in het geheugen. Wanneer hij de kleine maria naast zijn pijnvol ziekbed, in de oogenblikken van smart-
{==790==} {>>pagina-aanduiding<<}
verpoozing, met het afteekenen van bloemen en insekten bezig zag, speelde een vrolijk lachje om zijne bleeke lippen, en dan zeide hij: ‘Neen, mijne gedachtenis zal toch niet ganschelijk vergaan; want eenmaal zal men zeggen: dat is merian's dochter!’
Toen de arme graveur eindelijk gevoelde, dat zijn laatste uur gekomen was, riep hij zijne vrouw tot zich, en zeide tot haar, met die indrukmakende stem, welke aan deze ontzettende oogenblikken eigen is: ‘Theodorine, weldra staat gij alleen aan het hoofd van dit talrijke gezin. Behalve de originelen mijner werken, kan ik u geen vermogen nalaten; wanneer ik niet meer zijn zal, zullen zij misschien in waarde stijgen. Gij erft niets dan eenen naam zonder smet. In het aandenken mijner kinderen hoopte ik voort te leven. Neem maria in uwe bijzondere bescherming; men behandelt haar onregtvaardig; ieder doet haar verdriet aan; de andere kinderen kwellen haar en stooten haar terug, omdat zij niet schoon is. Lieve hemel! hoe weinig beteekent dat toch? Daarentegen is zij zoo goed, en zij bezit talenten. Hoort gij, lieve vrouw? veel talenten. Laat haar het teekenen leeren bij een' mijner gewezene discipels, die deze taak voorzeker nog wel, uit achting voor mij, zal op zich nemen. Vóór alle dingen echter prent mijner dochter toch vast in, den naam van merian nimmer af te leggen. Doe dit alles gelijk ik het zeg, mijne trouwe theodorine; ik bezweer u, vervul deze mijne laatste bede!’ Al snikkende beloofde theodorine, dat zijne wenschen heilig gehouden zouden worden. Merian ontving vol vertrouwen deze verzekering, omarmde vrouw en kinderen, en gaf den geest.
Alle kunstoefenaars en geleerden te Frankfort woonden de begrafenis van matthias merian bij; de geestelijke sprak in zijne lijkrede zeer aandoenlijk van de deugden en edele hoedanigheden zijns overleden' vriends; de achterblijvenden gaven blijken van opregte droefenis; maar - na weinige dagen werd van dit alles niet meer gesproken.
De tijd, die, in zijne snelle vlugt, de beloften, aan gestorvenen gedaan, zoo mogelijk, nog minder acht, dan de wenschen der levenden, wischte ook waarschijnlijk merian's laatste verzoek gansch en al uit het geheugen zijner vrouw; want in plaats van een potlood gaf zij aan hare dochter naald en draad in handen, en deed haar oud linnengoed verstellen.

{==791==} {>>pagina-aanduiding<<}

Deze bezigheid beviel der kunstlievende maria in geenen deele; nogtans moest zij vlijtig werken, wilde zij zich niet aan harde straffen blootstellen. De moeder, over het algemeen van geen' vriendelijken aard, beminde deze dochter niet, vond haar veeleer onaangenaam, en schreef haar een somber, mijmerend karakter toe. Zoo leelijkheid al geene misdaad is, is zij nogtans een groot nadeel; dit moest maria dagelijks ondervinden. Aanhoudend schreide zij, en herinnerde zich haren dierbaren vader, die alleen haar wist te verstaan en op te beuren.
Jufvrouw merian bragt hare dochter nimmer in de vrije natuur, maar hield haar steeds opgesloten als eene non; men zou gezegd hebben, dat zij zich over hare leelijkheid schaamde, en toch was deze immers niet de schuld van het kind.
Gelukkiglijk liet maria zich door de bedreigingen en de slechte behandeling, waaraan zij blootgesteld was, wanneer men haar met andere dingen dan hemden of kousen bezig vond, niet afschrikken. In hare uren van uitspanning begaf zij zich naar de vliering van het huis; daar kopieerde zij kleine teekeningen, welke zij uit haars vaders portefeuilles nam. Inzonderheid teekende zij bij voorkeur bloemen en insekten. Moest zij uit hare hoogte weder naar beneden dalen, dan verborg zij potlood en papier in haar keurslijf; en naauwelijks had de moeder den voet buiten de deur, of zij wierp de naald ter zijde, om eene vlieg te teekenen, die zich op haar werk gezet had, of eenig ander insekt, dat door het vertrek gonsde.
De tijd, welken wet en voegzaamheid aan eene weduwe als rouwtermijn voorschrijven, verstreken zijnde, trok Mejufvrouw merian, door haar nog zeer goed voorkomen, de oplettendheid van eenen graveur, jacob morell genaamd, tot zich. De gansch niet troostelooze weduwe vervulde het aanzoek om hare hand met bereidwilligheid, en het huwelijk had voortgang. Gedurende de bruiloftstoebereidselen veronachtzaamde men de arme maria zeer, en wel in zulk eene mate, dat men haar bij de feestelijkheden geheel en al vergat. Noch op het maal noch op het bal verscheen zij. Naar hare vliering geweken, gebruikte zij haren vacantietijd, om van 's ochtends vroeg tot 's avonds laat te werken; en werd het donker, zoo wierp zij zich, vergenoegd over haar dagwerk, op hare matras, en droomde van aanstaanden kunstroem.

{==792==} {>>pagina-aanduiding<<}

Op den derden dag van haar alleenzijn had zij reeds alle voorwerpen, die zij in haar vertrekje brengen kon, nageteekend. Daar zij ledigheid en verveling vreesde, en toch wars was den vorigen arbeid nog eenmaal te herhalen, zocht zij naar middelen, om hare bezigheid onder eene veraangenamende verscheidenheid voort te zetten. Vruchteloos doorzocht zij elken hoek van de vliering, op welke zij zich bevond, om eenig voorwerp te zoeken, hetwelk haar tot modél kon dienen. Zij strekte hare navorschingen zelfs tot de buitenzijde van het dak uit, waarop zij, met hulp van een' stoel en door een venster, gemakkelijk geraken kon. Van hier nu werd zij eenen tuin vol van de keurigste bloemen gewaar. Bij zoo grooten rijkdom voor hare kunstvlijt zuchtte maria diep, en hare oogen vulden zich met tranen.
De prachtige tuin, dien zij zag, behoorde aan den Graaf van ruitmer, een' der grootste liefhebbers van tulpen in geheel Duitschland. Zelfs in Holland, waar de dolle zucht voor die bloemen reeds tot menigerlei dwaasheden verleid had, vond men naauwelijks eene verzameling, welke met die van den Graaf vergeleken kon worden, en van alle kanten stroomden liefhebbers toe, om dit bloemtapijt te bewonderen. Van het jaar 1590 af, waarin de tulp uit Konstantinopel naar onze gewesten werd overgebragt, had nog geen hovenier, ondanks alwat hij bij zijne middelen van bemesting voegde, zulk eene verscheidenheid van kleuren en zoo veel sterkte van stengel, met daaraan geëvenredigde grootte van kelk, kunnen voortbrengen, als de Heer van ruitmer in zijne bloemen bezat.
Op haar dakvenster gezeten, beschouwde maria dit heerlijke prachttooneel met pijnigende begeerlijkheid. De moeijelijkheden, om in dezen tuin te geraken, waren voor haar ontegenzeggelijk groot; maar de in geestdrift geraakte kunstenares vond dezelve niet onoverkomelijk. Verleidende denkbeelden stegen in haar op: zij ging dezelve niet te keer; integendeel poogde zij de gunstige kansen en de hinderpalen, welke het doordringen in den verlokkelijken bloemhof bevorderen of beletten konden, als 't ware tegen elkander af te wegen.
Nadat zij nu een volledig plan van overval in haren geest ontworpen had, besloot zij, zonder te weten of te bedenken, aan welk een' schat zij zich stond te vergrijpen, het avontuur te wagen. Des avonds, toen het gezelschap zich

{==793==} {>>pagina-aanduiding<<}
binnen de vertrekken bevond, sloop maria naar beneden op de plaats van het huis, hetwelk door hare moeder bewoond werd. Daar deze ruimte nu van den tuin haars buurmans slechts door een' niet zeer hoogen muur gescheiden was, plaatste zij tegen denzelven eene ladder, en in twee sprongen bevond zij zich midden onder de heerlijkste bloemen. Tot op dit oogenblik had de onberadene niet aan de gevaren gedacht, waaraan zij zich blootstelde; doch, daar zij nu rooven ging, overviel haar de geweldigste vrees; zij waagde zich niet meer voor- noch achterwaarts; bij elke schaduw, die zich op den muur vormde, bij elk ruischen van een blaadje, waande zij de oppassers te zien of te hooren, die haar kwamen grijpen. Haar angst was zoo groot, dat zij medelijden ingeboezemd zou hebben; hare knieën knikten; haar hart klopte hoorbaar; duizend donkere gedachten maakten zich van haar meester, en, toen zij eindelijk de kracht herkreeg om te vlugten, verleidde ik weet niet welk een booze geest haar toch nog, om eene groote handvol tulpen van den stengel te rukken, zoo als zij haar slechts voor den greep kwamen. Nadat zij nu den oogst, of eigenlijker den pronk van den bloemtuin, vernield had, klom maria weder over den muur, en vlood met haren schat naar haar kamertje, in het zand de sporen harer treden en aan den muur de ladder achterlatende, die haar tot het inklimmen gediend had.
Des morgens, zoodra hij opgestaan was, bezocht de Heer van ruitmer, volgens gewoonte, zijne kweekelingen. De schrik, die op het gezigt der geweldige verwoesting hem vermeesterde, kan met geene woorden beschreven worden. Verscheidene minuten lang stond hij als in den grond geworteld; hij wilde roepen, maar de stem smoorde hem in de keel; hij wilde zich bewegen, de leden waren hem als verlamd. Eindelijk gingen schrik en smart in woede over; hij riep: ‘Afschuwelijk! - hier! komt hier! - alwie van ruitmer liefheeft, moet zich beijveren zulk eenen hoon te wreken! - wraak, verderf over den booswicht, die dit bedreven heeft!’ Op deze uitbarstingen der gramschap van den verwoeden tuinbezitter snelden zijn gezin en bedienden toe; allen om strijd overstelpten den nog onbekenden tulpenroover met verwenschingen, en begonnen de scherpste nasporingen te doen. Edoch, alle zoeken was vruchteloos, en reeds gaf men de hoop op, om eenig licht in het geval te

{==794==} {>>pagina-aanduiding<<}
vinden, toen op ééns een knecht de ladder en tevens den indruk van een klein voetje op een rabat gewaar werd, en iets verder bij den muur, over welken de plunderaar gesprongen moest zijn, lagen eenige tulpenbladeren. Terstond begaf de Heer van ruitmer, aan het hoofd zijner huisgenooten, zich naar zijne buurvrouw, Mejufvrouw merian. Een groote volkshoop, welken het rumoer inmiddels op de straat had doen bijeenstroomen, wachtte met ongeduld naar de gevolgen van dit zonderling bezoek. De wonderlijkste en tegenstrijdigste geruchten kwamen onder de menigte in omloop.
De Heer van ruitmer instrueerde het proces met al de scherpzinnigheid van een zelf bij de zaak belanghebbend regter, en ondervroeg een iegelijk, op wien het vermoeden der daad kon vallen; doch, ondanks zijnen ijver en bekwaamheid, zou hij in volkomene onwetendheid gebleven zijn, zoo hem niet het gebabbel eener buurvrouw oplettend gemaakt had, die reeds een uur lang bezig was, alles te vertellen, wat zij van den bloemenroof wist, en onder anderen ook, dat zij meende tulpenbladeren op den zoldertrap van Mejufvrouw merian te hebben zien liggen.
Nu viel de verdenking op maria. Zonder tijdverlies steeg men naar haar hemelverblijf, en klopte aan de deur van hetzelve, juist terwijl zij bezig was, haren rijken buit in eene bevallige, kunstmatige orde te rangschikken. Men kan denken hoe zij schrikte, toen zij het gedruisch der menigte voor hare deur vernam, en, boven al de andere, de luidklinkende stem van den Heer van ruitmer! Hoe gaarne zou niet maria op dit pas gestorven zijn, om daardoor schande en straf te ontkomen! Eenige oogenblikken weifelde zij, of zij voor hare regters verschijnen, dan wel uit het onheilbrengende dakvenster naar buiten zou springen; doch aldra ontwaakte haar vertrouwen weder; zij deed de deur open, en trad met vasten en moedigen tred het onweder te gemoet.
Naauwelijks was de deur ontsloten, of de Graaf stoof als razend het vertrekje binnen, waar hem de smart verbeidde, zijne dierbare tulpen op eene tafel uitgespreid te zien. ‘Daar zijn zij dan eindelijk alle!’ riep hij, de vuist sluitende en op de tanden knarsende: ‘Ongelukskind, wat hebt gij aangeregt? Weet gij dan niet, dat ik liever duizend gulden, dan eene eenige dezer bloemen verloren had? Wat heeft u toch tot deze gruweldaad kunnen verleiden? Beef! want

{==795==} {>>pagina-aanduiding<<}
er is gevangenis of zware geldboete mede gemoeid.’ Op deze woorden zag maria's moeder haren man aan en werd bleek. Het kon haar toch niet aangenaam zijn, hare dochter naar de gevangenis te zien brengen, en geldboete te betalen scheen haar bijna nog erger. De kleine maria antwoordde in het geheel niet; het kwam haar voor, alsof het regte oogenblik om te spreken nog niet gekomen was. Geen antwoord ontvangende, greep de Heer van ruitmer de kleine misdadige bij de hand, en leverde haar, in zijne eerste driftvervoering, zonder verder dralen, werkelijk aan het geregt over.
Maria liet zich door haren moeijelijken toestand niet ter neder buigen. Vol moed trad zij voor den regter, en beantwoordde deszelfs vragen open en vrijmoedig. Na de daad bekend te hebben, verhaalde zij, in ongekunstelde en aandoenlijke bewoordingen, wat daartoe aanleiding gegeven had, waarbij (wij moeten het zeggen) hare moeder niet geheel gespaard bleef, en eindigde met een beroep op de grootmoedigheid beide van regter en beschuldiger.
Ieder was aangedaan; de wraakademende Graaf zelf kon zijn medelijden niet verbergen; het deed hem zijne geliefde tulpen, die toch verloren waren, vergeten, en hij schonk ten laatste maria vergiffenis. Bij een zoo edelmoedig gedrag van den aanklager had de regter de beschuldigde slechts vrij te spreken; hij deed zulks met de liefderijkste vaderlijke vermaning.
Jacob morell, die niet alleen een goed kunstenaar, maar ook een voortreffelijk mensch was, had verbaasd gestaan over de kracht, waarmede de jonge maria zich verdedigd, en verklaard had, het kunstvak van haren vader te willen aanleeren. Toen hij te huis kwam, deed hij zijner vrouwe de regtmatigste verwijten over hare handelwijs. ‘Hoe kondt gij,’ zeide hij, ‘u tegen eene zoo klaarblijkelijke roeping verzetten? Gij zoudt Duitschland van eene kunstenares beroofd hebben, die hetzelve de grootste eer zal aandoen; want uw kind is met een buitengewoon talent begaafd. Maria staat nu onder mijne bescherming, en van heden af zal ik mij dit kind bijzonder aantrekken.’ Jufvrouw morell poogde zich te verontschuldigen; zij maakte aanmerkingen over het ondankbare van een kunstenaarsleven, over de armoede, welke zij, die er zich aan toewijden, meestal lijden moeten, iets waarvan zij zelve de ondervinding gehad had, enz.; doch jacob morell wilde naar niets luiste-
{==796==} {>>pagina-aanduiding<<}
ren; hij begaf zich naar abraham mignon, een' gewezen leerling van merian, en verzocht hem, de dochter van zijnen overleden' meester in zijne kunstwerkplaats te willen opnemen, waarbij hij, zooveel zijn tijd hem zulks vergunde, eigen onderrigt voegde.
Nu was maria het gelukkigste kind, dat er op de wereld zijn kan, en hare vorderingen overtroffen zelfs nog verre alle verwachting. Geheel Frankfort bewonderde reeds haar eerste proefwerk, en weldra had zij den grond tot eenen roem gelegd, dien zij haar geheele leven lang met eer gehandhaafd heeft.
De in haren kinderlijken leeftijd zoo gering geschatte maria werd in de 17de eeuw eene van Duitschlands beroemdste vrouwen. Met keurigen smaak, en eene bij kunstenaars zeer zeldzame kennis der natuur, schilderde zij in waterverwen, naar het leven, bloemen, vlinders en rupsen, en verrijkte met haar werk eene menigte albums. In het jaar 1665 huwde zij eenen schilder uit Neurenberg, johan andreas graf geheeten; doch, getrouw aan de haren vader gedane gelofte, legde zij den naam merian niet af. Ook ontnamen de huishoudelijke bezigheden haar geenszins hare liefde tot de kunst, en bragten zelfs geene verhindering toe aan hare navorschingen en oefeningen.
Na alles opgespoord te hebben, wat haar vaderland haar kon leveren, begaf zij zich naar Holland, waar zij langen tijd vertoefde. Op zekeren dag hoorde zij toevallig eenen scheepskapitein de schoone rupsen en andere schitterende insekten beschrijven, welke in Suriname gevonden worden. Merian's dochter, bij welke de behoefte, om zich gedurig verder in de kunst te oefenen, en de wensch, om daartoe nieuwe voorwerpen te vinden, alle andere bedenkingen deden zwijgen, besloot terstond naar Amerika te reizen. Noch de gevaren, waarmede destijds de overtogt, meer dan nu, verzeld ging, noch de ziekten, welke in de nieuwe wereld heerschen, waren in staat haar terug te houden. Tegen het einde des winters van 1702 verliet zij Amsterdam, en bleef twee jaren in Suriname, om de aldaar gevonden wordende rupsen en andere insekten, benevens de bloemen en vruchten, die aan dezelve tot voedsel strekken, te schilderen. Zij beeldde deze voorwerpen, met eene volkomenheid, welke men bijna voor onbereikbaar gehouden zou hebben, op velin-papier af, en vermeldt, dat het licht, hetwelk eene

{==797==} {>>pagina-aanduiding<<}
soort van vliegen diens lands van zich uitgeven, zoo sterk en duurzaam is, dat een eenig dier insekten haar lichts genoeg geleverd had, om daarbij hare teekeningen te ontwerpen.
Bij gelegenheid van deze hare reize, maakte een Fransch dichter op dezelve het volgende vers:

Peu sensible aux refus des honneurs de Paphos, 
Incapable des soins qu'exige la parure, 
Elle affronte les vents, elle brave les flots; 
Sybille à Surinam va chercher la nature 
Avec l'esprit d'un sage et le coeur d'un héros. 

Maria merian was niet alleen eene uitstekende kunstenares, maar zij bezat groote kundigheden, zoo in de natuurlijke historie als in de Latijnsche taal, en heeft in onderscheidene werken sprekende bewijzen harer veelomvattende kennis nagelaten. De beroemde vrouw, die in 1647 te Frankfort geboren was, stierf in 1717 op een landhuis niet ver van Amsterdam, alwaar zij met de door haar zoo wél verdiende eer begraven is.





Den Heere Redacteur der Vaderlandsche Letteroefeningen.

Wel Edel Heer!

Wel nimmer zou het ook mij in den zin gekomen zijn, de reeds bestaande vertalingen van borger's klaagzang aan den Rijn met nog eene te vermeerderen, indien niet het lezen eener Grieksche overzetting van denzelven door den Wel Ed. Heer m. van den brandeler, Med. Doct. te Dordrecht, geplaatst in UEds. tijdschrift van Mei 1838, No. VI, in mij den lust had opgewekt, om ook eene Grieksche vertaling van dien zang te beproeven. Bij deze echter heb ik aan het metrum sapphicum de voorkeur gegeven boven het metrum alcaicum, waarin ik de Latijnsche had bewerkt. Gelijk vroeger voor deze Latijnsche, door UEd. geplaatst in No. XVI, Dec. 1837, zoo verzoek ik insgelijks voor de Grieksche vertaling eene plaats in UEds. tijdschrift. Ook bij de Grieksche, die, gelijk de Latijnsche, even veel regels als

{==798==} {>>pagina-aanduiding<<}
het oorspronkelijke telt, heb ik mij weder, zoo veel mogelijk, hieraan gehouden.
Ik heb de eer mij te noemen,

Wel Edel Heer!

UEds. dienstw. Dienaar
j.g.h. reudler,
V.D.M.
Woerden,
16 Augustus 1838.

	Πρὸς τὸν Ῥῆνον.
Ἄγριος νῦν οὖν βορέης ἔληξε 
Λαίλαπος καὶ τῆς πυκινῆς χαλάζης᾽ 
Κῦμα δ᾽ἐν δέσμοις κατέχει πεπηγὸς 
Οὐκ ἔτι Ῥῆνον. 
 
Τὰς πάλαι δ᾽ὄχθας ἀναδεύει ὕδωρ, 
Καὶ νέοι παίζουσιν ὁμῶς παρ᾽ αὐταῖς, 
Πρῶτον Εὐρώπης ποταμῶν σέβοντες 
Ῥῆνον ἄνακτα, 
 
Ὄς κατ᾽ Ἄλπεων βὰς κορυΦῆς, μὲνὄχθας 
Λείχει, αὐτὰρ χώματ᾽ ἄγει βιάζων, 
Ὡς κρατεῖν λαῶν βασιλεῦσι γαίης 
Δάσματα ποιῶν. 
 
Ἠτ᾽ἐμοὶ πολλαὶ μάκαρες διῆλθον 
Ἡμέραι, θερμὸν ποτ᾽ ἐμοῦ καὶ ἦτορ 
Πάλτο τῆς μοίρας ἀπόλαυον ἄλλως 
Ταῖςδε παρ᾽ ὄχθαις. 
 
Μόργιον τῆς γῆς ὀλίγῳ σὺν οἴκῳ, 
Οἷς ἐνῆν πίστις καὶ ἔρως ἀληθής, 
Ἤ μοὶ ὡςεὶ τοῦ βασιλῆος αὐλὴ 
Καὶ παρακοίτι, 
 
Ἡνίκ᾽ ἐν δένδρων σκιαροῖς ἢ ἄστρων 
Ἤμεθον στίλβᾐ, καὶ ὑπὲρ Θεοῦ καὶ 
Τοῦ δ᾽ αἰῶνος λεγόμεσθον ἄμΦω 
Νῶϊ βιῶναι. 

{==799==} {>>pagina-aanduiding<<}

Νῦν κόμων Φράζοιμ᾽ ἂν ἄριθμον, εἴποι 
Δακρύων τίς μοι; πάρος ἦτε ῥεύσει 
Ῥῆνος εἰς ἀρχὴν, πρὶν ἑλεῖν με λήθην 
Ὦν πάθον ἄλγων. 
 
Εἷλε γὰρ δίς μοι θάνατος γυναῖκα, 
Στέμμα μοι δ᾽ἐκ τῆς κεΦαλῆς Θεὸς δὶς 
Ἦριπ᾽, ἀνθρώπους ὃς ἑκούσιος μὲν 
Οὐκ ἀνιάζει, 
 
Ωἷ πιθήσας οὐκ ἀνεπαυσάμην πω, 
Οὐδ᾽ἀνὰ ζωὴν ἀποπαύσομαι περ, 
᾽Λλλά μοι διπλοῦν ἀνέχεσθαι ἄλγος 
Δυσμαρές ἐστι. 
 
Κύμαθ᾽ ὅππου τῆς ἁλὸς ἐκδέχονται 
Τὸν ῥόον Ῥήνου, παρὰ δ᾽ἔστι κώμη, 
Ενθάδ᾽ ἐν ψάμμοις ἡ ἐρασμίη μου 
Κεῖται ἄκοιτις. 
 
Ῥῆνε σοῖς μίσγειν ὕδασιν θέλω μὲν 
Δακρύων ῥεῖθρον, τὸ δ᾽ὄχει τάΦονδε 
Οὐ γὰρ εἰς τύμβον ποτ᾽ἀοιδὸς ἔτλη 
Δάκρυα λείβειν. 
 
Ἄγγελος κλαυθμῶν ἔσο μοι σὺ Ῥῆνε, 
Οἷς ἅλις κλαίω παράκοιτιν οὔπερ, 
Εἰς τάΦον θνητῆς σὺ δ᾽ἐμοῦ κόμιζε 
Σήματα κήδους. 
 
Παῖδα δ᾽ἀσπάζου, νέκυν ἧςπερ ἤδη 
Σύλλαβ᾽ ἡ γῆ, πρὶν γ᾽ὅτε κλειστοὶ ἦσαν 
Μητρὸς ὀΦθαλμοὶ, τέκεν ἡ τὸ σῶμα 
Παῖδος ἐκείνης· 
 
Τῆς ἐγὼ μικρὰν σορὸν ἐξόρυξα, 
Ὡς μεταλλάξῃ βίον ἡ τεκοῦσα, 
Ἐν σορῷ τ᾽ ἄμΦω μεγάλῃ κεκευθὼς 
Σώματ᾽ ἔκλεισα. 

{==800==} {>>pagina-aanduiding<<}

Μητέρος μαζοῖς χατέουσαν οὐ τῶν 
Ἠγον· ἀμΦοῖν, ὣς ἐλογιζόμην γὰρ, 
Ἓν προςήκει δῶ· Θεὸς ἃτ᾽ ἔδησεν 
Οὔτε διείρξω. 
 
Γαῖαν εἴποι τις παράδεισον, ᾧ κεν 
Αἰὲν εὔΦρων προςγελάσειε μοῖρα, 
Οὐ θέλω τὴν ποῦς ἐτέλεσσε βῆναι 
Ἄψ ὁδὸν αὑτήν. 
 
Κέρδος ἡχοῦμαι χὰρ ἕκαστον ἦμαρ, 
Ἐν μερίμναισιν τόδε μοι διῆλθεν, 
Πλείον᾽ ἔζων ἢ τριάκοντα πέντε 
Τοὺς ἐνιαυτούς. 
 
·Ρῆνος ὡς ῥεῖ, καὶ χρόνος ὣς ἀποῤῥεῖ· 
Μνῆμ᾽ ἐμὰ θνητὰ σὺ πίεζε κούΦως· 
Αἴψα καί μον σὺν νεκύοιν Φίλαιν τὰ 
Ὄστεα κεῦθε. 





Verordening van den vorst van Schwarzburg-Sondershausen, betrekkelijk het in 't openbaar toedeelen van ligchamelijke straffen, genomen 10 september 1834.

‘Het is eene hoogstdroevige noodzakelijkheid, wanneer slagen als strafmiddel moeten worden aangewend. In de gevallen, dat de toedeeling daarvan niet te vermijden is, laat zich nogtans de openlijke voltrekking der straf niet regtvaardigen. Zij onderdrukt het eergevoel, en met hetzelve het berouw, de eerste schrede ter verbetering des misdadigers; zij werkt hoogstnadeelig op de meestal zeer gemengde toeschouwers, en heeft niet zelden, in stede van overtuiging van het verwerpelijke der gestrafte daad, slechts medelijden met den dader en afkeuring van de gestrengheid der wetten en des regters ten gevolge. Ik gelast diensvolgens de afschaffing der openbare straffen,’ enz. Eere zij den menschkundigen, menschlievenden en wijsgeerigen Vorst! Mogt zijn edelaardig voorbeeld navolging vinden!





{==801==} {>>pagina-aanduiding<<}

De onderaardsche herberg te Petersburg.

Te Napels slapen de Lazaroni des nachts op straat, te Petersburg onder den grond; gelijk dan ook de slaapplaats hunner medebroeders, bij de koude van het klimaat, zoo als men begrijpt, voor hen niet zeer verkieslijk zou zijn. Deze onderaardsche nachtherberg bevindt zich onder eene schoone zuilenrij van Ionische bouworde op de Hooimarkt. Men verbeelde zich twee of drie gewelven, op pilaren en bogen rustende en door rook en damp geheel zwart beslagen. In dezelve staat eene groote kagchel, welker opening, als de krater van den Vesuvius, vuur en rook spuwt. Hoopen stroo verwachten ieder, die hier van zijnen arbeid wil uitrusten en zich aan den slaap overgeven. Het valluik van dit duister verblijf opent zich dienstvaardig, en biedt elken vermoeiden voorbijganger eene vrijplaats aan. Dit groote kelderhol is de algemeene slaapplaats van handwerkslieden, ter markt komende boeren en anderen uit de arbeidende klassen, die zich van alle kanten daarhenen begeven, hetzij omdat zij geene andere legerstede hebben, of wel omdat zij zich de moeite befparen willen, naar hunne hutten terug te keeren, die niet zelden van vijf tot tien wersten verwijderd liggen, en van waar zij zich dus bezwaarlijk vroeg genoeg weder naar hunnen arbeid zouden kunnen begeven. Eer men zich door dit valluik in de onderwereld laat nederdalen, heeft men in de tegenoverliggende kroeg dikwijls te veel gedronken, en vergeet bij het afwaarts stijgen somwijlen de wetten van het evenwigt. In dat geval wordt de legerstede wel eens wat hard; doch dit belet niet, dat men eenen gerusten slaap geniet. Een Rus blijft steeds liggen, waar hij neêrgevallen is. Naast den portier vindt men eenen nationalen restaurateur, waar afval van vleesch en visch, olie- en andere koeken, benevens meer dergelijke spijzen, te krijgen zijn. Tegen vijf ure 's morgens gaat de spelonk open, en alsdan rijst eene dikke dwalmkolom, uit allerlei
soorten van uitwasemingen zaamgesteld, naar boven. Duizenden van gestalten, de eene al zonderlinger dan de andere, stijgen uit den schoot der schimmenwereld op, en gaan weder aan hun handwerk of andere bezigheden.


{==802==} {>>pagina-aanduiding<<}

Mogen dus alle omkoopers varen!

De bakkers te Lyon verzochten eens den Directeur der Policie dugas, den prijs van het brood te mogen opslaan. Deze liet hen vertrekken met het bescheid, dat hij de zaak in overweging zou nemen. In het heengaan legden zij onbemerkt eene beurs met 200 Louisd'or op zijne tafel. Toen zij, eenige dagen later, andermaal naar den uitslag van hun verzoek kwamen vernemen, ontvingen zij het volgende antwoord: ‘Ik heb mij zeer verheugd over de 200 Louizen, welke ik gevonden, en welke gij ongetwijfeld slechts daarom op mijne tafel gelegd hebt, opdat ik ze onder de armen zou uitdeelen; en daar ik hieruit tevens gezien heb, dat uwe winsten u in staat stellen, reeds nu zulke aanzienlijke aalmoezen te geven, acht ik het onnoodig, ten nadeele der armen, den prijs van het brood te laten verhoogen.’

Dubbelzinnig compliment.

Generaal foss, een Amerikaansch Officier en voorstander van de vrijlating der Negerslaven, hield onlangs, bij eene daartoe betrekkelijke gelegenheid, eene aandoenlijke redevoering aan de kleurlingen der plaats. Naderhand werd te dezer zake door hen aan den Generaal een feestmaal gegeven, en een der gastheeren, die een toast moest instellen, wilde te verstaan geven, dat de Generaal, hoezeer een Blanke, nogtans de grootste genegenheid voor de Zwarten koesterde. Hij stond derhalve op, en riep: ‘Op het welzijn van den Heer Generaal foss! Hij heeft een wit vel, maar een zwart hart.’

John Cockerill.

Een Duitsch Schrijver, theodor mugge, geeft van dien beroemden fabrikant de volgende treffende schildering: ‘Ook den Heer john cockerill heb ik te Luik gezien, dien kleinen, ouden, zonderlingen man, den keizer en koning der industrie, daarhenen wandelende in zijn grijs rokje, gelijk wijlen zijn mededinger in een ander vak, napoleon. Wan-
{==803==} {>>pagina-aanduiding<<}
neer eens de geschiedenis der negentiende eeuw het licht zien, en het leven der volken, den gang der beschaving zal schilderen, alsdan zal de naam van john cockerill, als eene ster der eerste grootte, met helderder luister schitteren, dan die der geldöligarchen, der staatsleeningsmannen, der rothschild's, hope's, aguado's enz. Welk land bestaat er, waar niet john cockerill fabrijken aangelegd, de kunstvlijt opgebeurd, nieuwe ontwerpen in het leven geroepen, en aan duizenden nijvere handen werk verschaft heeft? In de wedloopen zegevieren zijne rossen; bij kunsttentoonstellingen behaalt hij het eermetaal, en alwat uit zijne groote werkplaats te Seraing, waar meer dan veertig stoommachines en vele honderden kunstrijke menschenhanden voor zijnen roem arbeiden, te voorschijn komt, draagt den stempel der hoogste volkomenheid. Deze kleine, rustelooze man, onder wiens grijzen schedel aanhoudend de grootste ontwerpen rijpen, die lakens maakt en spelden, stoomschepen, spoorwegen en roksknoopen, is de vriend en weldoener zijner medeburgers, en stort zegen en welvaart over hen uit.’

De openhartige geleerde.

Hume's Geschiedenis van Engeland was een zoo winstgevend artikel voor de boekverkoopers geworden, dat zij, toen hij zich met een aanzienlijk vermogen naar Schotland terugbegeven had, hem met brieven bestormden, en door de voordeeligste aanbiedingen tot voortzetting van zijn werk poogden te bewegen. In den beginne verontschuldige hume zich in algemeene bewoordingen; maar toen men hem nog aanhoudend voort bleef kwellen, schreef hij eindelijk dit kort en beslissend antwoord: ‘Ik kan in uwe voorslagen noch nu noch immer treden, en zulks om vier afdoende redenen: ik ben te oud, te dik, te lui en te rijk.’

Een spijker op zijn' kop geslagen.

Tegen het einde van den Amerikaanschen oorlog noemde een Lord in het Hoogerhuis den toenmaligen Kanselier van den Exchequer, Lord north: ‘this thing of a Minister.’ Eenigen van Lord north's vrienden drongen bij hem aan, voor deze beleedigende uitdrukking persoonlijke voldoening

{==804==} {>>pagina-aanduiding<<}
te vorderen. Bedaard gaf de Minister ten antwoord: ‘Dat zal ik ook, en wel door op mijnen post te blijven; want ik weet, zijne Lordschap heeft anders niets tegen mij, dan dat hij wenscht - het ding te zijn, dat ik nu ben.’

Leven op den spoorweg.

De Heeren lyons, Rijtuigfabrikanten te Utica in de Vereenigde Staten, bouwen tegenwoordig een beweegbaar dorp, dat voor den stoomweg tusschen Utica en Syrakuse bestemd is. De Compagnieschap, welke dezen weg doet aanleggen, heeft op denzelven twee stoommachines in werkzaamheid, welke de palen, waarop de baan gelegd moet worden, inheijen en op de vereischte hoogte afzagen, waarna de scheenen geplaatst worden en de machines verder trekken. Het door ons vermelde dorp nu bestaat in een aantal nette, op rollen staande huisjes, die achter de stoommachines aangehaakt worden, en voor de werklieden aan den weg bestemd zijn. - Zoo is er oponthoud noch tijdverlies, voegt eene Amerikaansche Courant bij dit berigt; en misschien zullen wij het nog beleven, dat men, met zijne flesch in de hand, een' bezemsteel tusschen de beenen neemt, en zoo, op de oude heksenwijs, door de lucht vliegt!

De Portugesche honden.

Honden van sijnen smaak zwerven rondom de wijngaarden, en staren met gretigen blik op dat verloren paradijs. Zij zijn groote liefhebbers van druiven; en stokken, tot dat einde aan hunne halsbanden gehecht, beletten hen, de wijngaarden in te dringen. Deze Bagchus-neiging is de voorname oorzaak van den geweldigen toevloed van honden naar Lissabon, gedurende de zomermaanden; waarom de eigenaars der wijngaarden aan gene zijde, zoodra de druiven beginnen te rijpen, de honden met geweld wegdrijven naar de hoofdstad. Hier, in hongerige troepen rondzwervende, zijn zij van groot nut in het zuiveren der straten van die afschuwelijke onreinheden, welke anderzins tot eene ondragelijke hoogte zouden ophoopen, en ligt pestziekten aanbrengen. In dit opzigt zijn ook de sterke noordewindsvlagen een weldadig hulpmiddel.

Inval.

Menig bruidegom maakt op zijnen huwelijksdag eigenlijk zijn testament; want zijn ja voor het trouwaltaar is niet zelden zijn laatste wil. En mag men er niet bijvoegen, dat dit ja niet eens de wil van menig' bruidegom is?





{==805==} {>>pagina-aanduiding<<}

Mengelwerk.

De belegering van woerden door de Spanjaarden in de jaren 1575 en 1576.

Door J.G.H. Reudler, Predikant te Woerden. (*)

De tachtigjarige worstelstrijd onzer vaderen tegen het magtige Spanje wordt niet alleen door den Nederlander, maar ook door den vreemdeling voor eene der merkwaardigste gebeurtenissen in de nieuwere geschiedenis gehouden. Men ziet de verdrukte menschheid hare edelste regten in bescherming nemen, en met de hulpmiddelen eener beradene wanhoop over geweld en dwingelandij zegevieren. Een zwak volk vat, zijns ondanks, doch door den nood gedrongen, de wapens op tegen eenen der magtigste Koningen van zijnen tijd, om voor burgerlijke en godsdienstige vrijheid te strijden; en met al zijne magt is dezelfde Vorst niet in staat, dezen oorlog ten einde te brengen. Zeven kleine gewesten scheuren zich van hem los, en vormen eenen jeugdigen Staat, die door eendragt en inwendige kracht groot wordt. Bij eene plegtige uitspraak wordt de dwingeland van zijnen troon ontzet, en de magt des volks neemt toe, naarmate de zijne verzwakt. Vergeefs verspilt hij zijne onmetelijke schatten aan eenen oorlog tegen Nederland, dat niet dan voordeelen daarvan trekt, omdat het in het genot der vrijheid, voor welke de Nederlander strijdt, door koophandel en zeevaart tot grootheid en aanzien oprijst. (1)
Van de Nederlandsche gewesten was het inzonderheid Holland, hetwelk een voornaam deel had aan de afschudding van het Spaansche juk. Van Holland uit gelukte het den Nederlanderen om haar tot stand te brengen. Het was het middelpunt van den opstand tegen Spanje; en, schoon zelfs met

{==806==} {>>pagina-aanduiding<<}
afwisselende kans tegen den vijand strijdende, kon hij zich echter op den bodem van dit gewest niet lang staande houden. Want gelukte het hem ook ginds of elders eene stad te behouden of te heroveren, elders weder deed een hardnekkige tegenstand, bij gelijktijdige tegenspoeden, die hij in andere gewesten leed, hem den moed verliezen, en, tot zijne schande en vernedering, zag hij zijne felste pogingen zelfs ter herwinning van dit gewest op den beraden' moed en standvastigheid van deszelfs bewoners schipbreuk lijden.
De laatste stad, in Holland door de Spanjaarden belegerd, was het aan de grenzen van dit gewest gelegene Woerden. Zijne uiterste kracht scheen de vijand te willen inspannen, om deze plek gronds te heroveren. Zij had eerst op den 8 Augustus 1572, nadat, behalve vele andere steden, ook Gouda en Leyden en zelfs reeds Oudewater waren voorgegaan, de zijde van Spanje verlaten, en was met meer andere Hollandsche steden, die sedert de inneming van den Briel op 1 April 1572 den Prins waren toegevallen, tot het verbond toegetreden, hetwelk op den 15 Julij 1572 te Dordrecht door de Staten van Holland gesloten was tegen de overheersching van den Hertog van alva. De reden van dezen vertraagden overgang was, behalve in andere oorzaken, mede daarin gelegen, dat Woerden niet alleen onder het gebied stond van den Koning van Spanje, maar ook, dat hetzelve (in vorige eeuwen eene afzonderlijke heerlijkheid geweest zijnde, doch in lateren tijd aan het Graafschap Holland gehecht) sedert 30 Julij 1558 verpand was aan erik, Hertog van Brunswijk, die als krijgsoverste in de Nederlandsche oorlogen den Koning van Spanje diende. In weerwil van Utrechts nabijheid, hetwelk nog de zijde van Spanje hield, had Woerden, op aanzoek van Gouda, dezen stap gewaagd en dit offer aan Holland gebragt, hetwelk bij den overgang dezer stad groot belang had, omdat zij, als grensvesting, dit gewest aan deze zijde tegen de aanvallen der Spanjaarden dekken konde, gelijk zij dan ook van nu af met troepen versterkt en in staat van verdediging gebragt werd. (2)
Eerst onder het bewind van Don louis de requesens, die ten jare 1573 alva als Landvoogd over de Nederlanden opvolgde, kwam de beurt der belegering aan Woerden. Gelderland en Friesland waren weder onder de gehoorzaamheid des Konings teruggebragt, en Utrecht had de zijde van Spanje nog niet verlaten. De Stadhouder der beide eerst-
{==807==} {>>pagina-aanduiding<<}
genoemde gewesten, gillis van barlaimont, Heer van Hierges, rukte in 1575 met een leger Holland in. Men meende toen, dat hij het op Gouda had toegelegd; doch onverwachts berende hij Oudewater, hetwelk, na een beleg van drie weken, op 7 Augustus 1575, stormenderhand ingenomen en gruwelijk gemoord en geplunderd werd. Op 12 Augustus kwam hij voor Schoonhoven, hetwelk, beducht voor Oudewaters lot, met den vijand in onderhandeling trad, en op 24 Augustus aan hem overging. Algemeen was het vermoeden, dat hij het op de belegering van Woerden zou toeleggen. Men had hier in tijds zorg gedragen, om hem wederstand te kunnen bieden, en niet, even als te Oudewater en Schoonhoven, uit vrees voor verlies van hooibouw en graanoogst, verzuimd, de dijken en kaden te doorsteken, maar aan 's Prinsen last voldaan, en al de landerijen rondom de stad onder water gezet. Daarenboven was zij van levensbehoeften rijkelijk voorzien, en had eene goede bezetting van krijgsvolk, onder het opperbevel van Jonkheer roelof van stakenbroek, zoodat zij in dezen staat van verdediging den vijand geruster scheen te kunnen afwachten. (3)
Evenwel vreesden eenige ingezetenen voor Oudewaters lot, en lieten niet onduidelijk blijken, dat zij, op het voorbeeld van Schoonhoven, liever met den vijand te Utrecht in onderhandeling zouden willen treden, dan zijne komst herwaarts afwachten. Prins willem, hiervan onderrigt, zond eenen eigenhandig geschreven' brief, gedagteekend 29 Augustus 1575, uit Dordrecht, aan den opperbevelhebber en de regering der stad, waarin hij eene onderhandeling met den vijand als gevaarlijk en van kwade gevolgen voor ingezetenen en soldaten voorstelt, die daardoor in groote ongelegenheid zouden komen. Ernstig beveelt hij hun, dat zij naar zulke burgeren onderzoek doen, en alle kwaadwilligen, of waarop men eenig wantrouwen heeft, zouden laten vatten, en van stonden af openbaarlijk de stad uitleiden, om te gaan waarbenen zij wilden, het zij naar steden en plaatsen, hem, het zij den vijand toegedaan, indien zij dit liever wilden, daar zelfs dit laatste beter was, dan dat zij in de stad blijven zouden. Hij liet dezen brief met duizend pond lonten vergezeld gaan, en beloofde, hun voorts allen mogelijken bijstand te zullen verleenen. (4)
In eenen anderen brief, van wege de Staten van Holland onder dezelfde dagteekening en mede uit Dordrecht gezon-
{==808==} {>>pagina-aanduiding<<}
den, werden de bevelhebber en de regering der stad ernstig opgewekt, om, indien zij door den vijand mogten worden belegerd of ingesloten, alsdan te willen bedenken, dat zij, als medelid van het verbond, hetwelk onlangs tusschen de steden van Holland en Zeeland gesloten was, (5) goede opzigt en orde zouden houden, om hunne stad getrouwelijk onder de gehoorzaamheid van den Prins, tot dienst en welvaart van het land, te willen helpen bewaren. Zij voegden daarbij de belofte, alles tot bijstand en ontzet der stad te zullen aanwenden, en vergunden hun, om zich op lands kosten van alles te voorzien, wat tot onderhoud der bezetting en ingezetenen, alsmede tot het opdoen van voorraad, zou noodig wezen, hetwelk hun door het land vergoed en zonder eenige moeite of korting zoude terugbetaald worden. (6)
Gillis van barlaimont kwam zelf niet voor Woerden, maar zond zijnen zuster gehuwd was, met een gedeelte van het leger voor de stad, daar een ander gedeelte van hetzelve door den Landvoogd naar Braband was ontboden, van waar deze eenen togt naar Zeeland voorhad. Megen sloeg het beleg voor Woerden op den 8 September 1575; maar, de stad niet kunnende naderen, omdat de meeste landen door het openen der sluizen overstroomd waren, (7) liet hij van verre rondom haar zeven schansen opwerpen, (8) ten einde de toegangen tot de stad te beletten en haar den toevoer van levensmiddelen af te snijden, voornemens zijnde haar te benaauwen en door hongersnood tot overgave te noodzaken.
De belegerden gaven bij eenen brief van 12 September kennis aan den Prins van megen's komst, en tevens de verzekoring hunner bereidwilligheid, om den vijand wederstand te bieden. De Staten, door den Prins van den inhoud dezes briefs onderrigt, gaven, in hun antwoord van 15 September uit Dordrecht, hunne blijdschap te kennen over de standvastigheid, die zij betoonden, vertrouwende dat zij daarbij volharden zouden, en belovende alles tot ontzet en bijstand te zullen aanwenden. Alle buitengewone uitgaven, het zij in geld of andere behoeften tot onderhoud van het krijgsvolk, namen zij voor lands rekening. Doch daar het niet raadzaam was, om in deze tijden door de vijandelijke schansen heen veel gelds naar de stad te zenden, zoo gaven zij verlof tot het slaan van tinnen of koperen munt, gelijk in andere belegerde steden, als Leyden en Alkmaar, ook geschied was,

{==809==} {>>pagina-aanduiding<<}
onder belofte, dat alle penningen, die ten behoeve der bezetting mogten worden uitbetaald, door het gemeene land in gangbare munt zouden worden teruggegeven. De Staten vonden het mede geraden, dat men zich van een vertrouwd persoon zou bedienen, door middel van welken zij gemeenschap met de stad onderhouden konden, omdat het altijd gevaarlijk was, dat de belegerden hunne meening en begeerte in geschrifte te kennen gaven; want, als de bode in 's vijands handen kwam, zou dit voor hunne belangen zeer nadeelig wezen. Zij waren derhalve van oordeel, dat men óf alle boodschappen liever mondeling door vertrouwde lieden, van eenen eenvoudigen geloofsbrief voorzien, zou laten overbrengen, óf dat men zich het zij van eenige andere teekenen, het zij van vreemd letterschrift zou bedienen. (9)
Ingevolge het door 's lands Staten gegeven verlof, werd gedurende het beleg voor zevenduizend gulden aan tinnen geld te Woerden gemunt, hetwelk naderhand door het land vergoed is. Hetzelve was van eene vierkante gedaante, vertoonende in het midden het wapen der stad, rondom hetwelk men leest: pro Aris et Focis, (voor Godsdienst en Vaderland) met eenen stempel daarop geslagen; de wederzijde was glad en effen. Deze noodmunten waren gangbaar voor 40, 20, 10, 5, 4, 2 en 1 stuivers, en ééne, waarop geene bepaling van waarde staat uitgedrukt. (10) De belegerden wisten zich, behalve van dit, ook nog van meer andere voordeelen te bedienen. Zij hadden, buiten de toenmaals nog in wezen zijnde Goudsche of Kromwijker poort, op de hoflanden of steenkuilen nabij den dijk van Bulwijk, eene schans opgeworpen, met welke zij, door middel van eene vaart of graft, die van de stadsgracht derwaarts leidde, gemeenschap onderhielden. Van deze schans, die zij gedurende de gansche belegering hebben behouden, voeren zij met platbodemde schuitjes over de lage landen van Bulwijk, het oost- en westeinde van Waarder en de lange weide naar Gouda heen en weder, en haalden van daar hunnen voorraad van levensmiddelen. (11) Behalve deze schans hadden zij nog rondom de stad ter harer verdediging vijf bolwerken en twee sterke wallen opgeworpen, hetwelk hun de vijand niet had kunnen beletten, hoe dikwijls hij dit ook beproefd hadde. Hij zocht wel door eene zoo naauw mogelijke insluiting allen toevoer van levensmiddelen af te snijden; maar tusschen des vijands schansen door waagden zij het, om, onder zijn oog, terwijl

{==810==} {>>pagina-aanduiding<<}
hij hen toeroepen en ook met klein geschut bereiken konde, 44 weken lang hunne levens- en krijgsbehoeften van Gouda te halen, welks krijgsoverste, Jonkheer adriaan van swieten, door middel van duiven, verstandhouding met hen onderhield. De soldaten te Woerden kenden hunne sluiphoeken, langs welke zij des nachts tusschen de vijandelijke schansen met kleine roeischuiten wisten door te komen. Zoo gelukte het hun in Maart 1576, op de Vecht tusschen Utrecht en Amsterdam eenige vaartuigen meester te worden, en het volk, dat zich daarin bevond, gevangen te nemen. Door het beleid van den Prins en de Staten werden zij, toen er door het langdurig beleg gebrek kwam, van levensbehoeften voorzien. Doch het gebeurde, dat de aanvoerders, nadat de aanvoer gelukkiglijk was binnengekomen, in het terugkeeren eenigen aanstoot leden, waarbij zij evenwel weinig volks verloren, terwijl daarentegen de vijand wel drie tegen hen één verloor. Doch toen in Mei 1576 de Prins andermaal last had gegeven, om de stad van leeftogt te voorzien, waren de vijanden te voren daarvan verwittigd. Deze versterkten zich met vele kleine vaartuigen, en overvielen de schuiten met levensmiddelen en die, welke tot geleide dienden en waarop omtrent 80 soldaten waren, maakten zich daarvan meester, terwijl de manschappen deels gedood, deels gewond en deels gevangen genomen werden. (12)
Nogtans verloren zij van binnen den moed niet. Alles ademde éénen geest, en eendragt maakte hen magtig tegen eenen veel sterkeren vijand, dan hunne bezetting groot was. Er heerschte noch krankheid, noch oneenigheid tusschen burgers en krijgslieden. Er was geen hongersnood en zelfs naauwelijks duurte in de stad. Zoo vele bewijzen van Goddelijken bijstand maakten de beide Leeraren, die te dier tijd het predikambt te Woerden bedienden, zich ten nutte, om de belegerden tot standvastigheid op te wekken. (13) Alles, wat de Heilige Schrift tot vermaning, vertroosting en bemoediging bevatte, werd in de openbare godsdienstige vergaderingen der gemeente voorgehouden. (14) Nu eens werd zij gewezen op de wonderbaarlijke verlossing, welke den Israëlieten door God beschikt werd, wien, toen de Syriërs hen beoorloogden en de stad Samaria bij eene zware belegering door duurte en hongersnood geprangd werd, door den Profeet elisa eene buiten alle verwachting spoedige verlossing voorspeld werd; en ziet, des anderen morgens, nog vóór het

{==811==} {>>pagina-aanduiding<<}
aanbreken van den dag, werd door vier mannen, die in de schemering tot den vijand hadden willen overloopen, maar hem niet meer vonden, de blijde tijding aangebragt, dat het leger der vijanden was opgebroken. (15) Dan weder werd de gemeente vertroost met het bemoedigende voorbeeld van de verlossing der inwoners van Jeruzalem, wien, toen sanherib, de Koning van Assyrië, de stad belegerde, op het gebed van Koning hiskia, door den Profeet jesaja voorspeld werd, dat sanherib in de stad niet komen, maar dat de Heer haar beschermen en uithelpen zoude; en ziet: toen ging de Engel des Heeren uit, en sloeg in het Assyrische leger honderd vijf en tachtig duizend man. En toen zij des morgens vroeg opstonden, ziet toen lagen er overal doode ligchamen. En de Koning van Assyrië, sanherib, brak op, trok heen, en keerde weder naar huis, en bleef te Nineve. (16) Ten einde hen opmerkzaam te maken op de hand van God in het verijdelen van de aanslagen dergenen, die den godvreezenden niet dan kwaad wilden, werd hun voor oogen gehouden het voorbeeld van david, die, in zijne vlugt voor saul, na door de Zefiten aan dezen verraden te zijn, op het punt stond om in de handen zijns vijands te vallen, wiens volk hem en zijne mannen reeds had omsingeld, om hen te vangen; doch er kwam een bode tot saul, zeggende: haast u, en kom, want de Filistijnen zijn in het land gevallen. Toen hield saul op met david na te jagen, en trok heen, de Filistijnen te gemoet; daarvan noemt
men die plaats de rots der ontkoming. (17) Meermalen vernamen de belegerden de troostrijke taal, waarmede de Profeet jesaja de inwoners van Jeruzalem had bemoedigd, toen zij door de Assyriërs bedreigd werden. (18) Of wanneer het den belegerden gelukken mogt, dat, midden door de vijandelijke schansen henen en als onder derzelver oogen, hun de levensmiddelen van buiten werden toegevoerd, dan was het de voorzorg van God voor den Profeet elia, waarop zij gewezen werden, wien, bij eene voorspelde droogte en daardoor ontstane duurte, de raven in zijne afzondering, hem door God opgelegd, des morgens en des avonds brood en vleesch bragten. (19) Met zulke bemoedigende voorbeelden, welke de Heilige Schrift voorstelt, verbonden zij nog andere troostrijke spreuken, om den moed der belegerden op te beuren en hen tot standvastigheid op te wekken. (20) Zij verzuimden mede niet, om hen opmerkzaam te maken op de voorregten, welke zij door

{==812==} {>>pagina-aanduiding<<}
de Hervorming genoten. Zij dankten God voor hunne gemeenschap aan het Evangelie van den eersten dag af tot nu toe, en hadden het goede vertrouwen, dat Hij, die in hen begonnen had het goede werk, het ook volbrengen zoude tot op den dag van Jezus Christus. (21) Wanneer zij om de belijdenis van de leer der waarheid door hunne vijanden gesmaad werden, dan smeekten zij met den Profeet: Ach, Heer! Gij weet het; gedenk aan ons, en neem ons aan; want Gij weet, dat wij Uwenthalve versmaad worden. En het woord des Heeren was hun tot vertroosting: Is het, dat gij u tot mij houdt, zoo zal ik mij tot u houden, enz. (22)
Zulke troostredenen behoefden zij inzonderheid gedurende de laatste zes weken van het beleg, toen de nood dringender werd. Op den 10 Julij 1576 zond hierges zijnen schoonbroeder versterking van volk ten getale van omtrent duizend man, en eenige schepen, om daarmede de stad te benaauwen, zoodat in dezen tijd geen mensch bij dag noch in noch uit de stad komen konde. Het scheen, dat alle toebereidselen gemaakt werden, om haar met geweld te overvallen en er grof geschut voor te brengen, hetwelk, volgens een door de stad verspreid gerucht, de vijand van het kasteel Vredenburg, te Utrecht, voor Woerden zenden zoude, om de stad te beschieten. In dezen tijd had er eene ontmoeting met den vijand plaats, en wel op den 20 Julij, bij welke de belegerden zich dapperlijk kweten. In weerwil hunner naauwe insluiting, dreven zij wel honderd koeijen, digt om de stad, bij dag ter weide in, die allengskens aan het luiden der klokken zoo gewoon werden, dat zij bij ieder voorval, op het hooren van dit geluid, even als werden zij geroepen, stadwaarts liepen. Om hun vee voor 's vijands aanvallen te beschermen, hadden de belegerden, omtrent een half kwartier uurs buiten hunne wallen, aan de noordzijde der stad, eene schans, in het gemeen de Woerdsche Schans genaamd, opgeworpen. Het was op gemelden 20 Julij, dat eene groote menigte der belegeraars hier verscheen, voornemens zijnde, zich met eenen ongemeenen roof van koeijen te verrijken, en daarmede hunne schansen te vullen. Doch met eenen mannelijken moed werden zij door de bezetting der Woerdsche schans en de toevloeijende stedelingen in hun voornemen gestuit en ijlings naar hunne schansen teruggedreven, terwijl zij van een getal van honderd koeijen slechts zes buit maakten, waarvoor zij zwaar moesten boeten met een ver-
{==813==} {>>pagina-aanduiding<<}
lies, zoo aan dooden als gekwetsten, van omtrent 150 manschappen van de bezetting; terwijl daarentegen van onze
zijde slechts één man sneuvelde en twee gewond werden, die eerst later aan hunne wonden overleden. Opmerkelijk is het, dat, gedurende het geheele beleg, niet één mensch in de stad zóó geschoten of gekwetst is, dat hij te zijner genezing heelkundige hulp behoefd heeft; ofschoon wel honderd malen naar het volk op de wallen en bolwerken geschoten werd, en zelfs sommigen de looden kogels tegen borst en hals sloegen, zonder hen te kwetsen. Zelfs bij het opwerpen der buitenwerken rondom de stad werd niet meer dan één mensch door den vijand, die dit zocht te beletten, getroffen met een' kogel in het been.
Door deze naauwere insluiting der stad sedert den 10 Julij 1576 scheen de vijand zijn doel te zullen bereiken, om door hongersnood de belegerden tot overgave te noodzaken. Alle toevoer van levensmiddelen was afgesneden. Doch ook in dezen nood werden zij op eene verwonderlijke wijze gered. Bij den hoogen waterstand door de overstrooming der landerijen, zoo wel in de stadsgrachten als in den Rijn, die de stad in het midden doorsnijdt, mogt het den belegerden gebeuren, niet alleen een ongeloofelijk getal visschen, inzonderheid snoeken, te vangen, maar zij vloeiden hun zoo zeer in menigte toe, dat men ze met netten uit het water scheppen en zelfs met de handen grijpen konde. Door Gods wonderbaar bestuur werden zij gedurig gered en geholpen uit den nood. De vijand, verbaasd over zoo vele voordeelen, als zij genoten, begon nu eens te dreigen met het lot van Oudewater, waartoe zijne zwaarden reeds waren gescherpt, dan weder tot zachtere middelen zijne toevlugt te nemen, en hun voor te stellen, om in den schoot der Kerk, die zij verlaten hadden, weder te keeren, wanneer hun alles vergeven en het vrede zijn zoude. Doch zij sloegen geen acht noch op zijne dreigingen noch op zijne vermaningen, omdat zij besloten hadden alles te wagen ter handhaving hunner vrijheid en Godsdienst.
De versterking van krijgsvolk, hetwelk gedeeltelijk zijne legerplaats op het veld had opgeslagen, alsmede de aanvoer van vaartuigen, om de van rondom overstroomde stad te beter te kunnen naderen, gaven meer dan genoeg te kennen, dat het den vijand ernst was geworden, haar met geweld aan te grijpen. Zijn leger, hetwelk zoo uit Spanjaarden als Wa-
{==814==} {>>pagina-aanduiding<<}
len en Hoogduitschers bestond, was omtrent veertienduizend man sterk, en talrijk genoeg, om eenen aanval op de stad te wagen. De regering draalde niet, om van dezen verergerden toestand der stad op den 11 en 12 Julij aan de Staten van Holland kennis te geven, en op bijstand tot ontzet der stad aan te dringen. In hun antwoord van 13 Julij uit Delft beloofden de Staten daartoe alle vlijt te zullen aanwenden, en hen voorts in alles te zullen ondersteunen. Wat aanging de overzending van geld tot betaling van het krijgsvolk, antwoordden zij, dat, ofschoon zij dit niet raadzaam oordeelden, zij nogtans voor eene halve maand soldij zenden zouden, mits de regering hun slechts kennis gave, dat zij óf het mogelijke gevaar van het verloren gaan der penningen bij de overmaking voor hare rekening wilde nemen, óf dat zij te Woerden eenige gelden zoude weten te ligten, welke door de Staten terstond weder uitgekeerd zouden worden. Zij hielden verder aan, dat er goede orde zou worden gesteld op het slaan en uitleveren van het tinnen geld tot verdere betaling der soldaten, hetwelk haar door de regeringen van alle steden in Holland zonder eenige weigering of korting zou worden vergoed, volgens eene akte, die zij bij hunnen brief insloten. (23) Hetzelfde beloofden de Staten bij een volgend schrijven van den 17 Julij, en bevalen, daar het niet mogelijk was in dezen tijd eenige penningen tot betaling van het krijgsvolk binnen de stad te zenden, het houden van goede orde op het
slaan en uitleveren van het tinnen geld, en zorg te dragen, dat geene waren of goederen door de ingezetenen tot hoogere prijzen aan de soldaten voor het tinnen geld verkocht werden, dan of zij met echte munt werden betaald, omdat hetzelve voor goed gelden, en aan de inwoners door de regeringen van alle steden in Holland zou worden te goed gedaan. Ernstiglijk werd mede aangedrongen op het onderhouden van goede gemeenschap en eensgezindheid met den bevelhebber en het krijgsvolk ter bewaring der stad. (24) Bij eenen lateren brief van den 10 Augustus gaf de regering op nieuw hare getrouwheid en standvastigheid te kennen, om de stad Woerden ten dienste des lands te willen behouden, waarover deze, in hun antwoord van den 13 Augustus uit Delft, hunne blijdschap en dank betuigden. Zij beloofden niet te zullen nalaten, den IJsseldijk eerstdaags te doen openen, waartoe reeds eenige gemagtigden benevens jan jansz. van Woerden waren uitgezonden, die dit metderdaad be-
{==815==} {>>pagina-aanduiding<<}
werkstelligen zouden, en waartoe de regering van Gouda had aangenomen alle hulp en bijstand te zullen verleenen. Maar, ten einde de belegerden nog beter gerust te stellen, en hun te verzekeren, dat hun ontzet nabij moest zijn, zonden de Staten aan den Opperbevelhebber en Hoofdlieden het dubbel van twee onderschepte brieven des vijands, den eenen van den krijgsoverste verdugo, en den anderen uit Brugge geschreven op den 6 Augustus, uit welker inhoud de belegerden zien zouden de groote veranderingen en oproerigheden, die in Braband, Vlaanderen en in die omstreken gerezen waren, en waarvan men veel goeds voor deze landen te wachten had. (25)
Door deze tijding verkregen de belegerden eenen straal van hoop op het ontzet der stad, waartoe de uitzigten tot hiertoe nog duister waren gebleven. Door den nood gedrongen, hadden Holland en Zeeland zich vergeefs aan Engeland overgegeven, toen de plotselinge dood van den Landvoogd requesens, op den 5 Maart 1576, de Hollanders en Zeeuwen deed hopen, dat de Raad van State, die terstond na zijnen dood het opperbewind in handen had genomen, den oorlog zoo sterk niet zou voortzetten. Dit geschiedde echter, en op den 29 Junij ging Zierikzee, na een beleg van acht maanden, aan den vijand over. Doch het krijgsvolk, hetwelk voor Zierikzee had gelegen, sloeg aan het multen, roofde en plunderde het platte land van Schouwen, en trok van daar naar Braband en Vlaanderen, alwaar hetzelve de stad Aalst op den 26 Julij overviel, en al het onderhoorige land onder brandschatting stelde. De Raad van State verklaarde hetzelve voor 's lands vijanden, en gaf verlof, om zich tegen hen als tegen muiters te wapenen. Het was deze oproerigheid, waarop de Staten van Holland in hunnen brief van den 13 Augustus het oog hadden, en die niet alleen, gelijk wij straks zien zullen, de oorzaak is geworden van de verlossing der stad, maar ook ten gevolge gehad heeft, dat de oorlog tegen Holland en Zeeland niet langer kon worden voortgezet.
Maar, eer nog het uur der verlossing geslagen had, beproefden de beide Leeraren nog één middel, om op het gemoed des vijands te werken. Onder deszelfs troepen waren er, die, uit Duitschland geboortig, de leer van luther toegedaan waren. Het waren deze, op welke zij meenden eenigen indruk te zullen maken door de toezending van eenen

{==816==} {>>pagina-aanduiding<<}
brief, (26) in welken zij deze belegeraars vermaanden, zich niet langer in vijandschap te willen stellen tegen hen, wien God de kennis van het reine Evangelie geschonken had, omdat zij in dit geval tegen God en zijn woord streden, en toch nimmer hun doel zouden bereiken. Men had aan deze zijde vast besloten, nimmer van de eenmaal gekozene dienst af te wijken. Zij werden in dezen brief vermaand tot geloof aan het Evangelie, en het bewijzen van opregte vruchten der boete, door van dezen oorlog af te zien, omdat zij niet verpligt waren, ten koste van hun geweten eenen eed te houden, dien zij den Koning hadden gezworen, wanneer hij hun beval, om tegen God en zijn woord te strijden. Zij werden gewezen op die krijgsknechten, die aan het bevel van hunnen Koning saul niet wilden gehoorzamen, om den priester achimelech en de overige priesters van Nob te dooden, omdat hij david op deszelfs vlugt voor saul met spijs en een zwaard had bijgestaan. Doch doëg, de Edomiet, die achimelech's daad aan saul had verraden, was bereid om aan 's Konings last te voldoen, en doodde met het zwaard 85 priesters met al de inwoners van Nob, over welk gedrag david zijne verontwaardiging uitsprak. (27) Aan dezen doëg moesten zij niet gelijk zijn, maar toezien, wien zij dienden, en met deze zaak, volgens des Apostels woorden, (28) niet den spot drijven. Zij moesten bedenken, dat zij in dit beleg tegen God zelven streden, volgens zijn woord. (29) Zij waren aan deze zijde wonderbaar tot hiertoe geholpen, en zouden, indien het Gode ter eere en ten hunnen beste diende, nog verder-geholpen worden; en al ware het, dat hun Oudewaters of Schoonhovens lot beschoren was, zij zouden toch
niet in den schoot der Kerke wederkeeren, maar bij christus en zijn woord blijven.

Ontneemt gij ons ons goed, 
Ons leven, eer en bloed, 
Wij laten 't varen: gij 
Wint niets hiermeê, daar wij 
Het Godsrijk toch behouden. (30) 

Zij sloten dezen brief met den wensch aan de belegeraars, dat God hen bekeeren en hun daartoe zijnen geest en genade verleenen wilde. - Bij dezen brief waren gevoegd eenige uittreksels uit de schriften van luther en andere Godge-
{==817==} {>>pagina-aanduiding<<}
leerden tot vertroosting der Christenen, die om de waarheid des Evangelies vervolgd werden, en tevens te hunner aanmoediging, om geweld met geweld te keer te gaan. (31) Door de beide Predikanten onderteekend, werd deze brief, met toestemming van den Bevelhebber, de Regering en den Raad der stad, op den 16 Augustus gezonden aan den vijand in de Kruisschans. Men vermoedde toen nog niet, dat de verlossing zoo nabij zijn zoude. De muiterij der Spaansche soldaten, die Aalst in Vlaanderen hadden ingenomen, veroorzaakte, dat het krijgsvolk, hetwelk Woerden belegerde, naar Braband ontboden werd, om tegen 's Konings muitende soldaten te velde te trekken.
In den avond van den 23 Augustus 1576, toen het beleg der stad juist op dien dag vijftig weken geduurd had, zagen de belegerden eerst eenige boden komen aanrijden naar de Kromwijker-schans, en vervolgens deze met vaartuigen naar sommige van de overige schansen gevoerd worden. Zij konden nog niet vermoeden, dat de Graaf van megen het beleg zoo spoedig zou opbreken; doch in den morgen van Vrijdag den 24 Augustus, tusschen 5 en 6 ure, werden zij aangenaam verrast van het schouwspel, hetwelk de vijand hun vertoonde, door het in brand steken van de Kromwijker- en Polaner-schansen met de drie daarachter gelegene legerplaatsen, terwijl zij hem zagen wegtrekken. Dit scheen het sein te wezen tot den geheelen aftogt der vijanden; want nog op denzelfden dag verlieten zij de overige naastbij gelegene schansen en legerplaatsen te velde, nadat zij ook deze in brand gestoken en met luider stemme geroepen hadden: 't is pays! Doch de Kamerikker-schans behielden zij nog tot op den 10 September, toen ook deze door de Spanjaarden verlaten werd.
Nog op denzelfden dag namen de belegerden de Kruisschans in, die voor hen het gevaarlijkste geweest was, en groote vreugde bezielde de gansche burgerij, dat zij, na zoo lang te zijn ingesloten geweest, eindelijk weder vrij was, en zich onverlet buiten de poorten der stad begeven mogt. Voornamelijk drongen de jonge lieden de poorten uit, bestormden de schansen, zamelden met vreugde op, wat de vijand daarin mogt hebben achtergelaten, en droegen dit als in triumf naar de stad. Men vond onder anderen in de Kruisschans, behalve nog ander gereedschap, eenige uitstekend groote net en wel bewerkte tonnen of wijnvaten, waarvan men ver-
{==818==} {>>pagina-aanduiding<<}
moedde, dat zij bestemd waren geweest, om voor eenen storm te dienen, of daarboven eene brug in de stadsgracht op te slaan, ten einde over dezelve de stad aan te vallen. Drie dezer vaten werden, ter gedachtenis aan deze belegering en verlossing, achter het koor der kerk geplaatst, alwaar zij tot op het afbranden van toren en kerk, op den 11 October 1672, gestaan hebben. (32) Dit, zonder toedoen van bondgenooten en buiten alle verwachting voorgevallene, ontzet der stad werd vermeld op de keerzijde der noodmunt, welke voor veertig stuivers gangbaar was geweest gedurende het beleg, met de woorden: Anno 1576, den 24 Augustus, op Bartholomeus dagh, is de stad Woerden ontzet geworden door des Heeren kragt; welke woorden daarop gegraveerd zijn. (33) De verwarring des tijds gedoogde niet, de gedachtenis dezer zonderlinge verlossing door het in 't licht geven van eenen sierlijken gedenkpenning te vereeuwigen. Kort na het beleg werd een lied vervaardigd, hetwelk nog eene reeks van jaren in den mond der Woerdenaren was, en op den dag der plegtige viering van het ontzet der stad openlijk plagt gezongen te worden. (34) Men bepaalde terstond eenen dankdag, die sedert jaarlijks op den 24 Augustus met
het lossen van geweerschoten plegtiglijk gevierd werd. (35) De Leeraren verzuimden niet, hunne gemeente te wijzen op de voorbeelden der onverwachte redding van de stad Samaria, die in éénen nacht van de Syriërs verlost werd, of van Jeruzalem, toen het Assyrische leger van sanherib, op het gebed van hiskia, geslagen werd, of van david, die, in het grootste levensgevaar, uit de handen van saul gered werd; voorbeelden, welke zij reeds gedurende het beleg hunner gemeente hadden voor oogen gesteld.
Zoo eindigde de belegering van Woerden door de Spanjaarden in de jaren 1575 en 1576, waarvan het aandenken door het rampzalig lot, hetwelk de stad in de jaren 1672 en 1673 heeft getroffen, schier in vergetelheid was gekomen. Maar ook het aandenken aan deze laatste gebeurtenis werd op nieuw verdrongen door Woerdens ramp op den noodlottigen dag van 24 November 1813, toen Nederlands onafhankelijkheid van de Fransche heerschappij duurder dan ergens elders in ons vaderland te Woerden verkregen werd, waarvan het aandenken althans velen onder u nog versch in het geheugen ligt.


{==819==} {>>pagina-aanduiding<<}

Aanteekeningen.

(1) Schiller, Geschichte des Abfalls der vereinigten Niederl. von der Spanischen Regierung.
(2) Zie b. costerus, Historisch Verhaal, 1737. bl. 14-16. Bijlage bl. 388-393. (1707. bl. 8-10. Bijl. bl. 243-246.)
(3) Zie costerus, t.a.p. bl. 42, 43. 167, 168. 244. 287, 288. (1707. bl. 29, 30. 91, 92. 145. 178.)
(4) Een afschrift van dezen brief werd mij in der tijd goedgunstig verleend door den vaderlandschen Geleerde, wijlen den Heer jacobus koning, die mij door de mededeeling ook van andere hiertoe betrekkelijke stukken tot de bewerking dezer Voorlezing in staat stelde.
(5) Te weten op den 4 Junij 1575 te Dordrecht. Zie wag. Vad. Hist. Deel VII. bl. 20, 21.
(6) Zie dezen brief bij costerus, t.a.p. bl. 407. (1707. bl. 257.)
(7) Eene afbeelding van de stad, gelijk zij zich vertoonde gedurende het beleg, is op het Raadhuis te Woerden voorhanden.
(8) Deze zeven schansen waren gelegen en genaamd als volgt:
Aan de noordzijde der stad:
1. De Kamerikker-schans, gelegen in het dorp Kamerik, aan de noordzijde van den Rijn, op een klein uur afstands van Woerden.
Aan de oostzijde der stad:
2. De Putkopper-schans, mede aan de noordzijde van den Rijn gelegen op de landen van Geestdorp, omtrent anderhalf kwartier uurs aan deze zijde van het dorp Harmelen.
3. De Vossen-schans op de voor-hooglanden van den polder van Snelle, aan de zuidzijde van den Rijn, omtrent een kwartier uur gaans van Woerden, gelegen.
Aan de zuidzijde der stad:
4. De Polaner-schans, naar de zijde van Montfoort gelegen, op een kwartier uur afstands van Woerden.
5. De Kromwijker-schans, naar de zijde van Oudewater gelegen, mede op een kwartier uur afstands van Woerden.
Aan de westzijde der stad:
6. De Nieuwerbrugger-schans, een uur gaans van Woerden gelegen, naar de zijde van Leyden.
7. De Kruis-schans, aan de noordzijde van den Rijn, aan

{==820==} {>>pagina-aanduiding<<}
den oever dezer rivier en op eene vaart de Greft genaamd, omtrent op een kwartier uur afstands van Woerden, gelegen. Men noemde deze plaats nog in lateren tijd het Blokhuis, vermoedelijk omdat de stad door deze schans het meest is geblokeerd of ingesloten en benaauwd geweest. De brug, nog heden ten dage onder den naam van Blokhuisbrug bekend, is waarschijnlijk dezelfde plaats, waar ten tijde der Spaansche belegering de Kruisschans lag.
Onder deze zeven schansen was er niet ééne, van welke de belegerden zoo veel te lijden hadden, als van deze laatste, waaruit de meeste schermutselingen met den vijand voorvielen. Zij was, met de schans aan de Nieuwerbrug, hem zeer dienstig, om den invoer van leeftogt en krijgsbehoeften te beletten, welke de belegerden van Gouda zochten in te brengen. Na deze beide schansen was het de Vossen-schans, die, zoo wegens hare nabijheid aan de stad, als hare hooge ligging, den belegerden het meeste bezwaar veroorzaakte. Van de overigen hadden zij zoo veel niet te lijden, deels omdat zij verder van de stad verwijderd lagen, deels ook omdat zij op lage en dras liggende landen waren opgeworpen, weshalve zij den vijand alleen dienden om krijgsvolk daarin te legeren. Zie costerus, t.a.p. bl. 423, 424. (1707. bl. 269.)
(9) Zie dezen brief bij costerus, t.a.p. bl. 408-410. (1707. bl. 258, 259.)
(10) Zie over de noodmunten van 40, 20, 10, 4, 2 stuivers, en over die zonder bepaling van waarde, van loon, Nederl. Historiep. Deel I. bl. 210, en over die van 5 en 1 stuiver de vries en de jonge, Nederl. Gedenkp. 1829. Plaat II. No. 2, 3. bl. 27.
(11) Zie costerus, t.a.p. bl. 422, 423. (1707. bl. 269.) Wag. Vad. Hist. Deel VII. bl. 66, 67. Vóór het jaar 1672 stond op deze plaats een net lusthuis, hetwelk gemeenlijk de Schans werd genoemd, en welks eigenaar was zekere aart janszoon van rijnevelshorn, een zeer geacht burger van Woerden, die ten jare 1636, toen aldaar eene besmettelijke pestziekte heerschte, waaraan op éénen dag (10 Augustus) een der Burgemeesteren en zijne huisvrouw stierven, en waardoor er somtijds in één huis wel twee of drie dooden waren, in het licht gaf: Eenne Christelijcke aenspraecke ofte vertroostinghe aen alle eenvoudighe burghers binnen Woerden in dese regeerde pest-tijden. Ingestelt door a.j. van rijnevelshorn. Gedruckt in 't jaer ons Heeren 1636.

{==821==} {>>pagina-aanduiding<<}

(12) Zie costerus, t.a.p. bl. 417-419. (1707. bl. 265, 266.)
(13) Cornelis van der laer en johannes saliger bedienden gedurende de belegering het predikambt te Woerden. De eerste had reeds als Luthersch Predikant in de slotkerk op het kasteel te Woerden in 1565 gepredikt, en was sedert de beeldstorming in 1566, toen de stad zich bij den overgang tot de hervorming voor de leer van luther verklaarde, als Luthersch Predikant te Woerden aangesteld. De laatste schijnt eerst in of omtrent het jaar 1572, toen de stad, op den 8sten Augustus, onder voorwaarde der uitsluitende oefening van luther's leer, aan 's Prinsen zijde overging, aldaar gekomen te zijn.
(14) Inzonderheid onderscheidde zich johannes saliger gedurende het beleg als handhaver van Godsdienst en vrijheid. Reeds vóór het beleg had hij zich moedig verzet tegen diegenen, die na den Oudewaterschen moord van gevoelen waren, dat men liever met den vijand te Utrecht in onderhandeling moest treden, dan zijne komst herwaarts afwachten. Waarschijnlijk was hij wel de bewerker of geheime oorzaak van het schrijven van bovengenoemden brief door Prins willem aan den bevelhebber en de regering der stad. Althans zij, die hij door het ontraden eener onderhandeling met den vijand had tegengestaan, werden zijne bitterste vijanden, en wisten in 1579 zijne ontzetting van het predikambt te bewerken. - Na het beleg gaf hij de geschiedenis van hetzelve in het licht, getiteld: Historia van der tijt der swaere belegheringe ende wonderlijcke verlossinghe der christelijcke ghemeente der stadt Woerden in Hollant, der Augsburchsche confession toeghedaen, Godt den Heere ter eeren ende alle Christenen tot vruechden, ende den vervolghers des heylighen Euangelioms ende den aenhanck des Paus tot boete, kortelijck opgheschreven door johannem saligher, Predigher aldaer. Ghedruckt by dierick mullem. Zie een uittreksel daarvan bij costerus, bl. 414-417. (1707. bl. 263, 264.)
(15) II Kon. VII:6, 7.
(16) Jesaja XXXVII:36, 37.
(17) Isam. XXIII:27, 28.
(18) Jesaja VIII:9, 10.
(19) I Kon. XVII:1-6.

{==822==} {>>pagina-aanduiding<<}

(20) Als: Psalm LXVIII:20, 21. LXXVI:11. Klaagl. III:22. Gen. XXXII:10.
(21) Filip. I:3, 5, 6.
(22) Jerem. XV:15-21.
(23) Zie dezen brief benevens een afschrift dezer akte bij costerus, bl. 410-412. (1707. bl. 260, 261.)
(24) Zie dezen brief bij costerus, bl. 412. (1707. bl. 261.)
(25) Zie dezen brief bij costerus, bl. 413, 414. (1707. bl. 262.)
(26) Copye van den Brief der Predikanten der christelijcke gemeente der stad Woerden, den 16 August anno Dmi 1576 met andere schriften Dr. m. lutheri tot vermaening, ter boete en waerschouwinge voor schaede, gezendt in die Cruisschans aen de Oversten, Hopluyden, Bevelhebbers ende alle de crijgsluyden, die hen, om die christelijcke gemeente der stad Woerden in Hollant, der Augsborgsche confession toegedaen, om des Evangelioms Christi wille, in zeeven schansen, in vier legeren ende sommige scheepen te water, diezelfde stad uit te hongeren en met gewelt te overvallen, gelegert hadden, ende den XXIII August met verschrikkingen en schande afgethogen zijn. In 8vo.
(27) Isam. XXI, XXII, verg. Psalm LII.
(28) Gal. VI:7.
(29) Luk. XI:23.
(30) Uit luther's bekende lied: Een vaste burg is onze God.
(31) Deze uittreksels zagen het licht onder den titel: Bedenken, oordeel en raed Dr. m. lutheri en andere Hooggeleerde Theologen met sommige sluitreden lutheri en openbare disputen verdedigd anno 1519, dat men den Paus en zijn beschermheeren tegen onregten, geweld en crijgh wederstant sal doen. Ghedruckt tot onderwijs en troost der christelijcke gemeente der stad Woerden in Hollant, der ongevalschter Augsburgscher confession toegedaen, welke daerom met seven schansen van den Albanischen Papenknegten en kindermoorders tot Oudewater over 46 weken beschanst, en nu nog daerenboven met vier leghers neven die seven schansen en met schepen of schuiten te water belegert is in t jaer ons Heeren 1576.
(32) Zie over dezen brand costerus, bl. 276, 277. (1707. bl. 168, 169.)
(33) Van loon, Nederl. Historiep. Deel I. bl. 218, 219.

{==823==} {>>pagina-aanduiding<<}

(34) Hetzelve verscheen in het licht onder den titel: Een nieu Christelijck Liedt van der swaere belegering ende wonderlicke verlossing der stadt Woerden in Hollandt, op die wijse: Met lusten willen wy singhen, en loven dat roomschen rijck. Godt den Heer te love ende prijs ghesonghen van der christelicker gemeente der stadt Woerden in Hollant, der Augsburgsche confession toeghedaen. Vergelijk costerus, bl. 422. (1707. bl. 268.) Hetzelve werd mij medegedeeld door wijlen den Heer j. koning, met meer andere stukken, hiertoe betrekkelijk, die zeldzaam zijn, en luidt aldus:

	Een nieu christelijck liedt van woerden.
Wy moghen alle Godt wel loven,Psal. 118. 
Die Heere ghebenedijt, 
Den oppersten Coninck van hier boven, 
Die nu Woerden heeft bevrijt. 
Hy heeft er die bloethonden afghewent, 
Die daer voor hebben gheleghenEsa. 60. Hier. 15. 
By een jaer in seven schantsen ront. 
 
Die vyant heeft eerst raet ghehouden 
Met haer bontgenooten ghemeen,Psal. 2. 
Dat men Woerden soude benouwen 
Ende brenghen in grote pijn. 
Sy gaven daer toe soo grooten gelt, 
Dat men Woerden soude belegghen 
Met veel schantsen starck van ghewelt. 
 
Als men duysent vijfhondert schreven 
Ende vijfentseventich jaer 
Den achten September verheven, 
Doe sach men vry ende openbaer 
Voor Woerden comen soo meenigen man 
Met veel vaendel papen knechtenDan. 12. 
Des Paus afgoderie weer te richten an. 
 
Die Graeff van Meghen is ghecomen 
Voor Woerden in Hollant, hooret dit. 
Veel Spaengiaerts heeft hy met hem ghenomen. 
Die van Woerden en vreesden niet,Philip. 
Die borgers soldaten waren wel gemoet 

{==824==} {>>pagina-aanduiding<<}

Tegens die Spaengiaerts te vechtenPro aris et socis. 
Voor Godts woort, recht, lijff ende goet.Rom. 13. 
 
Die Christenen waeren onverschrocken 
Door cracht des Geestes groot,1 Pet. 3.  
Die cleynmoedyghe zijn vertrocken, 
Die ander bleven in den noot.Esa. 7. 
Sy riepen den Vader in Hemel aen,Psal. 79. 
Dat hy voor haer woude strijdenPsal. 35. 
Door Christum sijnen lieven Soon.Esa. 7, 9. 
 
Godt heeft dat ghebet verhooret 
Ende sijn woordt tot haer ghesant,Psal. 46. 
Sijn Engel heeft hy bewaretPsal. 34. 
Voor sulcken moorderen in den landt. 
Veel boosheyt hebben sy wtgericht 
Te Oudewater en Schoonhoven. 
Soo ist hem hier ghelucket niet. 
 
Den Spaengiaerts heeft seer verdroten 
Dat elck man op de vest wat dee,Psal. 34. 
Veel duysentmael dat sy schoten 
Nae die werckluyden in de stee. 
Sy raeckten der geen, Godt zy gheloeft,Esa. 37. 
Die daer om moeste lijden 
Of die eenighe plaester behoeft. 
 
Den oppersten Godt ghepresen, 
Die gheven wy lof en danck, 
Die ons een vaert heeft ghewesen 
Om te crijghen spijs en dranck.1 Reg. 17. 
Godt is met ons, dat saghen sy wel, 
Die ons dicht hadden beleghen, 
Ja sy grimden als leeuwen fel. 
 
Sy quamen eens koeijen halen 
Te Woerden al voor die stadt, 
Sy moestense met bloet betalen 
Doe haer dat swaert ghefreten hadt,Psal. 7. 
Daer bleeffer wel over die dertich doot, 
Wel hondert en twintich noch geslaghen, 
Die ghesmaeckt hadden ons cruyt en loot. 

{==825==} {>>pagina-aanduiding<<}

Die van Woerden cloeck int vechten 
Die waeren fluxs op die been, 
Sy saghen daer veel papen knechten, 
Wel thien man teghen haer een, 
Sy sloeghen daer teghen om den rosecrans, 
Die Papouwen moesten verloopen 
Al met schanden weer in de cruysschans.Psal. 6. 
 
Sy riepen met valschen sinnen 
Oudewaters gang sult ghy gaen, 
Wy spraken weder van binnen 
Groote moort hebt ghy daer ghedaen,Joh. 8. 
Dat is bekant deur heel Duytslandt, 
Die moort die ghy daer hebt bedrevenJoh. 10. 
Is voor papen monicken groote schant. 
 
Veel schuyten opt water quamen 
Ende beleyden ons seer vast, 
Die leste ses weken by namenPsal. 118. 
Hebben sy op haer stormen ghepast, 
Sy hadden ghereetschap een grooten hoop,1Sam.23. 2Reg. 7. 
Maer een brief hebben sy ontsanghen,Esa. 37. 
Haestich daer nae creghen sy den loop.Psal. 48. 
 
Van Woerden zijn sy gewekenEsa. 8. 
Int jaer sessentseventich gewis, 
Die schantsen hebben sy in brant gesteken, 
Sy riepen laet ons doch trecken, tis pays. 
Het gheschiede an Bartholomei dach Den24 August 
Dat sy met schanden vertrocken,Anno Do. 1576. 
Dat kints kindt wel behouden mach. 
 
Alsoo heeft ons den Heer der HeerenEsa. 7, 9. 
Wonderbaerlijck verlost alleyn. 
Laten wy ons nu tot hem bekeeren, 
Dat hy ons van sonden maecke reynZach. 1. 
Ende doen als den Publicaen 
Die ghenade begeerde in den tempelLuc. 18. 
Is rechtvaerdich in sijn huys ghegaen. 
 
Daer toe heeft ons Godt ghegheven 
Sijn woordt tot Augsburch bekant, 

{==826==} {>>pagina-aanduiding<<}

Doe men duysent vijf hondert dertich screven, 
Die Augsburchsche Confessio ghenant. 
Dat gheheylighet werde sijn name, 
Sijn ghenadenrijck tot ons come,Matt. 6. 
Gheloeft zy Godt eewelijck Amen.Luc. 11. 

(35) Sedert de jaren 1672 en 1673, toen Woerden in den Franschen oorlog onder lodewijk XIV zeer veel geleden had en door de Franschen maanden lang bezet was, geraakte de jaarlijksche viering van dezen dankdag in onbruik. Zie, over dit tijdvak der bezetting van Woèrden door de Franschen, costerus, t.a.p. bl. 189-211 en bl. 258-387. (1707. bl. 108-121 en bl. 155-242.)

Het mierengevecht.

De mieren in mijnen tuin hadden zich op twee verschillende plaatsen nedergezet, die door eenen weg verbonden waren, waarop zij bestendig heen en weêr wandelden. Ik was zeer nieuwsgierig, te zien, hoe mieren van verschillende soort of geslacht zich met elkander zouden verstaan. Ik verzamelde daarom eene doos vol mieren in eenen anderen tuin, en deed deze in twee gaten in mijnen tuin, aan elken kant van den genoemden gemeenschapsweg; zoodat de vreemde mieren, om hunne gemeenschap met elkander te onderhouden, altijd den landweg der inboorlingen van mijnen tuin moesten doorkruisen. De mieren der nieuwe volkplanting waren geel, die uit mijnen tuin zwart; zoodat men dezelve ligt van elkander kon onderscheiden.
De gelen schenen eerst zeer verlegen te zijn. Zij liepen zeer onrustig naar alle kanten heen, en verlieten elkander niet verder dan twee of drie voet van de woning, welke ik hun had aangewezen. De zwarte mieren, die hen gewaar werden, namen zeer snel de vlugt, en bragten daardoor hunne eigene woning in onrust.
Ik had de gele mieren ongelijk verdeeld, en in het eene gat meer dan in het andere gedaan. Den volgenden dag vond ik, dat de volkplanting hare woning vrij gemakkelijk en zich drie openingen gemaakt had, en wel naar den weg der zwarten gekeerd, die eenigermate verborgen was en naar elders heenleidde; zoodat dezelve, in plaats van op den weg der zwarten uit te komen, door een verwijderd tulpenbed liepen.
Dewijl de gelen van de groote volkplanting de zwarten

{==827==} {>>pagina-aanduiding<<}
dikwijls aantroffen, zoo hadden er van tijd tot tijd kleine schermutselingen tusschen de partijen plaats, in welke de zwarten gewoonlijk te kort schoten. In eene van deze schermutselingen bleef een der zwarte mieren dood op den grond liggen, en deze werd door de gelen weggesleept.
Op den middag zag ik een' grooten hoop der gelen in goede orde naar den landweg der zwarten optrekken. Zij vielen al de zwarten aan, die zij aantroffen; en daar het aantal van deze laatsten zich elk oogenblik vergrootte, zoo scheen het uit alle omstandigheden op een hoofdtreffen te zullen uitloopen. In deze gevaarvolle omstandigheden moest ik dezelve verlaten, uit hoofde van noodzakelijke bezigheden. Ik vreesde, dat mijne oude ingezetenen uitgeroeid zouden worden, en het deed mij schier leed, deze, uit nieuwsgierigheid, waarschijnlijk in het ongeluk te hebben gestort.
Ik vergat niet, den volgenden morgen zeer vroeg te gaan zien, hoe de beide vijandelijke legers geposteerd waren. Ik was verwonderd, dat ik het tooneel geheel veranderd en alles rustig vond. De zwarten verrigtten in hunne woning hunnen dagelijkschen arbeid, even alsof er in de nabijheid geen vijand was gekomen. Echter ontdekte ik weldra de sporen van een plaats gehad hebbend bloedig gevecht, en ik werd overtuigd, dat zij de rust, die zij nu genoten, aan hunne dapperheid te danken hadden, want ik telde een paarhonderd gelen, die dood op het slagveld lagen, en er was niet één zwarte onder, waarover ik zeer verwonderd was; maar naderhand ontdekte ik, dat onder alle dieren de mieren het meest voor hunne dooden zorgen, en dat de zwarten, dewijl zij het veld behouden hadden, al de lijken hunner medestrijders, die hun leven voor het vaderland verloren, hadden weggesleept.
Ik ging nu naar de woonplaats der gelen, en vermoedde, dat zij allen daarheen teruggetrokken waren; maar ik vond de zwarten in bezit van dezelve. Zij hadden twee of drie schildwachten aan elke der drie openingen geplaatst, en schenen allen in beweging te zijn; zoodat ik vermoedde, dat de vijand niet ver van daar zoude zijn en er een nieuw gevecht zou plaats hebben. Nadat ik overal rondgezocht had, ontdekte ik eindelijk twee of drie gelen, en deze leidden mij weldra tot het hoofdkwartier der vlugtelingen, welke zeer voordeelig in eene diepte geposteerd waren; niet ver van daar was een detachement zwarten, die bezig waren de ge-
{==828==} {>>pagina-aanduiding<<}
len tegen te houden en neder te vellen; ik zag ook, dat zij drie derzelven met groote woede en verbittering ter dood bragten. Evenwel ontweken hen de meeste gelen, die gelukkiglijk hun leger bereikten. Zoo bleven deze beide legers dezen dag geposteerd. De volgende dag werd met kleine schermutselingen doorgebragt. De zwarten hadden nog altijd alle toegangen bezet; maar, dewijl het getal der gelen onophoudelijk grooter werd, vervaardigden zij eene nieuwe wijkplaats, en bragten eene begraafplaats voor hunne dooden in gereedheid. Het is ongeloofelijk, welke moeite zij zich gaven, en aan welke gevaren zij zich blootstelden, om hunne dooden te bekomen. Zij begaven zich, de een na den anderen, om deze reden op weg, bezigden allerlei krijgslisten, en velen moesten zelfs bij hunne onderneming het leven laten.
De zwarten sleepten ook eenige dooden der gelen voort. Het is zeer merkwaardig, dat, wanneer zij het lijk van eenen vijand vervoeren, zij hetzelve langs den grond wegslepen, maar het lijk van eenen vriend zorgvuldig op hunnen rug dragen. Alzoo sleepten de zwarten de doode gelen achter zich voort; terwijl de gelen de lijken hunner landslieden optilden en dezelve op hunnen rug legden. Ik kon nooit opmerken, dat zij de dooden opaten, zelfs ook niet wanneer het hunne vijanden waren.
Hierop hield zich het beteugelde volk eenige dagen geheel rustig, en men zag nu slechts een of twee schildwachten aan de openingen of de gaten hunner woning. Gedurende dezen tijd waagde het een klein getal der zwarten, om de vestingwerken der gelen te beklimmen, even alsof zij op verkenning wilden uitgaan. De gelen deden geenen uitval op dezelve; veeleer gingen zij zorgvuldig voor de zwarten uit den weg, wanneer de een of ander gelegenheid vond naar buiten te gaan. Zelfs toen de zwarten weder teruggetrokken waren, gingen de gelen nooit meer uit, dan met groote voorzigtigheid. Zij verwijderden zich ook niet ver van hunne woonplaats, en namen telkens eenen weg, die van dien der zwarten geheel verwijderd was. Ongeveer acht of tien dagen na het gevecht ontdekte een mier der kleine volkplanting de plaats, waarheen zijne landslieden teruggetrokken waren. Het gevolg daarvan was, dat de kleinere volkplanting den volgenden dag hare woning verliet, en zich met het overige der groote volkplanting vereenigde. Daar alzoo de beide woonplaatsen der gelen vereenigd waren, hielden zij zich

{==829==} {>>pagina-aanduiding<<}
eenige dagen stil in hunne woning; daarna braken zij op, verlieten mijnen tuin, en begaven zich naar een ander oord, dat ik nooit heb kunnen ontdekken.
Zoo eindigde een oorlog, die mijne ongelukkige nieuwsgierigheid veroorzaakt had, en die bijna een geheel mierenvolk te gronde had gerigt.

J.C.B.
's Gravenhage, 1838.

Wijsbegeerte en godsdienst.

Een Verhaal, rakende den Engelschen Geschiedschrijver david hume.

(Vervolg en slot van bl. 788.)

De Godsdienst van duval was die van het gevoel en geenszins van het bespiegelend verstand. Ofschoon ten volle van dezelve overtuigd, was hij welligt niet sterk genoeg in de redeneerkunde en het redetwisten, om zich met de verdediging van zulk eene schoone zaak te durven belasten; hij zou gevreesd hebben, hetgeen hij met zoo veel kracht gevoelde, al pleitende te verzwakken. Zijn gast vermeed, van zijnen kant, alwat tot ergernis kon verstrekken en aanleiding tot geschil geven. Hun onderhoud liep derhalve nimmer over het stuk des geloofs van een' hunner. Evenwel ontsnapte het den ouden man wel eens, om over het zijne te spreken uit de volheid zijns harten, dat zoo gaarne het geluk wenschte te verspreiden, hetwelk hij door zijn geloof smaakte. Het denkbeeld van zijnen God en van zijnen Heiland had zich zoo diep in zijne ziel geworteld, dat alles hem daarheen voerde. Een Wijsgeer zou hem met den naam van Geestdrijver hebben kunnen bestempelen; doch zoo hij al de geestdrift van dezen had, hij bezat geenszins de dweepzucht en vooral niet de bitsheid van zulk eenen ijveraar. ‘Onze Vader, die in den Hemel is,’ was de uitdrukking, welke de voortreffelijke man zeer dikwijls in den mond had; want hij beminde God met eene ware kinderlijke liefde, en beschouwde alle menschen als zijne broeders. ‘Mijn vriend,’ zeide hij eens tot den Heer hume, ‘wanneer mijne dochter en ik over de streelende gewaarwordingen, welke de muzijk ons verschaft, met elkander spreken, dan beklaagt gij u

{==830==} {>>pagina-aanduiding<<}
dikwerf, dat gij derzelver vermogen niet gevoelt, gelijk wij. Gij zegt, dat het eene soort van bijzonderen zin, eene vatbaarheid der ziel is, welke de Natuur u geweigerd heeft; en gij zoudt, om de uitwerking, welke gij ziet, dat de muzijk bij anderen voortbrengt, wel wenschen, dat gij ook vatbaar voor dat vermaak mogt zijn. Gij dwaalt, mijn vriend! De goede Natuur, of liever de goede Voorzienigheid, weigert zelden aan hare redelijke schepselen hetgene tot derzelver geluk kan bijdragen; maar men moet die gaven aankweeken, om er genot van te hebben. Zij heeft u dat vermogen geenszins geweigerd, daar zij u het gehoor en eene gevoelige ziel heeft geschonken. Zoo ik mij niet bedriege, heeft onze kleine kerkmuzijk u geroerd en vermaak verschaft. Ik verlang geen ander bewijs, om u te verzekeren, dat gij, even als wij, het bekoorlijke der toonkunst zoudt ontwaren, indien gij derzelver beoefening niet ten eenemale verwaarloosd hadt, indien uw oor meer gewend was om goede muzijk te hooren, en indien gij de oorzaak en uitwerking dier harmonische akkoorden, welke ons verrukken, hadt leeren begrijpen. Ten opzigte van derzelver wezenlijkheid voor de genen, die kenners en beminnaars der toonkunst zijn, zijt gij het reeds met mij eens; waarom wilt ge niet, dat het even zoo met de Godsdienst gelegen zij? Gij moogt mij vrij gelooven: de verhevene overtuiging, welke ik van die heilige waarheden heb, het denkbeeld, dat ik van een almagtig en goedertieren Wezen onmiddellijk afhang, schenkt mij een geluk en eene geestkracht, welke ik voor al de genietingen dezer wereld niet zou willen missen. Ik ben er echter verre van af, om mijn aandeel dier genietingen af te staan en derzelver waarde niet te gevoelen; maar de gedachte, dat ik die aan God verschuldigd ben, vermeerdert het vermaak, dat ik gevoel, en de aangename gewaarwordingen, die ik smaak. Wanneer ik eenig genoegen, iets goeds ondervind, dan geniet ik hetzelve dubbel; en wanneer het ongeluk mij treft, wanneer ik mijn
deel krijg van de menschelijke rampen en droefenissen, dan wordt derzelver last verligt door het denkbeeld aan God, als ook door de vaste overtuiging, dat Hij niets kan willen dan het wezenlijke welzijn zijner schepselen, en, terwijl ik mijnen geest boven deze vergankelijke aarde verhef, vind ik de noodige kracht, om mijne rampen met waardigheid te dragen. Ik

{==831==} {>>pagina-aanduiding<<}
weet wel, de mensch is slechts een worm; doch, wanneer die gedachte mij neêrdrukt, dan zie ik in mijzelven het kind van God, het voorwerp Zijner zorg, en ik rigt mij weder op.’
Wij kunnen, helaas! niet zeggen, dat de Wijsgeer zich overtuigd gevoelde en niets te antwoorden meende te hebben; maar hij benijdde ten minste des Leeraars overtuiging; hij gevoelde, dat het niet menschelijk zou geweest zijn, de minste twijfeling te opperen omtrent, of de geringste schaduw te werpen op een geloof, dat diens geluk uitmaakte, en bewaarde dus het stilzwijgen. Overigens was hij nooit een minnaar geweest van haarkloverijen, noch van redetwisten omtrent geloofsgeschillen. Ik heb niemand gekend, wiens gewone gesprekken minder sporen van verwaandheid droegen, en wiens omgang losser en ongedwongener was. Met duval en zijne dochter pratende, was hij vrolijk, ongemaakt en gemeenzaam. De landbouw, de zeden der dorpelingen, derzelver vergelijking met die in Engeland, aanmerkingen over de werken hunner lievelingsschrijvers, over de gevoelens, welke zij verwekten, en vele andere onderwerpen, waaromtrent eene gelijkheid van kunde hun beurtelings de overhand verschafte, dit alles maakte de stof uit van hunne dagelijksche gesprekken, en gaf gelegenheid tot vriendschappelijk redekavelen, maar nimmer tot geschil. Vele uren werden er ook aan wandelen toegewijd, om den vreemdeling de opmerkelijkste gezigtpunten en de wetenswaardigste bijzonderheden des lands te doen kennen. Dikwerf deden zij eenigzins verdere uitstappen, om, onder verschillende standpunten, die verbazende opeengehoopte rotsklompen te beschouwen, welker toppen met eene eeuwige sneeuw bedekt zijn, en die, in wonderlijke maar majestueuze vormen, den gezigteinder van Zwitserland aan alle kanten omgeven. Duval vierde alsdan den teugel aan de verhevene denkbeelden, welke die groote voorwerpen der Natuur hem zoo eigenaardig inboezemden, waarvan de meeste, wel is waar, ongenaakbaar zijn voor den mensch, maar die nogtans tot bewijs verstrekken van het Bestaan en het Alvermogen des Genen, die dezelve met zoo krachtig eene hand heeft
gegrondvest.
Het bestemde oogenblik tot het vertrek van den Heer hume was intusschen gekomen. Met waar hartzeer scheidden zij van elkander. Het verschil hunner denkwijze had hen niet belet, om in elkanders bijzijn inderdaad gelukkig te zijn.

{==832==} {>>pagina-aanduiding<<}
De Heer hume gevoelde een onbeschrijfelijk leedwezen over het gemis van dat bekoorlijk gezelschap; maar, daar hij zijn leven niet bij hen kon doorbrengen, dacht hij, op eene wijsgeerige wijze, dat het beter ware, zijn verblijf te verkorten. Hij vertrok dus, na vooraf met duval en zijne dochter het plan tot eene voortdurende briefwisseling te hebben beraamd; ook beloofde hij hun, dat, zoo hij zich immer weder, al ware het op vijftig mijlen afstands van hun verblijf, mogt bevinden, hij zoo veel verder reizen, en hun een bezoek zou komen geven.

Na verloop van omtrent drie jaren bevond zich de Heer hume te Geneve, alwaar het gezigt der bergen, die hij met duval en henriette zoo menigwerf had bewonderd, hem en hunne vreedzame woning en zijne aan hen gedane belofte levendig te binnen bragt. Die herinnering was vermengd met het pijnlijk gevoel der verwijtingen, welke hij zichzelven deed, dat hij hun sinds verscheidene maanden niet had geschreven. Eene hem eigene soort van traagheid deed hem zijne briefwisselingen, van welken aard ook, verzuimen; want zelfs de gemakkelijkst te weêrleggen kritiek over zijne werken bleef even dikwijls onbeantwoord als de blijken der opregtste vriendschap.
Terwijl hij in beraad stond, of hij al dan niet Zwitserland zou inreizen, en het vermaak daarvan tegen de vermoeijenis in de weegschaal legde, ontving hij van zijnen ouden vriend eenen brief, welke hem van Parijs was nagezonden, alwaar hij destijds zijn verblijf gevestigd had. Die brief behelsde minzame klagten over zijn stilzwijgen, voorts verzekeringen eener voortdurende vriendschap en erkentelijkheid, en eindelijk de bekendmaking eener gebeurtenis, welke voor hem, als vriend des huizes, van belang moest wezen; het was de aanstaande echtverbindtenis van henriette duval met eenen jongeling uit de familie, gewezen pupil en kweekeling van den ouden man, en die het geluk, dat hem wachtte, in alle opzigten waardig was. Reeds sinds hunne vroegste jaren aan elkander gehecht, waren zij door den smaak, welken de jeugdige neef voor den krijgstand had opgevat, gescheiden geworden. Hij was, bij een Zwitsersch regement, in Hollandsche dienst getreden, en had zich, door zijn goed gedrag, zijnen moed en zijne talenten, in hetzelve onderscheiden. De hand zijner nicht was het doel, waarnaar hij streefde,

{==833==} {>>pagina-aanduiding<<}
en dat doel had hij nu verkregen. Met het ongeduld der liefde en vriendschap werd hij bij zijnen oom en diens bekoorlijke dochter verwacht; terwijl de eerste zich gelukkig achtte, zijne kinderen, vóór zijnen dood, zelf te vereenigen.
De Wijsgeer nam in die tijding inderdaad een levendig deel; doch zij was hem misschien zoo aangenaam niet, als zijn vriend vooronderstelde. Hij was intusschen geenszins verliefd, en de gedachte aan een huwelijk met henriette was nimmer bij hem opgekomen; doch hij vond haar de beminnelijkste harer sekse, en er was iets in het denkbeeld, dat zij een' ander' zou toebehooren, hetwelk naar eene teleurstelling geleek, en, zonder dat hij eigenlijk wist waarom, trof hem dit op eene onaangename wijze. Voor een oogenblik had hij bijna berouw, dat hij zijn verblijf bij duval niet verlengd, en niet getracht had, bij henriette op de indruksels eener kindergenegenheid te zegevieren. Hij herdacht de vriendschap, welke men hem betoond had; welligt had hij dezelve, zonder veel moeite, in een teederder gevoel kunnen doen verkeeren. Onwillekeurig zuchtte hij. Hij herlas den brief des Leeraars. De loftuitingen omtrent deszelfs aanstaanden schoonzoon troffen hem; hij juichte nu zichzelven toe, dat hij niet had gepoogd dien beminnenswaardigen jongeling den voet te ligten, en wijsbegeerte herkreeg zoo sterk bij hem den boventoon, dat hij het vaste besluit nam, om dadelijk te vertrekken, ten einde hun geluk te wenschen en tevens getuige van dat geluk te zijn.
Onderscheidene kleine voorvallen hadden hem, op den laatsten dag van zijne reize, opgehouden; het was reeds duister, toen hij het dorp, waar duval woonde, naderde. Begunstigd door het schijnsel der opkomende maan, herkende hij echter de omstreken, en zag met blijdschap het kleine meer weder, waarlangs de weg liep, welke naar duval's woning leidde. Hij dacht aan de aangename verrassing, welke zijne komst aldaar zou verwekken, toen hij in de verte lichten zag, gedragen door lieden, die uit de pastorij schenen te komen. Dezelve trokken langzaam voorwaarts aan den zoom van het meer, hetwelk den lichtschijn terugkaatste; daarop zag hij ze eenen zijweg inslaan, en bespeurde ze nog even tusschen eenige dikke boomen, onder welke zij stilhielden, niet zeer ver van de plaats, waar hij zich bevond. Hij dacht, dat het de bruiloftsdag was geweest, en dat men nu aldaar aanstalten tot eene verlichting ging maken,

{==834==} {>>pagina-aanduiding<<}
ten einde een landelijk feest te vieren. Verheugd dat hij juist bij tijds was aangekomen, om daarbij tegenwoordig te zijn en de vreugde van den dag te vermeerderen, gaf hij nu zijn paard de sporen; dan, hoe groot was niet zijne verbazing en zijne ontroering tevens, toen hij, de plek naderbij komende, waar hij de lichten had zien stilstaan, bevond, dat die plek het belommerde kerkhof was, 't welk de kerk omgaf, en op hetzelve eene menigte landlieden met lange lamfers, eenen doodgraver met eene aardschop, in één woord alles zag, wat eene begrafenis aanduidde!
De Heer hume sprong van het paard, trad met een kloppend hart naderbij, en vroeg, wien men, zoo laat in den avond, en tegen de gewoonte des lands, waar de lijkplegtigheden over dag plaats hebben, ter aarde bestelde? De man, dien hij had aangesproken, antwoordde hem op een' smartvollen toon: ‘Och, Mijnheer! gij moogt u thans gelukkig noemen, dat gij haar niet gekend hebt; het was de allerbeminnelijkste onder de jonge meisjes, de eenigste dochter van’...... ‘Van den Heer duval?’ riep de Engelschman, als door den bliksem getroffen, uit. - ‘Helaas ja, Mijnheer! zij is het.’ - ‘Zij is het!’ hernam hij, en bedekte zijn aangezigt met beide handen. Zijne verbazing en smart troffen den genen, tot wien hij sprak; het was een landman, maar met een voorkomen boven zijnen stand, zijnde hij bediende geweest bij den aanstaanden jongen echtgenoot. ‘Het schijnt, Mijnheer,’ sprak hij, ‘dat gij Mejuffer duval gekend hebt.’ - ‘Of ik haar kende! Goede God!... Maar hoe en waaraan is zij gestorven? Waar is haar vader? waar haar echtgenoot?’ - ‘Helaas, Mijnheer! deze is de onschuldige oorzaak van haren dood geweest; hij is haar voorafgegaan in het graf.’ (Dit zeggende, schreide de brave jongen bitterlijk.) ‘Men verwachtte hem alle dagen,’ vervolgde hij, ‘toen ik het treurige berigt kwam brengen, dat hij, in een tweegevecht met een Fransch officier, die vóór den twist zijn boezemvriend was en de belangrijkste diensten van hem genoten had, was gevallen. Het hart van onze jonge juffer werd door de tijding verbrijzeld; zij heeft dezelve slechts twee dagen overleefd. Eergisteren avond ontsliep zij. Bij haar sterven verlangde zij, heden op hetzelfde uur van haar verscheiden begraven te worden, omdat het dat van het avondgebed is, waarvan zij zoo veel hield,
en waarbij zij

{==835==} {>>pagina-aanduiding<<}
zoo schoon op het orgel speelde. Wij hebben haar nu in haar rustbed neêrgelegd. Haar waardige vader heeft haar afsterven gedragen, gelijk hij ons altijd gezegd heeft dat een waar Christen de beproevingen dragen moest; hij is zelfs zoo kalm en gelaten, dat hij op dit oogenblik naar den preekstoel gaat, ten einde, volgens het gebruik bij dergelijke gelegenheid, de gemeente toe te spreken en te vermanen. Volg mij, Mijnheer, en gij zult hem zelf kunnen hooren.’ - De Engelschman volgde, stilzwijgend en met een verscheurd hart, den jongen dorpeling.
De kerk was ten eenemale donker, uitgezonderd de preekstoel, waar de eerwaardige duval gezeten was. De dorpelingen zongen, op somberen toon, een lied ter eere en aanbidding van het Wezen, hetwelk hun Leeraar hun geleerd had te loven en te vereeren. De ongelukkige vader, met de bleekheid des doods op het aangezigt, met half geslotene oogen en gevouwene handen, scheen in de diepste mijmering gedompeld te zijn. Eene nevens hem geplaatste lamp wierp een flaauw licht op zijn met nog eenig zilverhaar omkranst gelaat, en maakte de sporen des ouderdoms en der smart op zijn voorhoofd zigtbaar.
Het gezang zweeg; duval rees op en wilde spreken, doch zijn snikken benam hem de stem. Hij ging weder zitten, bedekte zijn aangezigt met zijnen zakdoek, en liet zijnen tranen den vrijen loop. De gansche gemeente schreide mede, en de Heer hume was wel niet de minst getroffene. Eindelijk vermande duval zichzelven en begon aldus:
‘Vader vol van genade en ontferming! vergeef deze tranen; sta uwen dienaar bij, om zijnen geest tot U te verheffen! Ziet daar, mijne vrienden, onzen pligt en ons geluk tevens, in alle tijden en omstandigheden; maar in dagen van rampspoed en droefenis is dit het schoonste onzer voorregten. - Komt tot mij, zegt de Heiland, gij allen, die vermoeid en belast zijt; ik zal u ruste geven. Ja, Heer! ik kom tot U, met een volkomen vertrouwen. Wanneer ons alles ontzinkt, dan is het tot U en tot uwen en onzen God en Vader, dat men zich moet wenden, en men is verzekerd, troost te zullen vinden. Het is alleen het volle vertrouwen op de wijsheid van het Opperwezen, waardoor wij kracht kunnen verkrijgen, om onze rampen te dragen. Menschelijke wijsheid schiet alsdan zeer verre te kort: alle hare vertroostingen hebben de strekking om

{==836==} {>>pagina-aanduiding<<}
het gevoel te verdooven, die grootste der gaven van den Schepper, waardoor Hij den mensch van alle andere schepselen heeft willen onderscheiden, - die, welke alleen ons al het ware heil op deze aarde doet genieten, en onze ziel voorbereidt voor het genot der gelukzaligheid, welke ons hier namaals verbeidt. Neen, God wil niet, dat wij ongevoelig zullen zijn; Hij veroorlooft de tranen, die ik niet kan terughouden, en die uw gevoel u voor mij doet storten; doch Hij verwaardigt zich tevens, om het vurig gebed te verhooren, hetwelk ik naar Hem opzond, om mij kracht te verleenen ulieden toe te spreken en u tot onderwerping aan Zijnen wil te vermanen, niet alleen door woorden, maar ook door mijn voorbeeld. Gijlieden deelt in mijn bitter lijden; deelt ook in mijne vertroostingen!
Ik heb mijne eenigste dochter verloren, den laatsten steun mijns ouderdoms; en welk eene dochter! Het voegt misschien niet aan eenen vader, om over hare deugden, zoo als zij het verdiende, te spreken; vergunt dit echter aan mijne erkentelijkheid voor haar, die het geluk mijns levens uitmaakte, en die hare pligten met zooveel naauwgezetheid vervulde. Gijlieden hebt haar nog vóór weinige dagen gezien, jong, schoon, deugdzaam, gelukkig, en op het punt, om het geluk des genen te zijn, dien haar hart had uitverkoren. Hare echtkoets is het graf! Ik zou twee kinderen gehad hebben; de dood sloeg beide in éénen slag ter neder, en ik blijf alleen over op de wereld. Gijlieden, die mijn aardsch geluk hebt kunnen beoordeelen, oordeelt thans over mijnen diepen weedom! Maar ik aanbid de hand, die mij slaat, en ik onderwerp mij aan Zijnen' wil; Hij is en blijft mijn God en mijn Vader. O! konde ik u allen de vertroosting doen gevoelen, die Hij in mijne bedroefde ziel stort! Konde ik u allen een volkomen vertrouwen inboezemen op den genen, die over leven en dood beschikt, van wien al het goede afdaalt, dat wij hier op aarde genieten, en die ons een nog oneindig grooter heil doet verwachten, waarvan de hoop alleen al de verschrikking en akeligheid des doods moet doen verdwijnen! Want wij behooren niet tot dezulken, die zonder hope sterven. Wij weten, dat onze Verlosser leeft; dat Hij alle menschen heeft gekocht door zijn bloed, en dat wij eeuwiglijk met Hem zullen leven in de verblijven

{==837==} {>>pagina-aanduiding<<}
der zaligen, waar de smart onbekend is, en het geluk volmaakt en duurzaam tevens. - Gaat dan henen in vrede, mijne vrienden! Weent niet meer over mij en over het kind, dat ik verloren heb! Neen, ik heb haar niet verloren; zij leeft in de nabijheid van den besten der Vaders. Nog een luttel tijds, en wij zullen elkander wedervinden, om nimmermeer te scheiden. Doch ook gijlieden zijt mijne kinderen: eenmaal zullen wij allen, door Gods genade, hereenigd worden. Leeft intusschen gelijk zij geleefd heeft! Wanneer uw einde komt, sterft dan ook den dood der regtvaardigen, en dat uw laatste stond gelijk zij aan den haren!’
Dusdanig was de vermaning van den vromen duval. De gansche vergadering smolt als in tranen; de zijne vloeiden niet meer, en, te midden zijner droefenis, zag men een' straal van hoop en geloof op zijn eerwaardig gelaat blinken. Hij kwam van den kansel, en de Heer hume volgde hem tot zijnent. De oogenblikken der hooge inspanning van geest waren voorbij; de natuur hernam hare regten; en, daar de aanblik van zijnen vriend duizende hartverscheurende herinneringen bij hem opwekte, sloeg hij zijne armen om den hals van den Engelschman, en, met zijn hoofd op deszelfs schouder leunende, vergoot hij een' vloed van tranen. De Heer hume was mede zeer aangedaan. Zij gingen stilzwijgend het vertrek door, waar het avondgebed plagt te geschieden. De gordijn vóór het orgel was open. Duval stond een oogenblik stil, en week met siddering terug. De Heer hume zelf was hevig ontroerd; hij trad naar het orgel, en schoof het voorhangsel weder digt, terwijl hij met eene zachte, bewogene stem zeide: ‘Ik zal het nimmer weder hooren!’ De grijsaard droogde zijne tranen af, en, zijnen vriend bij de hand vattende, zeide hij: ‘Gij ziet mijne zwakheid; zij is het kenmerk der menschheid. Weldra zal zij met mij een einde nemen; maar mijn troost is in den Hemel, waar deze eindeloos zal zijn.’ - ‘Ik heb u op den kansel gehoord,’ hernam de Heer hume; ‘ik heb uwe standvastigheid bewonderd, en ik verheug mij, dat gij zulk eene troostrijke hoop koestert.’ - ‘Ja, die heb ik, mijn vriend!’ hernam de waardige Leeraar, ‘en dezelve zal niet beschaamd worden. Zoo er zich eenige twijfeling in uwe ziel opdoet, - zoo gij het ongeluk hebt van niet even als ik te denken, zie dan ten minste, welk eene

{==838==} {>>pagina-aanduiding<<}
bron van troost de Godsdienst is in dagen van droefenis, en wacht u steeds voor de poging, om hare kracht in het minste te verzwakken! Wat gij Wijsbegeerte noemt, brengt ons geen geluk aan, maar ontrooft ons den laatsten troost.’
Indien de geest van den Heer hume niet overtuigd was, zijn hart althans was getroffen. Lang daarna heb ik van hem de bekentenis gehoord, dat de herinnering aan dit tooneel hem soms tot wankelens toe ontrust. Noch het genoegen zijner wijsgeerige ontdekkingen noch zijn letterkundige roem hebben de beminnenswaardige henriette uit zijn geheugen kunnen wisschen; en wanneer hij zich het oogenblik harer begrafenis en den eerwaardigen duval, zoo als deze tot zijne gemeente sprak, te binnen brengt, dan wenschte hij wel, nimmer getwijfeld te hebben.
Duval overleefde slechts zeer kort zijne dochter: hij stierf zoo als hij geleefd had, met hetzelfde vertrouwen, dezelfde gerustheid, en den dag zijns henengaans van deze aarde als eenen feestdag beschouwende, op welken hij tot zijne gade en dochter werd overgevoerd.

Lof ten koste van een compliment.

Keizer joseph II componeerde somwijlen, voor zijne schoone basstem, eene kleinigheid, welke hij dan gewoonlijk, in den kring zijner vertrouwden, met grooten bijval liet hooren. Eens maakte hij eene groote aria, en deed dezelve in eene der kleine Italiaansche Opera's invoegen, die op zijn bijzonder tooneel te Schönbrunn gegeven werden. Met alle zorg verborg hij, wie de componist van dit muzijkstuk was; maar, gelijk het dan gewoonlijk gaat, dat een geheim wel eens door eenen enkelen medeweter ter algemeene kennis geraakt, zoo was zulks ook hier het geval, want nog vóór het opvoeren der Opera kende ieder den maker der ingevoegde aria. Het stuk begon, en, toen men aan het ingelegde muzijkstuk kwam, viel aan zanger en componist de luidruchtigste toejuiching ten deel. Nadat de Opera ten einde was, ging de Keizer naar mozart, die zich mede onder de toeschouwers bevond, en vroeg hem: ‘Wel nu, mozart, wat zegt gij van deze aria?’ - ‘Ja, wat zal ik er van zeggen?’ antwoordde de groote componist met zijne gewone

{==839==} {>>pagina-aanduiding<<}
trouwhartigheid: ‘de aria is wel goed; maar die ze gemaakt heeft, is toch veel beter.’

Statistieke vleijerij.

Beugnot was Prefect tijdens de Keizerlijke regering. Gelijk alle zijne ambtgenooten, had hij zich ijverig toegelegd op de Statistiek, want dit was het middel om 's Keizers gunst te winnen; zelfs ging hij voor een' meester in deze wetenschap door. Eens voerde napoleon's weg hem door het Departement van beugnot. ‘Dezen Prefect ten minste,’ zeide men tot den Keizer, ‘zal uwe Majesteit niet van zijn stuk brengen.’ - ‘Wij willen eens zien,’ hernam de Vorst, en keerde zich met een' min of meer spotachtigen grimlach tot beugnot, terwijl hij hem vroeg: ‘Heer Prefect, hoeveel trekvogels hebt gij dit jaar in uw Departement gehad?’ - ‘Eenen Adelaar, Sire!’ hernam beugnot.

Marokkaansche verlichting.

Eene Europesche Handelsdeputatie, welke bij den Keizer van Marokko gehoor verzocht had, om hem zekere belangen voor te dragen, wilde zich naar het algemeene gebruik niet schikken, hetwelk medebrengt, dat men blootsvoets voor dien Vorst verschijnt. Hij kreeg hiervan berigt. ‘Wat doen de Muzelmannen,’ vroeg hij, ‘wanneer zij eene Moskee willen betreden?’ - ‘Zij trekken de pantoffels uit.’ - ‘Wat doen de Christenen, wanneer zij eene kerk bezoeken?’ - ‘Zij nemen den hoed af.’ - ‘Welnu dan! behoor ik wel van hen een grooter eerbiedsbewijs te vorderen, dan zij aan de Godheid toebrengen?’ En hij ontving de Deputatie.
Wie redeneerde verstandiger? Om niet te vragen, wie staatkundiger handelde.

Gevaar door ongehoorzaamheid, redding door braafheid.

Keizer paul I van Rusland had tegen het woest rijden een zeer streng verbod uitgevaardigd. Toen hij nu eens, in

{==840==} {>>pagina-aanduiding<<}
eene ligte droschke, het Izaks-plein opreed, zag hij in de verte eenen Officier, die, mede in eene droschke, wild over het plein rende. De Keizer beval zijnen koetsier, hem na te jagen en in te halen. Vergeefs vloog 's Keizers rijtuig; de Officier zette zijn kozakken-paard aan en ontkwam. Paul, zijn oogmerk verijdeld ziende, wilde ten minste weten, wie de Officier was. Hij liet daartoe terstond alarm slaan, ten einde den Officier, die op de verzamelplaats afwezig zou moeten zijn, te leeren kennen. Toevallig echter bevonden er zich verscheidene Officieren buiten de poort, en konden dus niet verschijnen. Zevenentwintig, die in dit geval geweest waren, werden gearresteerd. Paul had bevel gegeven, hen in het winterpaleis voor hem te brengen; de hardrijder was onder hun getal. Toen de Keizer in de voorzaal trad, was zijn blik donker, en werd nog donkerder, toen hij, in plaats van éénen, er zevenentwintig zag. Zwijgend monsterde hij hen een voor een, maar kon den regten man niet uitvinden; dit deed zijne luim nog verergeren. Eindelijk sprak hij: ‘Er is een onder ulieden, die mij gisteren zeer vertoornd heeft. Ondanks mijn verbod, joeg hij als een razende door de stad en de poort uit. Ik dacht hem door het alarmslaan te ontdekken; in plaats van éénen, ontbraken er zevenentwintig. Ik wil derhalve nu een voorbeeld stellen, dat voorzeker bij alle de Officieren van het Petersburger garnizoen in geheugenis zal blijven. Gij allen gaat, tot nader order, naar Siberië. De kibitken staan reeds tot uw transport gereed. Marsch!’ Allen stonden als versteend van schrik. Eensklaps trad een jong, welgemaakt man uit hun midden; met de hand op het heftig kloppend hart gedrukt, boog hij zijne knie voor den Monarch, en sprak met bevende stem: ‘Op mij alleen valle uwer Majesteits
ongenade! Tot nu toe is het nog aan geenen Officier verboden geweest, om zich, wanneer hij niet in dienst was, buiten de liniën der stad te begeven. Niemand is hier schuldig, dan ik alleen.’ Doodsbleek zweeg hij. De Keizer mat hem met zijnen blik van het hoofd tot de voeten. Er heerschte eene sombere stilte. Na eene lange paus vroeg de Keizer: ‘Hoe heet gij?’ De Officier noemde zijnen naam. Paul zweeg weder een' tijdlang, nog steeds het oog op den jongeling gevestigd houdende. Eindelijk vroeg hij hem: ‘Van waar hebt gij het paard?’ - ‘Van mijnen vader; hij heeft het zelf opgekweekt en mij geschonken.’ - ‘Uw vader,’ vervolgde de Keizer, en legde zijne hand op

{==841==} {>>pagina-aanduiding<<}
den schouder des Officiers, ‘heeft een voortreffelijk paard gekweekt, maar een' nog voortreffelijker zoon. Gij hebt niet geschroomd, trots mijnen toorn, uzelven als overtreder van mijn verbod kenbaar te maken, om de eer van uwe kameraden te redden. Dat is braaf gehandeld, zeer braaf! - Hoeveel wilt gij voor uw paard?’ - ‘O!’ riep de Luitenant, ‘het paard behoort uwer Majesteit, wanneer Hoogstdezelve zich verwaardigen wil het aan te nemen. Het heeft mij tegen den regtmatigen toorn van mijnen Monarch beschermd; dit is mij prijs genoeg.’ Onder het uitspreken dezer woorden boog hij, ter dankbetuiging, andermaal de knie. - ‘Sta op, Majoor!’ hernam paul; ‘van eenen Luitenant neemt een Czaar geen geschenk aan. Ik dank u voor het paard.’

Zwijnen-proscriptie.

Kort geleden verbood de Policie-prefect van Parijs, uit beweegredenen van gezondheidspolicie, het opkweeken van speenvarkens binnen den omkring der stad. De nieuwe verordening joeg inzonderheid eene vrouw grooten schrik aan, die reeds sedert vier maanden zich met de verzorging van deze, aldus in den ban gedane, jeugd geneerd had. Zij bemerkte, dat er scherpe acht gegeven werd, en dat de Stadsserjanten inzonderheid haar huis met blikken van argwaan gadesloegen. Op zekeren tijd, toen nog naauwelijks de dag begon te schemeren, wordt er aan de deur geklopt; het is eene ronde van Stadsserjanten. Op de haar gedane vraag antwoordt de vrouw, dat zij hare kweekelingen reeds buiten de jurisdictie in den kost besteed heeft. Niettemin begint men huiszoeking, en dringt ook in het slaapvertrek. Hier staan vijf ledikantjes nevens elkander, en in elk ligt, zoo het schijnt, een slaper. ‘Het zijn mijne vijf jongens,’ zegt de vrouw; ‘maakt ze mij toch niet wakker!’ Op dit oogenblik doet zich uit een der bedden een vreemdklinkend geluid hooren. De aanvoerder van het respective gezantschap spitst de ooren. ‘Dat is mijn louis, Mijnheer; o, die kan zoo snurken!’ Uit een ander bed rijst een dergelijke toon. ‘Dat is mijn adriaan; de arme jongen heeft het danig in de keel.’ - ‘Adriaan is uw kleine zwartkop, niet waar?’ vraagt een der visitanten. - ‘Ja,’ herneemt de moeder. - ‘Maar zie dan eens, dit kind schijnt blond haar te hebben! Wel, arme

{==842==} {>>pagina-aanduiding<<}
vrouw, men heeft u zeker uwe kinderen verruild; want, kijk, deze hebben ook allen vier beenen!’ Met deze woorden vlogen de dekens door de kamer; in elk bed lag een geproscribeerde. Niet zonder moeite werden de jonge lieden ontkleed en naar het cachot gebragt. Spotboeven zeggen nu, dat er eerstdaags vijf beschuldigden voor de regtbank zullen verschijnen.

Het bankroetmaken.

Op het eiland Mauritius had eens een Neger aan de tafel van zijnen meester hooren zeggen, dat, wanneer men bankroet maakte, men op zijn hoogst de helft behoefde te betalen van hetgeen men schuldig was. Terstond nam hij voor, zulk eene uitmuntende speculatie ook eens te proberen; want hij zag geene kans, om op eenigerlei wijze grootere winst te doen. Hij stal derhalve al het zilvergoed van zijnen heer, sloot het in een' koffer, en verschool zich met hetzelve in een' put, waarin geen water was. Lang zocht men vergeefs naar het zilver en naar den Neger, tot dat men hem eindelijk, onder in den put, op den koffer zag zitten. ‘Wat doet gij daar met mijn zilverwerk?’ vroeg hem zijn heer. - ‘Massa,’ antwoordde de Neger in zijne gebroken taal, ‘ik maak bankroet. Wij willen deelen; mita per ti, mita per mi’ (de helft voor u, de helft voor mij.)

Fortuin.


Fortuin schenkt ons de koe; maar niet 
Het touw, om haar te binden: 
't Geluk te binden, heeft meer in, 
Dan 't op ons pad te vinden. 


Spel voor spel.


Allen drijft gij met Fortuin gaarne uw spel en kuren; 
En, als 't u een beentje ligt, kunt gij 't niet verduren. 


{==843==} {>>pagina-aanduiding<<}

VADERLANDSCHE
LETTEROEFENINGEN,
voor
1838.
I.

VADERLANDSCHE
LETTEROEFENINGEN,
voor
1838.
II.

VADERLANDSCHE
LETTEROEFENINGEN,
voor
1838.
I.

VADERLANDSCHE
LETTEROEFENINGEN,
voor
1838.
II.
VADERLANDSCHE
LETTEROEFENINGEN,
voor
1838.
I.

VADERLANDSCHE
LETTEROEFENINGEN,
voor
1838.
II.


(*) Redacteur hoopt, dat deze lofspraak geene oorzaak worde van mindere aanbeveling door de R.K. Geestelijkheid!

(*) Eenigen tijd geleden werden zelfs inwrijvingen met spek tegen de Longtering aangeprezen door spilsbury, Lancet, 1835, Vol. I. No. 13, ‘de borst drie malen daags met zoo veel spek in te wrijven als de huid verzwelgen kan.’ In apotheken, waar, behalve de geneesmiddelen, ook reeds artikelen van weelde verkocht worden, zal men misschien eerlang ook deze levensbehoefte hooren aankondigen! - In het jaar 1833 zag ook eene Verhandeling ter genezing van de Tering het licht: Symbola ad curationem Phthiseos emendandam, auct. l.g. sachs. Hier wordt het hongerlijden als een belangrijk middel ter vertraging van de Tering beschouwd.

(*) Dit wist reeds willis. Zie ook Versuche für die pr. Heilkunde von ferdinand hahn, I H. 1835.

(*) Saragossa. Eene schrijf- of drukfout. Brandt zegt: Siragossa, en ook wagenaar, XIV. 394, te regt: Siragossa, oudtijds Siracuse. Deze drukfout verdient opgemerkt te worden, omdat men ligtelijk het min bekende Siragossa op Sicilië met het meer bekende Saragossa in Spanje zou kunnen verwarren.

(*) Redacteur was van meening, dat een spoediger verslag van deze Rede, ten koste van de gewone orde van plaats, den Lezer welgevalliger zijn zou, dan het omgekeerde.

(*) Wij weten wel, dat de Vertaler van de Clarisse en den Grandison de geleerde stinstra is. Maar, men kan een voortreffelijk Predikant en zelfs Professor, en toch geen goede Vertaler van Romans zijn. In onzen tijd is men aan het laatste minder blootgesteld, zoo ten minste geruchten omtrent de overzetters der Verloofden en van deze sentimentele Reis waarheid spreken.

(*) Nadat deze Recensie reeds afgedrukt was, heeft zich, als Vertaler, de Professor en Bibliothecaris geel, van Leyden, doen kennen. Redact.

(*) Observationes anatomico-pathologici et practici argumenti,
auctore j.l.c. schroeder van der kolk, fascic. l.p. pag. 63.

(†) A. a. sebastian, de origine, incremento et exitu phthisis pulmonum, observat. anatomicae. Zie Tijdschrift voor Nat. Geschiedenis, IIden D. 3de St., met eene afbeelding. Wij houden deze afbeelding voor ruim zoo gelukkig uitgevallen als die, welke achter het werk van ramadge gevonden worden. Hoe fraai echter dergelijke afbeeldingen anders mogen wezen, nimmer kunnen zij de natuur zóó vertoonen als zij wezenlijk is. Het blijft dus van het grootste belang, de ziekelijke ontaarding der long op het lijk na te gaan, waartoe het ook in ons land, helaas! aan voorwerpen niet ontbreekt.

(*) Zoo leest men bij varro. Of de scrofula bij vegetius daarvan afgeleid wordt, blijve daargelaten. Wanneer nu spek tegen scrofuleuze longtering wordt aangeprezen, zoude het Hahnemannsche stelsel zeer op zijne oudheid kunnen roemen.

(*) 1836, No. 3.

(†) 1836, 2 St.

(*) O zielen, kruipende onder 't juk der dienstbaarheid!

(*) Waarom echter vondel, te Amsterdam woonachtig, juist eene boeren-meid in zijne dienst moet hebben, wier tongval wel altijd bij onze Acteurs eene gebrekkige navolging zal blijven, begrijpen wij niet. Het brengt ons de Bruiloft van Kloris en Roosje, waar die spraak allezins gepast en natuurlijk is, ontijdig voor den geest, en werkt daardoor eenigzins de stemming tegen, waarin de Dichter ons poogt te brengen.

(*) Hoe na b.v. het naïve aan het triviale grenst, toont ons, op meer dan ééne plaats, (zijns ondanks zeker) de Dichter zelf. Een enkel staaltje slechts. Nadat apollo, met een meesterachtig: ‘Genoeg!’ melpomene het zwijgen opgelegd, en thalia heeft opgeroepen, om vondel ‘op haar beurt te ontdekken, dat ze aan zijn schouwtooneel haar gunst niet zal onttrekken,’ begint thalia hare aanspraak, met een' vrij snarigen zet op hare zuster melpomene, aldus:

‘Gewis! want spreekt’ [waarom niet: keuvelt ze?] 
‘zij eeuwig voort, 
Dan komt thalia nooit aan 't woord.’ 




En verder:

‘- - Een nieuwe soort 
Van spelen - - 
Wordt hier uit Duitschland aangebracht: 
En zoo zij al geen kunstmin kweekt, 
Noch in de taal der Goden spreekt, 
Zij brengt, en dat is veel gedaan, 
Den Schouwburg goede winsten aan.’ 




Spreekt zóó eene Zanggodin, welke taal mogen zich dan wel niet hare tolken veroorloven! Leefde vader fokke nog, welk eene rijke bron voor zijn boertig vernuft ware hier en elders voorhanden! - Doch misschien slaat apollo zelf, de God der Dichtkunst, een' hoogeren toon aan, die hem alleen kan betamen? De Lezer oordeele!

‘Itaalje zend(t) van haar stellaadjen 
Een drom van bonte personn(on)aadjen, 
Die 't volk, dat naar verand'ring haakt, 
Met scherts, en zang, en dans vermaakt.’ 


Vruchteloos hebben wij, het gansche boekje door, naar een paar krachtige, sententieuze regels gezocht, om die tegen de zoo even aangehaalde over te stellen, omdat ons niets liever ware geweest, dan, te dezer plegtige gelegenheid, iets voortreffelijks te hebben zien verschijnen; maar wij zetten het den onvooringenomenen, één enkel paar dusdanige regels, de ingevoerde personaadjen waardig, aan te wijzen. Wie Goden invoert, moet hun ook, als 't ware, Godentaal in den mond leggen, tenzij men de kennelijke bedoeling hebbe, om dezelve te parodiéren; eene bedoeling, waaraan men hier somwijlen, tegen alle waarschijnlijkheid aan, moet denken.

(*) Hecht er uw hart dus niet te zeer aan; want waar uw schat is, daar zal ook uw hart wezen. - Aanm. van den Corrector.

(*) Bij het gebruik van dit woord distelen komt Ref. een klein voorbeeld uit deze brieven te binnen, waaruit hem dunkt te blijken, hoe de grootste Geleerde somtijds in de eenvoudigste en bekendste zaken des gemeenen levens mistasten, en hierdoor zelfs in zijne stoute gissingen en magtspreuken dwalen kan. D. III, bl. 292, schrijft bilderdijk: ‘In distel - is het grondwoord dust, stof. 't Is eigenlijk het zoogenaamd kaarsjen, dat de kinderen zich vermaken met uit te blazen. Verwaaien als stof, en als de distel, is eenerlei.’ Om het kaarsje uit te blazen, vatten de kinderen voorzeker de harde en stekelige distel niet aan, maar den gladden en weerloozen stengel van de paardenbloem, op welker vruchtbodem de regtstandige zaden zeer los staan, met veerkrachtige pluimpjes aan het boveneinde voorzien, waardoor zij zich, bij eenige sterkere beweging van wind of adem, in de lucht verspreiden. - In zekere streek van ons land zeggen de boeren dyzel voor distel: zou men het dan misschien mogen afleiden van het oude dyzen, of deizen, waarvoor thans deinzen, d.i. wijken, dus eene plant, waarvan men om hare stekeligheid terugwijkt?

(*) Ook hier willen wij dus nu bij geen kleine gebreken stilstaan: anders zouden wij bij den regel, bl. 23: ‘En de jongling omvademt de dierbare bruid,’ wel eens willen vragen: welk eene kolossale bruid moet dit zijn?!

(*) Zou men daartoe ook niet moeten brengen, wat van willes bl. 117 env. zegt over ξωὴ en ξωὴ αἰώνιος, als onderscheiden van ἡ ξωὴ en ἡ ξωὴ αἰώνιος? Is er op die bijvoeging of weglating van den articulus bij de onzuiver Grieksch schrijvenden wel zoo veel te rekenen?

(*) Hij vindt zelfs hare arrestatie noodzakelijk, wegens onlusten, die hare
tegenwoordigheid in Holland zou hebben verwekt, bl. 280.

(*) Schimmelpenninck's oogziekte werd door eenen Geneesheer, dien hem napoleon zond, tot volslagene blindheid, bl. 349.

(*) 1833, bladz. 524.

(†) 1837, bl. 382, 430.

(§) Dit ééne slechts: bl. 313 wordt de spreuk: nitimur in vetitum, cet, aan ennius toegeschreven. Men vindt haar bij ovidius, Am. III. 4. 17.

(*) 1 Sam. XXI:15.

(*) Waarom niet godsdienstig-zedelijke?

(*) Wij zouden zeggen: eerste Officier. Deze hoogst bekwame neef van den bevelhebber deelt eigenlijk de meeste belangrijke berigten mede. Rec.

(*) Is het evenwel juist, te spreken over les sublimes cantiques de Dieu?

(*) Wij hopen, dat deze belofte door den Uitgever stiptelijk worde nagekomen. Het mist echter wel eens. Zoo gaat onder anderen de prachtuitgave der werken van jacob cats, eerst bij brest van kempen, thans bij thieme, zoo allertraagst voort, dat, blijft het aldus, het een hard hoofd is, dat de voltooijing beleeft. Zulk eene snelheid van druk herinnert ons de groote Deensche uitgave der Edda, tusschen welker eerste en tweede Deel niet minder dan 31 jaren verliepen. Rec.

(*) Over het uiterlijk voorkomen en de daaruit af te leiden natuurlijke gesteldheid van de komeet van halley - om dit bij deze gelegenheid te zeggen - vindt men een geleerd en naauwkeurig - misschien velen al te minutieus - vertoog van den beroemden Sterrekundige bessel in de Connaissance des Temps van 1840,
bl. 79. (add.) Rec.

(*) Deze plaats herinnert shakespeare's King Henry V, Act. III, chorus reg. 13 sqq.

(*) Indien slechts een derde gedeelte der vijftien millioenen guldens, die thans telken jare aan den verderfelijken Jenever, meestal door de schamele volksklasse,
worden verkwist, tot nut der gezinnen besteed werd, hoe velen zouden dan gelukkiger zijn! Hij, die op één' dag voor 15 centen aan Jenever uitgeeft, is nog verre van een dronkaard te wezen; en toch zal hij wel nimmer hebben nagerekend, dat deze schijnbaar geringe uitgave hem, na het verloop van een jaar, f 54-75 armer gemaakt heeft; eene som, waarvoor hij en zijn gezin zich met gezond en voedzaam bier hadden kunnen verkwikken. Werd dit meer algemeen ingezien en behartigd, dan bestond er hope, dat onze vaderlandsche Bierbrouwerijen, sedert jaren in een' staat van toenemend verval verkeerende, zich tot vorigen bloei zouden kunnen opheffen.

(*) Boekbesch. 1837, bl. 663.

(*) 1837, bl. 40.

(*) De Steller van dezen Brief is bij Redacteur bekend.

(*) De Red. vermeent de plaatsing van deze even bescheidene als voor zijnen aanrander beschamende Antikritiek van een' zijner hooggeschatte begunstigers niet te mogen afwijzen.

(*) Het enkelv. leerrede schijnt het meerv. leerreden te wettigen; maar het gebruik heeft reeds lang voor de verwisseling der beide formen rede en reden in dien verstande beslist, dat er alleen van de laatste een meervoud gemaakt wordt.

(†) Lees huis, (zoo als er ook in de oude overzetting staat) want huize wordt nog wel in den verbogen naamval gebruikt, den huize, van den huize, maar niet in den regten of eersten.

(*) Daar de snelheid van 8¼ uren in één uur dagelijks op de heen- en wederreis van Antwerpen naar Brussel in werking wordt gebragt, beoordeele men daaruit de waarde en waarheid van hetgeen bouricius schrijft op bl. 75: ‘Soms is op railwegen de snelheid van 30 mijlen, d.i. een afstand van Ca. 8¾ uren, in één uur bereikt; maar deze snelheid is zoo weinig aan te raden en te vereenigen
met de veiligheid en met het materieel belang, dat de gewone snelheid zich bij de helft daarvan of 15 mijlen in het uur heeft bepaald, zelden tot boven de 20 mijlen klimt.’

(*) Zich van iemand beklagen, (bl. 8) voor over iemand, is een Gallicismus; iemand onderbreken, (bl. 38) voor in de rede vallen, een Germanismus.

(*) Zou men dit woord, of anders eigene levensbeschrijving, niet kunnen gebruiken, in plaats van het tweeslachtig zamengestelde zelfbiographie; want autobiographie, zoo als het geheel naar het Grieksch moest zijn, zou niet zoo algemeen verstaan worden?

(*) Zoo schreef kist ten jare 1799: zou dit nu nog wel te pas komen?....

(*) Bij de vlugtige lezing dachten wij, dat de Man zich Professor in ondersckeidene Gewesten der Aarde wilde genoemd hebben!

(*) Van kampen, verkorte Geschiedenis der Nederlanden, D. I. bl. 340.

(**) Stijl, de opkomst en bloei der Vereenigde Nederlanden, 3de druk, bl. 190, l.

(*) Men zou kunnen vragen: Zoo ten kate dit waarlijk alzoo gevoelde, waartoe dan het Publiek, dat toch aan ééne goede vertaling genoeg had, ook nog de zijne medegedeeld?

(*) Liever roemde ik.

(*) Op bl. 212 is zeker eene zinstorende drukfout ingeslopen, waar gelezen wordt: ‘Voor luther was melanchthon de prikkelende spoor’, waarvoor natuurlijk moet gelezen worden: ‘Voor melanchthon was luther’ enz.

(*) Bl. 272 wordt, zeker bij drukfout, melding gemaakt van luther's schristen, als bij frobenius te Bazel uitgegeven, welke fout op bl. 273 nog tweemaal voorkomt, terwijl buiten twijfel de werken van erasmus bedoeld worden.

(**) In de daaronder gedrukte copie van hetzelve staat, zeker bij drukfout, צ
{== afbeelding 	==} {>>afbeelding<<}
    
 voor ע
{== afbeelding 	==} {>>afbeelding<<}
    
, en daarentegen ח
{== afbeelding 	==} {>>afbeelding<<}
    
 voor ח
{== afbeelding 	==} {>>afbeelding<<}
    
. - Rec. wijst deze of dergelijke fouten niet aan, om op dit werk te vitten, welks inwendige waarde hierdoor niets verliest, maar omdat hij gaarne ziet, dat vaderlandsche werken van goede innerlijke gehalte zich ook door typographische naauwkeurigheid en schoonheid aanbevelen.

(*) Letteroef. 1836 Boekbesch. bl. 610.

(*) Dit is letterlijk waar. Men zie de Ridders van aristophanes. Rec.

(*) Nogtans beweegt zij zich.

(*) Wiens belangrijk reisverhaal ons onlangs geschonken werd door het Zeeuwsch Genootschap der Wetenschappen te Middelburg.

(*) Wij nemen dit woord hier in den ruimsten zin, dien latere tijden er aan gegeven hebben. Zij dit niet naauwkeurig; welnu! wij beroepen ons op de hedendaagsche diplomatie, die ook spreekt van Noordsche Mogendheden, schoon Oostenrijk niets noordelijker ligt dan Frankrijk en veel minder dan Engeland. Rec.

(*) Suikers en verburg, Alg. Gesch. St. VI, bl. 854. Zie ook ald. St. V. bl. 20.

(*) Gen. IX:25.

(*) Een verdichter (wij zullen hier niet vertalen leugenaar) behoort een goed geheugen te hebben.

(*) Het geschil over de al of niet bekendheid van Amerika vóór columbus is in den laatsten tijd meer opzettelijk ter sprake gebragt, vooral door de bemoeijingen van het oudheidkundig Genootschap te Koppenhagen. Ook onze nieuwspapieren hebben vóór eenigen tijd hieromtrent het een en ander medegedeeld. Wij zijn van oordeel, dat de zaak niet langer kan ontkend worden; doch tevens, dat zij den roem van den onsterfelijken columbus in geenen deele kan schaden. Daar er, meenen wij, reeds iets in onze taal over is geschreven, en daar het geen geschiedkundig punt is, om in eene noot op eene Recensie af te doen, moeten en kunnen wij het hierbij voor het tegenwoordige laten berusten. Het werkje van
deuber, Geschiedenis der Scheepvaart in den Atlantischen Oceaan, kan nu reeds vele nalezingen inschikken. Rec.

(*) Zie de aankondiging van des Schrijvers Proeve van Bredaasch Taaleigen in dit Tijdschrift, 1837, No. V, bl. 201-205.

(*) Leerboek voor scheikundige Werktuigkunde, Isten D. Iste Stuk, bl. 164.

(†) Daedalus, zoon van hymetion, was een der bekwaamste en vernuftigste kunstenaars van oud-Griekenland, en als bouwkundige reeds beroemd in een' tijd, dat hij zelf nog eerst de bijl, de zaag en boor en andere noodwendige gereedschappen moest uitvinden. Wegens eenen moord door den Areopagus tot ballingschap verwezen, week hij naar Kreta, en bouwde voor den Koning minos den vermaarden doolhof, in welken hij met zijn' zoon icarus en den Minotaurus (een tweeslachtig monster, hetwelk half den vorm van een' mensch, half dien van een' os had) werd opgesloten. Om te ontkomen, vervaardigde hij kunstige vleugels, welke hij met was aan zijne schouders en aan die van icarus vastmaakte, waarmede zij wegvlogen; maar, icarus, tegen zijns vaders raad, zijne vlugt te hoog nemende, deed de zon het was zijner vleugelen smelten, en hij viel in de Aegeïsche zee, waar hij verdronk. Daedalus kwam behouden op
Sicilië aan. - De vleugels zijn zeker eene poëtische opsiering van de uitvinding der zeilen in plaats van riemen.

(*) Zie het op vorige bladzijde aangehaalde werk.

(*) Zie het aangehaalde werk, bl. 176.

(*) Bijdragen tot de Natuurkundige Wetenschappen, bijeenverzameld door h.c. van hall enz.

(*) Zoo noemt men in Engeland, schimpenderwijs, geleerde of letterkundige vrouwen.

(*) Scott deelt dit in eenen brief aan den dichter crabbe mede. Ondertusschen, de winsten, van the Lady of the Lake verkregen, van welk dichtstuk men zegt, dat meer dan 50,000 exemplaren in de drie Koningrijken verkocht zijn geworden, zouden toereikend geweest zijn om een geheel eskadron te remonteren. Scott moet in zijne vuist gelagchen hebben, terwijl hij aan zijnen broeder-dichter diets maakte, dat hij een dichtstuk geschreven had, om een paard te kunnen koopen!

(*) Een der gebroeders ballantyne, drukker en boekverkooper te Edimburg, met wien walter scott lang in compagnieschap gestaan heeft. John bevond zich op dat oogenblik te Londen.

(*) Walter scott zinspeelt op het bekende gezegde van horatius: Nec Deus intersit, nisi dignus vindice nodus. (Breng er geen Goddelijke tusschenkomst bij te pas, indien de knoop zulk eene verhevene ontknooping niet waard is.)

(*) Het 18de reg. Huzaren stond destijds onder bevel van den Luit.-Kolonel murray, broeder van Graaf mansfield.

(*) Een open gelaat en diepe gedachten.

(*) Eigenlijk zegt het Latijn: ‘Terwijl hij schreef, hield hij de oogen oplettend op zijn werk gevestigd, zoodat men uit dezelve vermoed zou hebben, dat het dier verstond wat het deed en de beteekenis der letters kende.’

(*) Naam van een schip.

(*) Redacteur, voor zichzelven, schoon met de meestmogelijke beperking, van het geoorloofde zoo wel, als van het noodzakelijke, der Doodstraf overtuigd, vermeende hier echter weder een bewijs te mogen, ja te moeten geven van zijnen eerbied voor elks bijzondere meening, in opregtheid geuit, door de plaatsing dezer bijdrage.

(†) Een geacht Fransch Tijdschrift, 't welk mede voor de afschaffing ijvert.

(*) Ik verheug mij, te vinden, dat van der palm, kuinoel, en zoo vele Uitleggers, als ik hier kan raadplegen, nagenoeg van hetzelfde gevoelen zijn.

(*) Kluchtig genoeg; maar zou bij den baviaan de arglist wel zoo verre gaan? Zou niet veeleer de schreeuw gegeven zijn in de verwachting der straf, welke de dief begreep verdiend te hebben? Er zijn meer van die voorbeelden, onder anderen dat van den orang-outang, die de schotels, welke hij binnenbragt, wanneer ze hem niet spoedig genoeg afgenomen werden, vallen liet, en dit vergrijp steeds met een' grooten schreeuw verzeld deed gaan. - Vert.

(*) Waarschijnlijk wel volgens den ouden zetregel van het Romeinsche regt: Consensus nuptias facit.

(*) Demir-basch.

(*) Walter scott was kort geleden tot Baron verheven.

(†) De Officiers eten in Engeland aan eene gezamenlijke tafel, hetwelk zij mess noemen.

(§) Schoonzoon van walter scott.

(*) Jacopo-puck-mordax is drommelsch scherp; - doch neen! hij schetst meerendeels bastaard-Nederlanders, en voor dezen stelt zich de Redacteur van dit vaderlandsch Tijdschrift niet in de bres. Heil ons Vaderland, waar zulke portretten tot de uitzonderingen behooren!

(*) Terwijl dit stukje onder correctie is, lezen wij het ook in eene onzer Couranten. Sedert de Dagbladen zich, om hunne kolommen te vullen, op het terrein der Tijdschristen hebben verplaatst, en almede letterkundig Mengelwerk geven, is het niet mogelijk, altijd dusdanig zamentreffen te ontgaan. Redact.

(*) Met deze bewering vereenigt zich de Redacteur; terwijl hij overigens hulde doet aan het gevoel des geachten Inzenders.

(*) Waarschijnlijk zal dit onder den tegenwoordigen Sultan mahmud wel iets minder zijn, al mag hij dan, in het begin zijner regering, het bijgeloof behoefd en gebruikt hebben. Vert.

(*) De geëerde Schrijver mogt, naar des Redacteurs inzien, daar wel bijgevoegd - neen, op den voorgrond hebben gesteld het volslagen gemis van echte godsdienstige beginselen, bij den overbeschaafden Parijzenaar vooral, te verlicht om Katholiek, en niet verlicht genoeg om Protestant te zijn.

(*) Zie over deze gruwelijke Moordgezelschappen, bl. 289 en 808 van dit Tijdschrift voor 1837.

(*) Op soortgelijke wijze heeft men onder ons ook getracht, de gebreken van eenen bilderdijk te vergoelijken. Zoo hebben dan Geleerden, Dichters en Kunstenaars een' vrijpas in het gebied der zedelijkheid! Maar, zou deze even geldig zijn voor eene Hoogere Regtbank, van welke geen beroep valt? - Vert.

(*) Digt bij den grooten weg tusschen Petersburg en Moskou gelegen.

(*) Men bedenke, wanneer dit geschreven is. Thans behoort er meer toe. De ontleedkunde is toch de eenige grondslag, waarop de redelijke Geneeskunde bouwen kan. Jammer, dat de vooroordeelen tegen hare beoefening bij het algemeen meer toe- dan afnemen!

(*) Welk Monthly Review hier bedoeld worde, weten wij niet. Op dat, hetwelk thans bestaat, en gedurende eene reeks van jaren bestond, is toch wel geen enkele trek van deze smadelijke schets toepasselijk. - Vert.

(*) Er is altijd eene speer bij de hand, in geval sterker dwangmiddelen mogten worden gevorderd, te meer daar het dier in kracht en grootte zeer is toegenomen; maar daardoor wordt eene wond veroorzaakt, die niet gemakkelijk geneest, en hoe minder de speer gebruikt wordt, hoe beter.

(*) Dit is veel of weinig, in betrekkelijken zin. De vraat en de slokop spijzen goedkoop; de matige en de tandelooze nog altijd duur. Vert.

(*) Wij bevelen ons Tijdschrift voor meerdere bijdragen van soortgelijken of anderen aard uit het verre land. Redact.

(*) Bij het houden dezer Verhandeling voor een gemengd gezelschap van hoorders, trachtte de Spreker het gezegde door oorspronkelijke stukken op te helderen of aan te toonen. De lezer wordt verzocht dit in het oog te houden.

(*) Over de stoffen, waarop de Romeinen schreven, en den vorm, welken zij aan hunne schriften gaven, wordt veel licht verspreid door ulpianus, in L. 52 ff. de Leg. 3. Volgens den Cod. Theod. moesten de wetten geschreven worden: aeris tabulis vel cerusatis aut linteis mappis.

(*) Hoezeer de Ouden ook op ingewanden van dieren en vellen van visschen schreven, zoo zijn waarschijnlijk geene materiéle bewijzen daarvan tot ons gekomen.

(†) Van kalfsvel gemaakt, noemt men het gewoonlijk velijn.

(*) Comment. II. 77. Conf. schulting, Jurispr. ante justin. pag. 81.

(*) Zie het slot van het eerste gedeelte.

(*) De Vertaler van den Don Quixote van cervantes, de stichter tevens van het Aardrijkskundig Instituut te Weimar.

(†)  Een man van een zeer beminnelijk karakter, in Duitschland bekend door zijne Volksmärchen.

(§) Bibliothecaris van frederik II, Vertaler der Reizen van den jongen Anacharsis.

(*) Deze drank wordt uit de plant piper methysticum getrokken.

(*) Voorgelezen in eene Vergadering van de Arnhemsche Afdeeling der Maatschappij: Tot Nut van 't Algemeen, den 21 Oct. 1837.

(*) Men kende toen den geestig uitgedachten toestel van jodocus meijer nog niet! Zie Merkwaardige Waarnemingen enz. 2de Deel, bl. 470 env.

(*) In Februarij 1838, ter viering van de vijftigste verjaring van de aanvangst van mijnen Predikdienst.

(†) Deuteronomium VIII:2.

(*) Inzonderheid als Secretaris van eene tijdelijke Commissie van Superintendentie tot onderzoek der Duinen van Holland, welke haar rapport in twee deelen heeft uitgegeven in 1798 en 1799. Gedurende dien tijd bleef ik nog mijnen Predikdienst waarnemen.

(*) Te weten als Commissaris tot de zaken van den Landbouw.

(†) Mijne jaarwedde werd toen het driedubbele van hetgeen ik als Leeraar genoot.

(*) Meest voorkomende in het door mij uitgegeven tijdschrift, getiteld: Magazijn van vaderlandschen Landbouw, te Haarlem, van 1803 tot 1814, bij a. loosjes pz., in zes deelen.

(*) Redacteur, die geene ware grootheid van goedheid vermag te scheiden, vereenigt zich geenszins met dit tafereel van den Man des Bloeds, en ziet in dit gansche afscheidstooneel, hoe zielroerend door vele Fransche Schrijvers geschilderd, niets, dan eene staatkundige pantomime, of, nog waarschijnlijker, eene bloote fictie, daar geene enkele daad van den Geweldenaar bekend is, die van waar, menschelijk gevoel getuigt.

(*) Voorgedragen in het Amsterdamsche Tweede Departement der Maatschappij Tot Nut van 't Algemeen, den 14 Maart 1838.

(*) Te Zwolle, Ao. 1607, gedrukt en uitgegeven.

(†) Welk een deel van walré gehad hebbe aan deze wederoprigting, is kort na 's mans dood waardiglijk herdacht, en vóór eenige weken in druk gemeen gemaakt, door eene Hulde, der nagedachtenis van jan van walré toegebragt door de aloude Rederijkkamer: de Wijngaardranken, onder de zinspreuk: Liefde bovenal, bij v. loosjes.

(*) Heidebloemen, II. bl. 57.

(*) Voorgedragen in het Middelburgsch Departement der Maatschappij: Tot Nut van 't Algemeen, den 14 van Lentemaand 1838.

(*) Achtste Jaargang, 1826.

(*) Eenige brieven van dezen aan j. van walré zijn te vinden in de Brieven van bilderdijk, III. bl. 306-316.

(*) Wagenaar, Vad. Hist. VI. bl. 389.

(*) Nieuwe Vermaking, bl. 175 en 176.

(†) Hollands Roem, IV D. 2 St. bl. 542.

(§) Gesch. der nieuw. Letterkunde, IV. bl. 523.

(*) Eerwaardige hufeland! sedert deze uwe eerste poging zijn reeds meer dan vijftig jaren verloopen, zonder dat het gezond verstand de volledige zegepraal heeft mogen behalen. Hoe had anders van der lee zulk eenen uitgebreiden werkkring gevonden, en hoe kon de valsche Profeet jodocus zich op den duur staande houden?!... Vert.

(*) Hufeland, de zoo beroemd geworden practische Geneesheer, had de letterkundige studiën niet verzuimd. Mogten zulke voorbeelden, vooral in onzen tijd, navolgers wekken! Vele Medici komen thans aan de Hoogescholen, alsof de Geneeskunde geene wetenschap meer ware, en spreken over taalkennis als........ Men herinnere zich hier een gezegde in de Alg. Konst- en Letterbode, 1838. No. 3. bl. 43. - Vert.

(*) Volgens de Legende was dit beeld door de Christensoldaten der 10de Romeinsche keurbende in het land gebragt.

(*) Het is zonderling, dat hufeland, die ons land bezocht heeft tijdens de regering van Koning lodewijk, geene kennis schijnt gedragen te hebben, dat dit zijn geliefkoosde werk ook in het Nederduitsch vertaald en meermalen herdrukt is geworden. - Wat de Pathogenie betreft, ook zij is onder ons zeer bekend geworden, en haar viel het desgelijks zeldzame lot te beurt, dat zij in het Latijn door eenen Regtsgeleerde werd overgebragt, den met roem bekenden Mr. j. van der linden, die zich, naar het oordeel van deskundigen, van deze taak wél gekweten heeft. - Pathologia ad academicum usum adornata et e Germanico in Latinum sermonem translata. Pars l. L.B. 1800.

(*) De leer van brown is de eenigste en ook de laatste niet geweest, welke zulk eenen invloed op den grooten hoop gehad heeft.

(†) Hufeland kreeg later de schitterendste voldoening. De zoon van j.p. frank, joseph, kwam openlijk van zijne dwaling terug; dit deed ook röschlaub, die daarenboven zijn ongelijk edelmoedig beleed en hufeland de verzoenende hand bood, welke door hem niet teruggestooten werd. Wat joseph frank betreft: het werk, door hem uitgegeven en nog niet voltooid, draagt overal blijken van eene geheel andere denkwijze. Johan peter, de Schrijver van het belangrijk Epitome de curandis hominum morbis, vooral beroemd door zijne Geneeskundige Staatsregeling, was ook reeds van andere gevoelens geworden. Zeer belangrijk is het geschrift, waarmede röschlaub den eersten stap ter verzoening deed. Deze mannen bewezen, hoe vatbaar de menschelijke geest voor dwaling is; maar zij gaven tevens het voorbeeld, dat een groot verstand niet altijd in de dwaling blijft volharden. Men vindt den merkwaardigen, tot deze zaak betrekking hebbenden, brief in het Journal der pr. Heilk. 1811. Januar, p. 1. - Men zon hier ook kunnen herinneren aan het gebeurde na den dood van den verdienstelijken reil, omtrent een na zijnen dood uitgegeven werk: Entwurf einer allgemeinen Therapie. Bij de
mededeeling van een belangrijk woord van candidus: Nicht Anklage, sondern Klage (Journ. der pr. Heilk. 1816, Julius, p. 110) voegde hufeland iets volgens zijne overtuiging (ald. p. 116.) Hij werd daarover niet slechts in Duitschland aangevallen, maar zelfs in een, sedert reeds ten grave gebragt, Nederlandsch Tijdschrift vuil bejegend. Waarschijnlijk heeft hufeland van dien ruwen uitval, hier te lande, tegen hem, nooit iets vernomen, en men kan er bijvoegen, dat deze schelle klank nooit eenigen wederklank bij ons gevonden heeft.

(*) Fichte kreeg ongenoegen met de studenten, en werd ook hevig aangevallen over eene mededeeling in een Tijdschrift, door hem te Niethammer uitgegeven, ueber den Grund unsers Glaubens an eine Göttliche Weltregierung. Velen meenden in dit geschrift eene overhelling tot het Atheïsmus te bespeuren. Welligt droeg hij zelf grootendeels de schuld dezer onaangenaamheden, door de wijze, waarop hij andersdenkenden bejegende: men herinnere zich slechts, hoe hij onder anderen tegen bouterwek te werk ging. Hij ried dezen Geleerde, zich liever op het glasslijpen dan op de wijsbegeerte toe te leggen.

(*) Voorgedragen in het Departement Westlandsche Dorpen der Maatschappij tot nut van 't algemeen.

(*) Zie Mengelwerk, Aug. 1837. No. X. bl. 489 volgg., Febr. 1838. No. II. bl. 58 volgg., en Maart 1838. No. III. bl. 123 volgg.

(*) Wat de beteekenis van het spreekwoord aangaat, komt het nagenoeg overeen met het zeggen van david, 2 Sam. XI:25: ‘Het zwaard verteert zoo wel dezen als genen,’ ofschoon het doel dier woorden eenigzins anders was.

(*) Over het Christendom in betrekking tot de slavernij verdient nagelezen te worden hetgeen aangevoerd is door reinhard, Christl. Moral, III Band, S. 497-500, volgens de 4de
uitgaaf (1807.)

(*) In het zeggen van jezus tot petrus, Matth. XXVI:52, en in het schrijven van jacobus, Brief IV:1 volgg., hoezeer beide tot bijzondere personen bepaaldelijk gerigt, ligt eenigzins afkeuring van den oorlog, in het algemeen beschouwd. Doch ook de verzoening door christus, indien zij algemeen en hartelijk werd omhelsd, zou meer dan ééne bron, zou al de bronnen van den oorlog toestoppen.

(*) Zie vooral I Cor. VII:10-22.

(*) Dit later ingekomen Dichtstukje was den Redacteur het quartje wel waard, dat hij nu nog aan dit Nommer heeft toegevoegd.

(*) Wij vonden dit stukje in een Hoogduitsch blad, en laten dus de meer- of mindere naauwkeurigheid van het hier medegedeelde voor rekening des stellers. Vert.

(*) Nadat dit geschreven is, heeft de Boekverkooper johannes muller, te Amsterdam, eene Nederduitsche vertaling van deze Reis aangekondigd, waarmede eene bekwame haud zich reeds bezig houdt.

(*) Op deze ingenomenheid van den Amerikaan met zijn eigen vaderland valt zekerlijk af te dingen. En misschien zouden wij met ruim zoo veel regt op onze vroegere staatsinrigting kunnen wijzen, die althans aan Amerika zeker tot model verstrekte! Doch de algemeene waarheid lijdt hierbij niets. Vert.

(*) In hoe verre de inhoud van dit schrijven ook op onze Nederlandsche
Schouwburgen van toepassing zij, wil Redacteur niet beslissen, maar achtte het niet geheel overbodig, onze vaderlandsche Tooneelisten op hetzelve opmerkzaam te maken.

(*) Die bij het afzijn zijns vaders het bevel over het kasteel van Breda voerde.

(**) Een verouderd woord van dezelfde beteekenis als tegenwoordig ceux.

(*) Ook hieromtrent heb ik in hetzelfde Reghistere eene getuigenis gevonden, op verzoek van den Gouverneur landsavechia door de regering van Geertruidenberg den 21 Maart 1590 afgenomen. Zij luidt aldus: ‘Wouter Anthonissen geboren van Dordrecht, oudt omtrent 24 jaeren, soldaet onder de Compnie van Willem Janssen, seecht en verclaert, hoe dat die van Hollant groote mennichte van provisie nae Breda hebben gevoert, sonder ennichsins te weten van poeder oft enniche artillerie. Item gevraecht, oft men in Hollant ennige apparaten maeckt omme yet uuyt te rechten, seecht ter wereld neen. Item gevraecht, oft hy nyet en weet oft die van Hollant mette soldaten van den Casteel tot Breda ennige traihison gemaeckt hadden, seecht neen,’ enzv.

(*) Wie denkt hier niet aan onzen van derwerf? - Vert.

(*) Wat deed Engeland dan in 1688? Vert.

(*) Ieder moet de gruwelen, die in onze dagen in Spanje ten opzigte van kloosters en kloosterlingen gepleegd werden, ten sterkste afkeuren. Het is intusschen opmerkelijk, dat zulke dingen gebeuren in een land, waar het
Katholicismus tot dusverre die onbepaalde heerschappij had, en van waar het weleer zoo veel onheils over andere landen verspreidde. Vert.

(*) Voorgelezen in eene gemengde Vergadering bij Doesborgh's Departement Tot Nut van 't Algemeen.

(*) Dit mogen ook wij op verscheidene Landgenooten, van eenen poot tot op onze dagen, in vollen nadruk toepassen. - Vert.

(*) Een dergelijk voorval heeft ook, kort geleden, in Griekenland plaats gehad, alwaar de Gouverneur van Hydra zijn leven aan de welberadenheid van twee matrozen te danken heeft gehad. Deze namelijk deden, bij den jongsten opstand der eilanders, den voorslag, om den Gouverneur, dien het graauw wilde doodslaan, liever te verdrinken. Zij kregen hem ook in een vaartuig; maar nog altijd bevonden zij zich als 't ware onder de hand der woedende menigte, die den oever vervulde. Toen zij derhalve een eindweegs verwijderd waren, riep de een overluid, zoodat het gepeupel zulks hooren kon: ‘Nu, over boord met den hond!’ - ‘Neen, hier nog niet,’ gaf de ander ten antwoord; ‘hier zou hij zich misschien met zwemmen kunnen redden; dieper in zee!’ Zij roeiden dus onverdacht en ongehinderd verder, en, toen zij ver genoeg waren, staken zij met kracht van riemen over naar het naburige Poros, alwaar eerst de Gouverneur gewaar werd, dat hij, in zijne vermeende moordenaars, levensredders gevonden had. - Vert.

(*) Uitgesproken in het Departement van de Maatschappij Tot Nut van 't Algemeen te Harlingen.

(*) Geene militaire verbindtenis gold zonder het visum van een burgerlijk beambte. Deze verstandige en menschlievende verordening was eene van dat staatsbestuur vóór de omwenteling, hetwelk men zoo dikwerf gegispt heeft, ook daar, waar het zulks niet verdiende.

(*) Scepticismus, twijfelarij, de leer van pyrrho, die alles in twijfel trekt.

(*) Voorgelezen in het Departement Woerden der Maatschappij Tot Nut van 't Algemeen.

