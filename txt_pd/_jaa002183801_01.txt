


Jaarboek van de Maatschappij der Nederlandse Letterkunde, 1838
logo_mnl__01
GEBRUIKT EXEMPLAAR
exemplaar universiteitsbibliotheek Leiden, sign.: kamer bibliothecaris
 
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van het Jaarboek van de Maatschappij der Nederlandse Letterkunde met de handelingen van de jaarlijkse vergadering, gehouden op ‘den 21 van Zomermaand 1838’.
 
REDACTIONELE INGREPEN
In de Jaarboeken zijn hier en daar koppen toegevoegd, deze zijn tussen vierkante haken gezet.
 


2004 dbnl
 

_jaa002183801_01

Handelingen der jaarlijksche vergadering van de Maatschappij der Nederlandsche Letterkunde te Leiden, gehouden den 21 van Zomermaand 1838. Z.p., z.j.
 


DBNL-TEI 1



2004-10-14

CB

colofon toegevoegd


2004-12-06

CB

conversie van het bestand naar teixlite





Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Handelingen der jaarlijksche vergadering van de Maatschappij der Nederlandsche Letterkunde te Leiden, gehouden den 21 van Zomermaand 1838. Z.p., z.j.
 
Zie: https://www.dbnl.org/tekst/_jaa002183801_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==1==} {>>pagina-aanduiding<<}

Handelingen der jaarlijksche vergadering van de Maatschappij der  Nederlandsche Letterkunde te Leiden, 
Gehouden den 21 van Zomermaand 1838.


{==2==} {>>pagina-aanduiding<<}

Tegenwoordig, de Heeren: M. Siegenbeek, Voorzitter; Mr. H.W. Tydeman, Secretaris; Mr. J.G. La Lau, Penningmeester; A. de Vries; J. Clarisse; H. Baron Collot d'Escury van Heinenoord; A. Blussé, de Jonge; Jkhr. Mr. J.C. de Jonge; N.G. van Kampen; C. de Koning Lz.; J. Venhuizen Peerlkamp; J. Geel; J.M. Schrant; A. Doyer Tz.; Mr. J.T. Bodel Nyenhuis; Mr. G. Dornseiffen; A. des Amorie van der Hoeven; J.E. van Varelen; G. van Orden; W. Messchert; Mr. W.H. van Voorst; D.H. Wildschut; J.T. Bergman; Mr. J. Enschedé; Mr. J.J. Uytwerf Sterling; J.C. Fabius; A.H.v.d. Boon Mesch; Mr. W.B. Donker Curtius van Tienhoven; Mr. J.C. Faber van Riemsdijk; Mr. J.F.C. Moltzer; P.O.v.d. Chys; Mr. J.C.W. le Jeune; Mr. A.G. Philipse; G.J. Pool; Mr. J. Fabius; Mr. W.J.C. van Hasselt; T. Roorda; R.H. van Someren; Mr. S.P. Lipman; C.A. Geysweit van der Netten; W. Scholten; S.K. Sybrandi; Mr. D. Tieboel Siegenbeek; Mr. H. Gevers; G. van Reijn; Mr. P. Buyskes; A.J. Berkhout; Is. van Harderwijk; Mr. W.H. Dozy; C. Leemans; F. Kayser; J.W. Holtrop; Mr. A.C. Holtius; H.J. Matthes Jr.; Mr. G.A. Salomon Huygens.



{==3==} {>>pagina-aanduiding<<}












[Toespraak door de voorzitter, M. Siegenbeek]

[Levensbericht van J.A. Pluygers, J. Renier, J. van Walré, S. Dassevael, G. Moll, C. de Jongh van Rodenburgh, J. Brouwer]

De Voorzitter opent de Vergadering met de volgende Aanspraak:
 
Mijne Heeren, zeer geachte Medeleden!
 
Het afgeloopen jaar was wel door een kleiner getal van afgestorvene Leden minder rampspoedig voor onze Maatschappij, dan vele vroegere; doch hetzelve heeft haar niettemin verscheidene treffende slagen toegebragt. Ik zie mij derhalve ook thans wederom verpligt, om, na U hartelijk welkom te hebben geheeten, mijne aanspraak tot opening dezer bijeenkomst eeniglijk aan de nagedachtenis onzer verstorvene medebroeders toe te wijden. Maar mag ik daartoe wel overgaan, zonder vooraf, met een kort woord althans, gedacht te hebben aan het smartelijk verlies, hetwelk onze geëerbiedigde Koning en zijn doorluchtig Geslacht, in eene der laatste maanden van het voorgaande jaar, door den dood der waardigste Gemalin en Moeder geleden hebben; een verlies, dat ons, gelijk alle regtgeaarde en aan hunnen Koning hartelijk verkleefde Nederlanders, met diepen rouw vervuld, en bovendien eene dubbele deelneming bij ons verwekt heeft, als Leden eener

{==4==} {>>pagina-aanduiding<<}

Maatschappij, welke het voorregt heeft van zich op den besten der Koningen, als haren Beschermheer, en zijne beide Vorstelijke Zonen, zulk eenen Vader volkomen waardig, als hare Eereleden, te verheffen? Met een diep getroffen hart plengden wij, nevens den Koning en de Zijnen, tranen van weedom en erkentelijkheid op het graf eener Vorstin, die, met regt, een toonbeeld van echtelijke en moederlijke liefde heeten mogt, die, in tegenspoed, het schoonste voorbeeld van lijdzaamheid en onderwerping, in voorspoed, van nederigheid en dankbaarheid, in haar gansche leven, van ongeveinsde Christelijke Godsvrucht gaf, wier grootste wellust in het betoon van weldadigheid gelegen was, en die, gelijk zij den hoogsten stand tot luister en sieraad strekte, zoo ook, in den nederigsten, billijke aanspraak op genegenheid en eerbied zou gehad hebben. Doch waartoe over de deugden dezer hartelijk betreurde Vorstin breeder uitgeweid, daar gewisselijk haar bekoorlijk en eerbiedwekkend beeld levendig voor uwen geest staat, zoo als hetzelve met ware en eenvoudige, maar juist daardoor diep roerende trekken geschilderd is in de Godsdienstige Lijkrede, tot hare gedachtenis uitgesproken door een' onzer welsprekendste Kerkredenaars, ons geëerd Medelid Dermout, wiens uit het hart gevloeide lofspraak in alle Nederlandsche harten een' weêrklank gevonden heeft? Mij vleijende van door deze korte

{==5==} {>>pagina-aanduiding<<}

herinnering, welke voor mijn hart behoefte was, ook aan uw gevoel voldaan te hebben, zij het mij thans vergund, aan onze verstorvene broederen, zoo veel in mij is, de hun toebehoorende hulde te brengen.


[Levensbericht van Johannes Arnoldus Pluygers]

De eerste der geachte Medeleden, wier verlies de Maatschappij, in het afgeloopen jaar, te betreuren had, was de Heer Johannes Arnoldus Pluygers, die op den 21 van Oogstmaand 1837, in den ouderdom van 61 jaren en omstreeks 4 maanden, overleed. Op den 23 van Grasmaand des jaars 1776 in 's Gravenhage geboren, werd hij, na de gewone Nederduitsche en Fransche scholen van dien tijd bezocht te hebben, op een Notaris-kantoor geplaatst; doch lust tot de studien, en bijzonder tot die der Godgeleerdheid gevoelende, zag hij zijne begeerte ingewilligd, en werd, als te ver in jaren gevorderd, om den langzamen gang der Latijnsche Scholen te volgen, door het bijzonder onderrigt van den toenmaligen Rector derzelve tot het Academisch onderwijs voorbereid. Door onvermoeide vlijt zich, binnen korten tijd, de daartoe noodige kundigheden hebbende eigen gemaakt, vertrok hij, reeds in Herfstmaand des jaars 1793, naar de Hoogeschool van Utrecht. Na een vijfjarig verblijf aldaar, gedurende hetwelk hij zich de genegenheid en achting zijner Leermeesteren, inzonderheid der beroemde mannen, Hennert en Heringa, verwierf, gelijk hij

{==6==} {>>pagina-aanduiding<<}

die van den laatsten tot zijnen dood behield, werd hij, in Zomermaand des jaars 1798, tot Proponent bevorderd, en, nog vóór het einde van dat zelfde jaar, als Predikant bij de Hervormde Gemeente te Werkhoven bevestigd. Na vervolgens in gelijke betrekking, korter of langer, te Driebergen, Tiel en Zwol werkzaam te zijn geweest, aanvaardde hij, op den 11 van Wintermaand des jaars 1814, het hem opgedragen Leeraarambt in de Gemeente van Leiden, en nam de daaraan verbondene werkzaamheden en pligten, onder het genot der algemeene hoogachting, tot aan zijn uiteinde, met den meesten ijver en de loffelijkste getrouwheid waar. Zijne leerredenen, in welke, bij eene geregelde orde, eene groote mate van duidelijkheid, netheid en gepaste levendigheid van stijl heerschte, deden hem als een' kundig' en gemoedelijk' Godgeleerde kennen, en waren steeds uitnemend ingerigt, om zoo wel eene verlichte kennis, hartelijke overtuiging en hooge waardering der verhevene waarheden van het Christendom, als eene getrouwe betrachting van deszelfs zedelijke voorschriften, aan te kweeken en te bevorderen. Zijne uiterlijke voordragt onderscheidde zich door deftigheid en ernst, en was tevens van bevalligheid in geenen deele verstoken. Behalve in die kundigheden, welke voor een' waardig' Godgeleerde onontbeerlijk zijn, was hij in letteren van beschaafdheid en vele nuttige

{==7==} {>>pagina-aanduiding<<}

wetenschappen niet weinig ervaren, en vond bijzonderen smaak in de beoefening der natuurlijke historie, en de aankweeking van fraaije plantgewassen. Van daar dat zijne gesprekken, in welke hij eene bijzondere vaardigheid en gepastheid van uitdrukking aan den dag leide, doorgaans leerrijk, altijd onderhoudend waren. Zij, die met mij leden der Maandelijksche Vergadering zijn, zullen deze mijne getuigenis gaarne door de hunne bevestigen, en het gemis van zijn nuttig en aangenaam verkeer bij onze zamenkomsten nog lang betreuren. Schoon de achtbaarheid van zijnen stand nimmer verzakende, had hij echter in den omgang niets, dat naar stroefheid en gemaakte deftigheid zweemde, en was van betamelijke vrolijkheid en schuldelooze scherts geenszins afkeerig. Menschenheil te bevorderen, menschenleed te verzachten was eene taak, tot welke hij steeds gaarne, naar zijn beste vermogen, medewerkte. Getuige zijne werkzame deelneming aan de loffelijke Maatschappij tot Nut van het Algemeen, aan het niet minder loffelijk Genootschap tot uitbreiding van het dierbaar Evangeliewoord, de inrigting van Weldadigheid, binnen deze stad gevestigd, en meer andere nuttige en menschlievende instellingen. Met één woord, Pluygers betoonde zich, in alle zijne betrekkingen, een' verdienstelijk' burger, een' regtschapen Christen. Zijn naam moge dan niet,

{==8==} {>>pagina-aanduiding<<}

door de uitgave van geleerde schriften (hij zond namelijk, voor zoo veel mij bekend is, nimmer iets in het licht) tot de nakomelingschap overgaan, zijne nagedachtenis zal niettemin nog lang in zegening blijven bij de onderscheidene Gemeenten, in welke hij het Evangelie verkondigde, bij de geheele burgerij van Leiden, bij hen, die het voorregt hadden in zijne bijzondere vriendschap te deelen, en bovenal bij zijne hem hartelijk minnende echtgenoote en kinderen, die voor hunne zieldoorgrievende droefheid over het verlies van den besten man en vader, geene geringe verzachting vonden in den algemeenen rouw, door zijn onverwacht afsterven, na eene korte en in het eerst weinig onrust barende ongesteldheid, verwekt.


[Levensbericht van Jacob Renier]

Nog geen volle twee maanden waren er verloopen, toen een ander waardig Evangeliedienaar onder hare medeleden, de Heer Jacob Renier namelijk, der Maatschappij door den dood ontviel. Eerst aan het Gymnasium en daarna aan de Hoogeschool van zijne geboortestad Leiden, alwaar hij, op den 21 van Bloeimaand des jaars 1761, het eerste licht zag, de vereischte opleiding tot de predikdienst genoten hebbende, werd hij, in 1788, door de Hervormde Gemeente te Nisse tot Leeraar beroepen. Tien jaren later, gedurende welken tijd ook nog de Gemeenten van Aardenburg, IJzendijke en Colijnsplaat door zijn

{==9==} {>>pagina-aanduiding<<}

dienstwerk gesticht werden, vertrok hij naar Vere, waar hem, nevens dien van Evangeliedienaar, ook de post van Rector der Latijnsche Scholen was opgedragen. Acht en dertig jaren lang bleef hij, in beide betrekkingen, met den meesten ijver werkzaam, en maakte zich bovenal verdienstelijk door zijne onvermoeide pogingen tot bevordering van de verstandelijke en godsdienstige vorming, niet slechts der Latijnsche schooljeugd, maar ook der jeugd in het algemeen. In den jare 1836, viel hem, door een vereerend besluit van Zijne Majesteit, onzen geëerbiedigden Koning, eene wel verdiende rust ten deel; doch het was hem niet vergund daarvan lang genot te hebben, daar hij, reeds op den 10 van Wijnmaand des jaars 1837, binnen zijne geboortestad Leiden, waar zijne liefde tot haar en inzonderheid tot hare Hoogeschool hem, terstond na zijn ontslag, zijn verblijf had doen vestigen, ter eeuwige ruste inging. Zijn overlijden was niet alleen smartelijk voor zijne achtergelatene zonen en dochteren, die zich voor zijne rustelooze en verstandige zorg ter ontwikkeling van hun verstand en veredeling van hun hart, met regt, ten duurste aan hem verpligt rekenen, maar ook voor de onderscheidene Gemeenten, in welke hij werkzaam was, gelijk de ongeveinsde hulde getuigt, op de tijding van zijnen dood, door de tegenwoordige Leeraren dier Gemeenten aan zijne na-
{==10==} {>>pagina-aanduiding<<}
gedachtenis toegebragt. Ook de Leden der Maandelijksche Vergadering ontvingen die tijding niet zonder hartelijk leedwezen, daar zij zich met reden, bij verlenging van zijn leven onder het ongekrenkte genot van ziels- en ligchaamskrachten, geene geringe verhooging van het genoegen en nut hunner bijeenkomsten hadden voorgesteld van eenen man, die aan innemende goedhartigheid en gulle minzaamheid in het verkeer, eene grondige ervarenheid in onderscheidene wetenschappen, met name ook in het vak der Vaderlandsche geschied- en oudheidkunde, paarde. Het was dan ook de kennis, die sommigen onzer Medeleden van dit laatste droegen, welke aanleiding gaf, dat hij, in den jare 1830, tot Lid dezer Maatschappij benoemd werd; eene hulde, welke hij, door de mededeeling van eenige belangrijke stukken uit zijne verzameling, dankbaar erkende. Onder zijne uitgegevene, meestal kleinere schriften, waarvan mij de lijst door een' zijner zonen, Student in de Godgeleerdheid aan deze Hoogeschool, is medegedeeld, vind ik echter geen geschrift, tot het genoemde vak betrekkelijk, ten zij men daartoe brengen wil zijne Tweehonderdjarige gedachtenisrede ter eere van Joannes van Miggrode, die onder de eerste bevorderaars der Hervorming in Zeeland eene eervolle plaats bekleedt, en, in den jare 1627, in hoogen ouderdom te Vere overleed; welke rede-
{==11==} {>>pagina-aanduiding<<}
voering, in den jare 1827, het licht zag, en zijne Nieuwe verbeterde naamlijst der Predikanten in de Hervormde Gemeente van Vere, sedert de afwerping van het Spaansche juk ten jare 1572, in 1834 uitgegeven. Zijne overige schriften zijn, met uitzondering van eene wijsgeerig letterkundige redevoering, bij gelegenheid van de openbare bevordering der Latijnsche schooljeugd uitgesproken, allen van Godgeleerden inhoud, en doen hem als een' geoefend' schriftverklaarder kennen *


{==12==} {>>pagina-aanduiding<<}


[Levensbericht van Jan van Walré]

Nog vóór het einde des jaars 1837, werd de Maatschappij door den dood van een ander geacht Medelid, die met regt onder de sieraden van den Nederduitschen zangberg geteld mag worden, den Heer Jan van Walré namelijk, beroofd. Hij werd, op den 22 van Oogstmaand des jaars 1759, te Haarlem, uit deftige ouderen, met name Jan van Walré en Susanna van Westerkappel, geboren. Reeds vroeg toonde hij eene ongemeene zucht tot beoefening der letteren; welke door zijn' vader slechts in zoo verre werd ingewilligd, dat hij hem niet tot zijnen opvolger in den door hem gedrevenen linnenhandel bestemde, maar hem, tot aanleering der oude talen, op de Latijnsche scholen in zijne geboortestad bestelde, om vervolgens tot den boekhandel te worden opgeleid. Groot was het nut, hetwelk hij, door vlugheid aan vlijt gepaard, van het onderwijs op die scholen, en bijzonder van dat des toenmaligen bestuurders van dezelve, den kundigen Egberts, voor zijn gansche volgende leven trok, daar hetzelve hem den toegang verleende tot die echte en zuivere bronnen van goeden smaak, welke, in de voortbrengselen der uitmuntendste vernuften van Griekenland en Rome, voor den letterminnaar geopend zijn. Den boekhandel, eenige jaren, met weinig lust, door hem gedreven, liet hij in den jare 1782, toen het overlijden van zijnen vader hem daartoe in staat stel-
{==13==} {>>pagina-aanduiding<<}
de, ganschelijk varen, zijn' opvolger nogtans vergunnende, dien onder zijnen naam voort te zetten. Nu gaf hij zich, onder het genot van huiselijk geluk, ganschelijk over aan zijne overheerschende neiging tot beoefening der fraaije letteren, inzonderheid der dichtkunst en uiterlijke welsprekendheid. Voor beide had hij niet slechts, in een levendig vernuft, een warm gevoel voor al het schoone en goede, eene sterke verbeeldingskracht, eene manlijke, liefelijke en buigzame stem, edele gestalte, sprekende gelaatstrekken en vurig oog, van de natuur den gelukkigsten aanleg ontvangen, maar zocht ook dien aanleg, door gezette lezing en beoefening der beste voorbeelden, gedurig meer en meer te veredelen en te volmaken. Met de schoonste voortbrengselen der Grieksche en Latijnsche dichtkunst was hij, gelijk ik vroeger reeds aanduidde, ten gevolge van het in zijne jeugd met vrucht genoten onderwijs, gemeenzaam. Ook in de Fransche, Hoogduitsche, Engelsche en Italiaansche talen had hij, van vroeg af, zich eene genoegzame bedrevenheid verworven, om de fraaiste werken van vernuft en smaak, daarin voorhanden, ter verrijking en beschaving van zijnen geest, met het beste gevolg, te kunnen aanwenden; zelfs leide hij, in meer gevorderden leeftijd, zich mede op de kennis der Spaansche taal en letterkunde toe. Het zal naauwelijks noodig zijn hier bij te voe-
{==14==} {>>pagina-aanduiding<<}
gen, dat de Vaderlandsche Letterkunde, in vroegeren en lateren tijd, niets van eenige waarde opleverde, hetwelk aan zijnen geest geen streelend en weldadig voedsel verschafte, en hij zich bovenal beijverde, om, door de aanhoudende lezing en beoefening onzer beste Schrijveren in gebondene en ongebondene rede, zich den vollen rijkdom onzer schoone moedertaal eigen te maken. Ook de fabel-, oudheid- en geschiedkunde was een geliefkoosd voorwerp zijner oefeningen. Het voorbeeld van een' Punt, Duim, Corver en andere beroemde tooneelspelers wekte in hem eene blakende zucht voor de beoefening van dat moeijelijk en verheven vak van uiterlijke welsprekendheid, hetwelk tot de goede uitvoering van Treur- en Blijspelen betrekking heeft. Om aan deze zucht voldoening te geven, bragt hij, met behulp van eenige vrienden, mede liefhebbers der tooneelkunst, in den jare 1785, een bijzonder tooneelgezelschap, onder de zinspreuk: Leerzaam vermaak, tot stand, waarvan hij de voornaamste bestuurder en als het ware de ziel was, en hetwelk, ruim dertig jaren achtereen, aan een' uitgelezen' kring der beschaafdste ingezetenen van Haarlem eene edele en leerrijke verlustiging verschafte. Het mogt mij niet gebeuren, eene der tooneelvertooningen van dit gezelschap bij te wonen, en daarbij de uitstekende talenten van deszelfs hoofdlid te bewonderen; doch op de een-
{==15==} {>>pagina-aanduiding<<}
stemmige getuigenis van bevoegde regters in dezen afgaande, durf ik verzekeren, dat hij, beide in het Treur- en Blijspel, voor geen' onzer vermaardste tooneelspelers behoefde onder te doen, ja velen zelfs merkelijk overtrof. In het reeds genoemde jaar 1785, trad hij, die tot hiertoe zijne lier slechts voor zijne vrienden en tot eigene verlustiging besnaard had, voor het eerst als dichter te voorschijn, met de uitgave van een Treurspel, Willem de eerste, Prins van Oranje, geheeten, en tot onderwerp hebbende een' aanslag, door Karel van Frankrijk, na den Parijschen moord in 1572, tegen de vrijheid en het leven van dien Vorst gesmeed, doch dien de Graaf van Mandesloo, wien dezelve was opgedragen, weigerde te voltrekken. Als eersteling in een hoogst moeijelijk vak van dichtkunst, bezit dit stuk gewis onloochenbare verdiensten, en wel zulke, die hetzelve der openlijke vertooning waardig zouden gemaakt hebben, indien niet het gemis van eenige vrouwenrol het daartoe minder geschikt had doen zijn; doch dit belette niet, dat het op bijzondere tooneelen met toejuiching ontvangen werd. - Nu ging er weder een groot aantal jaren voorbij, waarin Walré, niets minder dan roemzuchtig en zijne eigene begaafdheden veelal beneden hare waarde schattende, de vruchten van zijnen dichtgeest slechts aan den kleinen kring zijner vrienden mededeelde. Tot dien kring

{==16==} {>>pagina-aanduiding<<}

behoorde inzonderheid een gezelschap van dichtminnaars, voor bijna vijftig jaren, vooral door zijne medewerking, te Haarlem, onder den naam van Democriet, opgerigt, en nog in wezen, welks leden, elkander door den naam van een' onzer vroegere, vooral boertige dichteren onderscheidende, in den geest van den wijsgeer, dien zij zich als hun' beschermer verkozen, zich voornamelijk met schuldelooze scherts, en de beoefening eener luimige dichtsoort bezig hielden. Voor deze dichtsoort had onze Walré, van nature vrolijk, geestig en met een levendig vernuft bedeeld, boven anderen eene uitmuntende geschiktheid, gelijk vele stukken van dien aard, in de latere verzamelingen zijner dichtstukken geplaatst, ten duidelijkste bewijzen, en waarvan de archieven van dat Genootschap nog verscheidene andere, niet min sprekende bewijzen, zouden kunnen opleveren. Als min bekende proeven van zijn echt boertig en luimig dichtvermogen, zij het mij vergund nog twee stukken te noemen, het eerste tot de Democritische feestzangen bij de eerste verjaring der Revolutie van het jaar 1795 behoorende, waarin hij, als een Israëlitisch liedjeszanger, met een bord optredende, dat met onderscheidene geestige afbeeldingen, ten getale van vijftien, beschilderd is, op iedere derzelve een aardig en geestig liedje, op bekende zangwijzen, past; het andere, ten titel voerende: Afrekening-
{==17==} {>>pagina-aanduiding<<}
maal van een boedel bij Silphio te Parahéléos in de maand Junij; gastronomisch-macaronisch gedicht; hetwelk, gelijk de vorige verzameling, mede enkel voor de Leden van Democriet gedrukt werd, en van geestige trekken overvloeit. - Uit het eerstgenoemde dichtstuk, vol van boertigen schimp, blijkt niet onduidelijk, dat Walré zich toen reeds van de gemelde omwenteling veel minder heil voorspelde, dan hij zich, met vele braven en verstandigen in den lande, vroeger daarvan beloofd had; en misschien was dit wel eene der voornaamste redenen, waarom hij de staatkundige loopbaan, welke hij, in den jare 1795, op de roepstem zijner medeburgeren meende te moeten intreden, spoedig wederom verliet, om, in den schoot van een gelukkig huisgezin, zich op nieuw aan de dienst der vreedzame Zanggodinnen toe te wijden. Hierop doelde hij waarschijnlijk, wanneer hij in een geestig dichtstuk, aan zijne Democritische broeders gerigt, van zich zelven zegt:

'k Liep eens ('t scheen mij pligt te zijn) 
In de politieke lijn, 
Maar zij brak! en fraai curieus, 
Viel uw Crous-broer op zijn neus *. 


Minder toch schijnt mij dit te passen op het deel,

{==18==} {>>pagina-aanduiding<<}

hetwelk hij later, van 1803 tot 1811, aan het bestuur van de stad zijner inwoning had. Hij zag echter zich daarvan niet ongaarne ontslagen, doch nam met welgevallen het toezigt over de Latijnsche scholen op zich, hetwelk hem, nevens andere kundige mannen, opgedragen en, tot weinig tijd voor zijn overlijden, ijverig door hem gevoerd werd, gelijk mede de Remonstrantsche Gemeente te Haarlem, tot welke hij behoorde, steeds een' getrouw' en werkzaam' voorstander van hare belangen in hem vond. Doch keeren wij tot 's mans dichterlijke loopbaan terug. - Omstreeks dertig jaren verliepen er, sedert de uitgave van zijn boven genoemd Treurspel, gedurende welke er, buiten eene fraaije navolging van Pygmalion, dichterlijk Tooneel van Jean Jacques Rousseau, in 1796 in het licht verschenen, en later met eenige verbeteringen in het I. Deel zijner Heidebloemen herdrukt, en een klein, doch naif en hoogst bevallig zangspel, ten titel voerende: Natuur en opvoeding of het Gansje, in 1800 uitgegeven, niets van hem in openbaren druk te voorschijn kwam. Eindelijk besloot hij, in den jare 1815, aan het dringend aanzoek van kundige vrienden toe te geven, om het genot der geurige vruchten van zijn geoefend kunstvermogen, welke hen meermalen op het liefelijkst streelden en verkwikten, ook aan zijne overige dicht- en letterminnende landgenooten

{==19==} {>>pagina-aanduiding<<}

mede te deelen. In dat jaar namelijk en het naastvolgende, zond hij twee bundels met dichtstukken van onderscheidenen inhoud, vorm, aanleg en uitgebreidheid, onder den nederigen titel van Heidebloemen, in het licht, onder welke ook eenige bloemen, van uitheemschen op vaderlandschen grond, met behoud van derzelver volle frischheid en liefelijkheid van geuren, overgeplant, gevonden worden. Verre de meeste dezer zedig dus genoemde Heidebloemen waren, naar het oordeel van bevoegde regteren, niet alleen geschikt, om eene heide niet onbevallig op te tooijen, maar ook van zulk eene waarde, dat zij den rijksten bloemhof tot sieraad konden strekken. Hij vond dan ook genoegzame aanmoediging, om den Nederlandschen zangberg met nog meer andere zijner kunstgewrochten te verrijken. In den jare 1821, verscheen zijn Gedachtenisoffer aan Ward Bingley, wiens uitstekende talenten als tooneelkunstenaar, verhoogd en veredeld door zijne loffelijke hoedanigheden als mensch, hem de achting en genegenheid van onzen Walré in eene groote mate hadden doen verwerven; een offer van zoo gelukkige vinding en zoo hooge dichterlijke waarde, dat hetzelve gewis den roem van dien voortreffelijken tooneelspeler voor de vergetelheid zal bewaren. Hij liet hetzelve, in denzelfden bundel, van een uitvoerig dichtstuk, Eerzucht getiteld, dat even zeer door

{==20==} {>>pagina-aanduiding<<}

belangrijkheid van inhoud, als door echten zwier van dichterlijke voorstelling uitmunt, en een aantal van kleinere, meestal hoogst bevallige, stukjes van gemengden inhoud, vergezeld gaan. In het genoemde jaar kwam mede zijn voortreffelijk Vaderlandsch Treurspel: Diederik en Willem van Holland, in het licht; een Treurspel, waarin alle vereischten dier verhevene dichtsoort zoo luisterrijk vereenigd zijn, dat hetzelve hem steeds onder hare gelukkigste beoefenaars in Nederland eene eervolle plaats zal doen innemen. Eindelijk gaf hij in den jare 1828, als tot afscheid, nog een' bundel zijner gedichten van verschillenden, doch veelal luimigen en geestigen inhoud, onder den titel van Heksluiting, uit, dien hij met een kort, maar zinrijk dichtstuk, dat beiden tot even groote eer verstrekt, aan den Opper-dichter Mr. W. Bilderdijk opdroeg, en waaraan bij bevoegde en onpartijdige kunstregters geen minder gunstig onthaal, dan aan zijne vroegere dichtverzamelingen, ten deel viel. Men meene echter niet, dat hij, met de uitgave van dezen bundel, zijner geliefde kunst het laatste vaarwel toezeide; neen, ook naderhand, ja tot niet zeer lang vóór zijn afsterven, bragt hij aan dezelve nog verscheidene offers, en wel zulke, die zijnen besten leeftijd tot eer zouden verstrekken. Ten bewijze zal ik uit vele *

{==21==} {>>pagina-aanduiding<<}

slechts het laatste dichtstuk noemen, door hem, naauwelijks een jaar voor zijn overlijden, bij de aloude Rederijkkamer de Wijngaardranken, onder de zinspreuk Liefde Boven Al, ingeleverd; welke Kamer (om dit in het voorbijgaan te melden) door hem, onder medewerking van zijne Democritische broeders, in den jare 1824, toen zij nog alleen in naam bestond, op nieuw in het leven geroepen en aan hare oorspronkelijke bestemming werd teruggegeven †. Het bedoelde dichtstuk, de laatste snik van zijnen dichtgeest, en met volle regt den naam van Zwanenzang voerende, heeft tot opschrift Werkeloosheid, en behoeft, in kunstrijkheid van gepast afwisselende maat, kracht en edelen zwier van dichterlijke uitdrukking, voor geen zijner vroegere kunstgewrochten te wijken. Grooten dank derhalve verdient de Kamer, dat zij dit schoone

{==22==} {>>pagina-aanduiding<<}

voortbrengsel zijner stervende Muze voegde bij de hartelijke en waardige hulde, hem, op den avond van den dag zijner begrafenis, in eene treffende aanspraak van haren Voorzitter of Keizer, en eenige dichtstukken ter zijner eere toegebragt, welke zij later, voor hare rekening, en ten behoeve van hare Leden, liet drukken, en aan 's mans betrekkingen, vereerders en vrienden, onder welke ik met dankbaarheid ook mij geplaatst zag, ten geschenke zond.
Ik heb, bij de gegevene schets der dichterlijke loopbaan van onzen Walré, reeds niet onduidelijk doen blijken, dat zijne verdiensten, als dichter, door mij op hoogen prijs geschat worden. Doch de juiste plaats aan te wijzen, welke hij in de rij onzer uitmuntende Vaderlandsche dichters verdient in te nemen, is iets, hetwelk ik mij, vooral bij de verscheidenheid van dichtsoorten, door hem beoefend, naauwelijks durf vermeten, en tevens van meening ben, dat beter aan de onpartijdige nakomelingschap wordt overgelaten. Zonder haar oordeel vooruit te loopen, durf ik gerust verzekeren, dat zij aan hem geene onaanzienlijke plaats zal toewijzen onder die dichters, die door eenvoudig en natuurlijk schoon, hetwelk hem steeds bovenal bekoorde, door diepte en waarheid van gevoel, rijkdom van kennis, losse bevalligheid, ongezochten, maar toch kunstrijken zwier van uitdrukking, levendigheid van

{==23==} {>>pagina-aanduiding<<}

verbeelding, en vooral door geestigheid van vernuft heerlijk hebben uitgemunt. Dan, terwijl zij dus den rijk begaafden dichter in hem huldigt, zal zij tevens den beminnelijken en achtenswaardigen mensch, burger en Christen, zoo als hij zich, zonder dit immer opzettelijk te bedoelen, in zijne gedichten overal doet kennen, in hem hoogschatten en vereeren. Gaarne zult gij mij vergunnen, MM. HH., ten besluite, bij deze niet het minst belang wekkende zijde zijner beeldtenis nog eenige oogenblikken stil te staan. Doorgaans opgeruimd en vrolijk van aard en, gelijk ons vroeger reeds bleek, schrander en levendig van vernuft, en vol van geestige invallen, bragt hij de vreugde en het leven in den gezelligen kring, waarin hij zich bewoog. Doch zijne boert en scherts had nimmer iets, dat de naauwgezetste kieschheid kwetsen kon; en even weinig spreidde hij ooit zijn vernuft ten koste van anderen ten toon. Al wat scherp en bijtend heeten mag, was zijn karakter ten eenenmale vreemd, hetwelk zich veeleer door zachtheid, welwillendheid en menschenliefde bekoorlijk onderscheidde. Met één woord, hij was een toonbeeld van die ware beschaafdheid, welke haren eigenlijken en voornaamsten grondslag in een goed en edel hart heeft. Geen wonder dus, dat zijn omgang voor beschaafde vrouwen veel bekoorlijks had, gelijk hij, van zijne zijde, in den haren groot behagen

{==24==} {>>pagina-aanduiding<<}

vond. Meer dan eens heb ik hem, in vroegere dagen, in een vrij talrijk gezelschap aan iedere derzelve, volgens de hem eigene vlugheid en vaardigheid van geest, in twee of meer vloeijende dichtregelen, zonder de minste hapering, eene aangename en tevens passende waarheid hooren toevoegen. Het geen verder hem bovenal de genegenheid en achting won van allen, die hem kenden, was die echt Christelijke zedigheid en nederigheid, waardoor hij nimmer anderen zijne meerderheid deed gevoelen, zijne denkbeelden steeds met bescheidenheid voordroeg, gaarne van ieder wilde leeren, alle verdiensten, ook waar zij met de zijne in strijd kwamen, niet slechts met billijkheid waardeerde, maar ook met geestdrift huldigde; die welwillendheid en menschenliefde, welke hem van alle liefdeloos oordeel terughield, hem steeds bereid deed zijn, om anderen, zoo veel hij kon, met raad en daad bij staan, en het lijden der menschheid, naar zijn beste vermogen, te verzachten; die blakende zucht voor al het ware, edele en goede, welke in alle zijne gesprekken, in zijn gansche gedrag steeds heerlijk uitblonk. Schoon geenszins ongevoelig voor den lof en de eer van braven en verstandigen, was hij echter van eigenlijk gezegde roemzucht geheel vreemd, en streefde hij nimmer naar uiterlijke eerbetooningen. Van daar misschien, dat dezelve hem slechts spaarzaam, en

{==25==} {>>pagina-aanduiding<<}

minder dan hij verdiende, ten deel werden. Onze Maatschappij mag zich, met regt, verblijden, de eerste geweest te zijn, welke, in den jare 1815, door het aanbod van haar lidmaatschap, hetwelk hij volgaarne aannam, een openbaar bewijs van hulde aan zijne verdiensten bragt. Eerst in den laten avond van zijn leven, mogt hij de hem lang verschuldigde eer genieten, van door de tweede Klasse van het Koninklijk Nederlandsche Instituut tot haar medelid benoemd te worden. Dan, was hij van eer- en roembejag verre verwijderd, zijn edel en gevoelig hart was daarentegen voor de heilige aandoeningen van vriendschap en liefde, zoo zeer als dat van eenig' sterveling, geopend, ja daarvoor geheel gevormd. Hij had dan ook (en hoe kon dit bij een' man, als Walré, missen?) vele en hartelijke vrienden, die met hunne gansche ziel aan hem gehecht waren, en, zoo veel in hen was, bloemen op zijnen levensweg zochten te strooijen. Ook mogt hij de zaligheden der echtelijke en vaderlijke liefde, in ruime mate, smaken. In den jare 1782, met eene Echtgenoote hem waardig, met name Maria Kops, zuster van mijn' hooggeachten vriend, den verdienstelijken Utrechtschen Hoogleeraar Jan Kops, door het huwelijk verbonden, mogt hij dien echt met elf telgen gezegend zien, waarvan zes, allen gehuwd en, voor het meerendeel althans, zich in een bloeijend kroost verheugende,

{==26==} {>>pagina-aanduiding<<}

hem overleefden. Zijn huiselijk geluk werd, zoo als het verlies van vijf zijner kinderen reeds genoeg bewijst, somwijlen wel door smartelijke rampen gestoord; doch die rampen zelve haalden den band der onderlinge liefde tusschen de echtgenooten naauwer toe, en strekten alzoo, door den verzachtenden balsem van het beiden even dierbare Evangelie gelenigd, om dat geluk duurzamer te vestigen. Gelijk voor zijne gade een getrouw en liefderijk echtgenoot, zoo was hij voor zijne kinderen een verstandig en zorgvuldig vader, die vroegtijdig de zaden van deugd en Godsvrucht in hunne harten zocht te strooijen, hen met eene vurige liefde tot het schoone en goede te bezielen, en tot nuttige leden der Maatschappij en regtgeaarde Christenen te vormen. Hij mogt ook vele schoone vruchten hiervan inoogsten; vruchten, die zijnen ouderdom op het liefelijkst verkwikten, en, in vereeniging met de bemoedigende uitzigten, hem door het Christelijk geloof, dat in zijne ziel onwrikbaar geworteld was, geopend, niet weinig medewerkten om de smartelijke wonde te verzachten, welke hem, in den jare 1821, door den dood eener teederlijk geliefde echtgenoote geslagen werd. Dankbaar genoot hij dan ook het goede, hetwelk hem, na deze grievende ramp, nog door Gods vaderlijke liefde vergund werd, en wandelde zijn levenspad, aan de hand van geliefde en hem lievende kinderen,

{==27==} {>>pagina-aanduiding<<}

gerust en blijmoedig ten einde, tot in een' hoog geklommen ouderdom, waarvan de gebreken hem van tijd tot tijd kwelden, doch zijne vergenoegdheid niet duurzaam konden storen, de vreugde van den gezelligen kring der zijnen en van eenige uitgelezene vrienden blijvende. In Hooimaand van het vorige jaar, verduurde hij den eersten aanval eener zenuwberoerte. Sedert werden, daar dit toeval zich telkens herhaalde, zijne geestvermogens en ligchaamskrachten gaande weg gesloopt, totdat hij, op den 21 van Wintermaand l.l., omstreeks middernacht, ten gevolge van een' nieuwen aanval, zachtelijk tot een beter leven insluimerde. Indien 's mans nederigheid zulks niet ten stelligste verbood, zijne verdiensten zouden hem voorzeker ten volle waardig maken, dat zijn grafzerk op het kerkhof te Overveen, waar zijn lijk op den 27 der genoemde maand, volgens zijne begeerte, zonder eenige praal, ter aarde werd besteld, met de volgende regelen prijkte, door een' zijner kunstbroederen voor zijn grafschrift bestemd, met welker mededeeling ik deze mijne onvolkomene schets zal eindigen:

Tooneelkunst-priester, steeds met leerzaamheid ten doel; 
Een' dichter, vol vernuft, vol smaak en vol gevoel; 
Een' letterminnaar, groot door eigen oefening; 
Een' geestig medgezel in elken levenskring; 
Een' Christen, rijk in liefde en vreemd aan stelselzucht; 
Van Walré dekt dees zerk, waarop, door rouw vereend, 
Een rij van vrienden treurt, een talrijk nakroost weent. 




{==28==} {>>pagina-aanduiding<<}


[Levensbericht van Steven Dassevael]

Onheil spellend (om mijn verslag der geledene verliezen voort te zetten) onheil spellend was de maand, welke dit jaar opende, daar de Maatschappij in dezelve, schier gelijktijdig, van twee in verschillenden werkkring zeer verdienstelijke leden beroofd werd. De eerste, die, op den 16 dier maand, in den ouderdom van bijna acht en zestig jaren, na eene langdurige en smartelijke ongesteldheid, te 's Gravenhage, uit het leven scheidde, was de Heer Steven Dassevael, laatst Secretaris der algemeene Rekenkamer aldaar. In den jare 1770 te Goes in Zeeland geboren, had hij het ongeluk zijn' vader reeds vroegtijdig te verliezen, hetwelk de voorname oorzaak was, dat hij besloot de loopbaan van ambtenaar in te treden. In 1790 werd hij tot Klerk bij het gewestelijk bestuur van Zeeland aangesteld, waar hij in mannen, als Lambrechtsen en Schorer, leden van dat bestuur, door ongemeene bekwaamheden en ijverige pligtsbetrachting, zich weldra vrienden en begunstigers verwierf, en daardoor den weg tot bevordering geopend zag. Het jaar 1798 bragt hem op een uitgebreider tooneel van werkzaamheid over. In dat jaar namelijk, werd hij tot Griffier ter Staats-Secretarie benoemd, en bleef dien aanzienlijken post, onder de verschillende, elkander afwisselende besturen, tot aan onze noodlottige inlijving in het Fransche Keizerrijk, in den jare 1810, bekleeden. Koning Lodewijk, die

{==29==} {>>pagina-aanduiding<<}

verdiensten wist te waarderen en te beloonen, gaf hem een bewijs zijner achting, door hem tot Ridder der door hem ingestelde Orde der Unie, onder de zinspreuk: Doe wel, en zie niet om, te benoemen. Na de straks gemelde rampzalige gebeurtenis, waardoor zijne vroegere betrekking vervallen was, behield Dassevael nogtans den titel van Secretaris van het Bestuur der Hollandsche Departementen, werd voorts tot Griffier bij een der Vredegeregten te Amsterdam aangesteld, en was tevens, met den Baron Louis, daartoe uit Parijs gezonden, ijverig werkzaam tot vereffening van den Hollandschen achterstand.
Bij de gezegende herstelling van ons volksbestaan in het laatst des jaars 1813, werd hij door onzen geëerbiedigden Koning, toen Souvereinen Vorst der Nederlanden, in zijne vroegere betrekking tot de Staats-Secretarie, onder den titel van Griffier en Archivist, hersteld. Twee jaren later, werd hij door Zijne Majesteit tot Secretaris der Algemeene Rekenkamer benoemd, welken post hij tot zijn overlijden bekleedde. Dan bodien werd hij door den Koning, die zijnen onvermoeiden ijver en groote bekwaamheden hoog waardeerde, en hem daarvan een openbaar bewijs gaf, door hem met de Ridderorde van den Nederlandschen Leeuw te vereeren, het zij als Secretaris, het zij als Lid, tot deelneming aan de werkzaamheden van onderscheidene, door Hem

{==30==} {>>pagina-aanduiding<<}

ingestelde Staatscommissien geroepen, in welke alle hij Hoogstdeszelfs bijzondere goedkeuring mogt wegdragen.
Ziet daar, MM. HH., de veertigjarige dienst van Dassevael, als ambtenaar van Staat, kortelijk geschetst. Vraagt men nu, wat hem, onder zoo vele omkeeringen en verschillende staatsvormen, in zijne hooge betrekking staande hield, het antwoord is gereed, dat zulks niet aan die plooibaarheid van geest, welke zich naar alles weet te schikken, en hare eigene gevoelens schandelijk verzaakt, aan die lage en kruipende vleijerij, welke zich voor iederen afgod van den dag in het stof vernedert, (eigenschappen, die aan 's mans eerlijk en rondborstig karakter, aan zijne echt Nederlandsche opregtheid geheel vreemd waren) maar alleen daaraan is toe te schrijven, dat zijne groote kunde van alles, wat tot de huishouding van Staat behoort, zijne getrouwe vervulling van alle zijne ambtspligten, de geest van orde en onvermoeide werkzaamheid, welke hem eigen was, elk opvolgend bestuur het groote belang deed gevoelen, om zich de dienst van een' zoo lofwaardig' ambtenaar ten nutte te maken. Gelijk hij dus, in zijne openbare betrekking, aan het Vaderland gewigtige diensten bewees, zoo hadden ook vele bijzondere personen aan zijne welwillende medewerking, ter bevordering hunner belangen, groote verpligting. Zucht toch om aan zijne medemenschen,

{==31==} {>>pagina-aanduiding<<}

zijne landgenooten nuttig te zijn, was de heerschende drift zijner ziel; daaraan te voldoen was voor hem het streelendst genot, eene wezenlijke behoefte voor zijn hart. Een blijvend aandenken, hetwelk zijne nagedachtenis door velen duurzaam in zegening zal doen houden, stichtte hij zich in de totstandbrenging van het zoo weldadig weduwenfonds voor geëmploijeerden van het algemeen bestuur, waarvan de eer hem geheel toebehoort; gelijk het mede aan zijn schrander en voorzigtig beleid alleen te danken is, dat hetzelve, ten tijde der Fransche overheersching, voor vernietiging bewaard bleef. Billijk derhalve werd hem, van de eerste oprigting af tot aan zijnen dood, het bestuur over dit fonds toevertrouwd. Schoon geene eigenlijk gezegde letterkundige vorming genoten hebbende, was hij echter een vurig beminnaar en hoogschatter van letteren en wetenschappen, en had zich, bij een' gezuiverden smaak en levendig gevoel voor het schoone in dichtkunst en welsprekendheid, geene geringe mate van algemeene kundigheden eigen gemaakt. Bovenal was hij voor de eer der Vaderlandsche Letterkunde met geestdrift bezield, en met hare schoonste voortbrengselen gemeenzaam bekend: Hooft en Vondel, inzonderheid, stonden bij hem op hoogen prijs. Dat hij op eene loffelijke wijze de pen wist te voeren, daarvan getuigt het belangrijk Geschiedkundig overzigt der Koninklijke voor-
{==32==} {>>pagina-aanduiding<<}
schriften omtrent het beheer der Staats-uitgaven in Nederland, in den jare 1822 door hem uitgegeven *; een geschrift, dat reden geeft om het achterblijven van het toen door hem toegezegde Administratief handboek en het gemis van andere werken, de huishouding van Staat betreffende, waartoe ik weet, dat hij met onvermoeide vlijt bouwstoffen verzameld had, grootelijks te betreuren. Onze Maatschappij had derhalve goede redenen, om hem, in den jare 1807, haar lidmaatschap op te dragen; en niet minder was hij de eere waardig, hem, eenige jaren later, door het Zeeuwsche Genootschap, in zijne benoeming tot Directeur van hetzelve, bewezen. Dat hij ook, als mensch, billijke aanspraak op genegenheid en hoogachting kon maken, is u uit het voorgaande reeds gebleken, en zullen allen, die hem, even als ik, gekend hebben, mij volgaarne toestemmen. Van zijne hartelijkheid en trouw omtrent zijne vrienden kan ik, bij eigene ondervinding, getuigen, als die vele jaren achtereen, tot aan zijnen dood, in vriendschappelijke verbindtenis tot hem stond, en daarvan meermalen de overtuigendste bewijzen had.

{==33==} {>>pagina-aanduiding<<}

Desgelijks was hij een getrouw en teederhartig echtgenoot, een liefderijk en zorgvuldig vader. Vele en grievend waren de huiselijke rampen, welke boven en na de zwaarste, in den vroegtijdigen dood van zijne tweede hoogst beminnelijke gade door hem geleden, zijn gevoelig hart troffen, en schoon hij daaronder bij wijlen diep was ter neergedrukt, wist hij echter, door rede en Godsdienst ondersteund, het hoofd telkens weder op te beuren, voornamelijk of liever eeniglijk zijnen troost zoekende en vindende in het geloof aan Jezus en zijn dierbaar Evangelie, hetwelk die wederwaardigheden hem levendiger dan ooit in deszelfs volle waarde leerden kennen en hoogschatten. Het was dan ook dat geloof, hetwelk hem op zijn sterfbed bemoedigde, en zijne diep bedroefde kinderen, die zijne vaderzorg nog zoo zeer behoefden, met vertrouwen deed aanbevelen aan de liefderijke Voorzienigheid van dien algoeden hemelschen Vader, die de genen, die op Hem bouwen, nimmer verlegen of beschaamd doet staan.


[Levensbericht van Gerard Moll]

De tweede onzer geëerde medeleden, die der Maatschappij, in dezelfde maand, naauwelijks vier en twintig uren na Dassevael, door een' onverwachten dood ontviel, was de beroemde Utrechtsche Hoogleeraar Gerard Moll; een man, wiens afsterven, op een' leeftijd van nog geen drie en vijftig jaren, door alle hoogschatters van

{==34==} {>>pagina-aanduiding<<}

zeldzame begaafdheden, en uitstekende verdiensten, door allen, wien de bloei en uitbreiding der Wis- en Natuurkundige Wetenschappen, de roem der Vaderlandsche geleerdheid, de bevordering der maatschappelijke welvaart, tot welk een en ander hij, ruim vijf en twintig jaren, krachtig medewerkte, niet ten eenenmale onverschillig is, op het hartelijkst betreurd werd en nog lang betreurd zal worden. Gij wacht intusschen niet van mij, MM. HH., dat ik, bij deze gelegenheid, aan zijne nagedachtenis eene uitgewerkte hulde zal brengen. Om zulks op eene, het onderwerp eenigzins waardige, wijze te doen, zou niet slechts eene veel grootere ruimte van tijd, dan het oogmerk dezer zamenkomst mij vergunt daaraan te wijden, maar ook eene grondige kennis der wetenschappen, door hem zoo gelukkig en met zoo algemeen erkenden roem beoefend, gevorderd worden, welke ik gaarne beken, dat mij geheel ontbreekt. Ik zou U derhalve niets anders dan een dor geraamte kunnen voorhouden van de belangrijke Redevoering, door zijnen ambtgenoot aan de Utrechtsche Hoogeschool, ons geacht medelid den Heer Visscher, bij de nederlegging der Rectorale waardigheid, ter zijner gedachtenis uitgesproken, welke, reeds vroeg door den druk verspreid, buiten twijfel aan velen, zoo niet de meesten uwer, bekend zal wezen. Het zij mij dan vergund U tot die redevoering te ver-
{==35==} {>>pagina-aanduiding<<}
wijzen en daarbij alleen de herinnering te voegen, dat onder de vele grootere en kleinere schriften van wijlen ons onvergetelijk medelid, waarvan achter de gemelde Gedachtenisrede eene naauwkeurige opgave voorkomt, ook één gevonden wordt, hetwelk tot de werkzaamheden dezer Maatschappij, aan welke hij, sedert het jaar 1815, tot een luisterrijk sieraad strekte, in naauwe betrekking staat, zijne keurig en rijk bewerkte Verhandeling, namelijk, over eenige vroegere zeetogten der Nederlanders, in den jare 1825 uitgegeven, om niet te spreken van de gewigtige Bijdragen tot de geschiedenis der wiskundige wetenschappen in Nederland, door hem geleverd voor de Beknopte Geschiedenis der letteren en wetenschappen in de Nederlanden, van ons geacht en werkzaam medelid, den Hoogleeraar N.G. van Kampen, en in het III D. dier Geschiedenis opgenomen.


[Levensbericht van Cornelius de Jong van Rodenburgh]

In de naastvolgende maand Februarij, had de Maatschappij het verlies van een ander verdienstelijk medelid, den Heer Cornelius de Jong van Rodenburgh namelijk, te betreuren, die op den 11 dier maand, in den ouderdom van omtrent zes en zeventig jaren, binnen 's Gravenhage overleed. Hij zag op den 7 van Zomermaand des jaars 1762 te Oudewater, waar zijn vader Dominicus de Jong, het ambt van Secretaris bekleedde, het eerste levenslicht. Zijne moeder, ge-
{==36==} {>>pagina-aanduiding<<}
sproten uit het oude geslacht van Zijll en Rodenburgh, stelde hem door haar overlijden in het bezit der heerlijkheid Rodenburgh, waarvan zij de laatste Vrouw was, en van welke hij sedert, op het voorbeeld van alle vroegere bezitters, den naam bij dien van zijn geslacht voegde. Reeds vroeg blaakte in hem eene sterke zucht voor de zeedienst, welke door verhalen omtrent den Luitenant Admiraal Schrijver, wiens broeder zijn oudoom was, bij hem was opgewekt. Niet zonder moeite verwierf hij de toestemming zijner ouderen, die hem gaarne de loopbaan der letteren hadden zien intreden, om aan die zucht voldoening te geven. In 1777, naauwelijks vijftien jaren oud zijnde, deed hij, als Adelborst, op 's lands Fregat Thetis, naar de Middellandsche zee bestemd, zijnen eersten zeetogt. Hij deed zich op dezen togt zoo gunstig kennen, dat hij eerlang tot Luitenant bevorderd werd, en in die hoedanigheid, in de jaren 1780 en 1781, den Schout bij Nacht Krul, op zijnen togt naar de Karibische eilanden met 's Lands oorlogschip Mars, van vier en zestig stukken, vergezelde. Op de terugreize naar het Vaderland werden onze brave zeehelden, die eene talrijke koopvaardijvloot onder hunne bescherming hadden, nog geheel onkundig van den rampzaligen oorlog, tusschen ons Gemeenebest en Engeland ontstaan, niet verre van St. Eustatius, door drie vijandelijke oorlogsche-
{==37==} {>>pagina-aanduiding<<}
pen omringd, van welke twee het hunne in sterkte merkelijk overtroffen. Zij weigerden nogtans aan de opeisching ter overgave te voldoen; doch werden, na een hevig gevecht, waarin de dappere Bevelhebber, den Nederlandschen krijgsroem op eene waardige wijze handhavende, nevens vele anderen sneuvelde, door den geheel ontredderden staat van hunnen bodem, ten laatste genoodzaakt, om overeenkomstig het jongste bevel van den stervenden Krul, de vlag te strijken *. Hierop naar Eustatius teruggevoerd, had onze de Jong, die, op den hem toevertrouwden post ten einde toe moedig volhardende, zich aan het dreigendst levensgevaar had blootgesteld gezien, onder de grievendste gewaarwordingen voor zijne vaderland-minnende ziel, vele harde bejegeningen van de Engelschen te verduren, tot het hem eindelijk vergund werd, naar het vaderland terug te keeren, waar hij tegen het einde des jaars 1781 aankwam. Reeds in den jare 1783 werd hij, nu tot den rang van eersten Luitenant verheven, op 's Lands oorlogschip Prins Willem, onder bevel van den Kapitein C. van Gennep, geplaatst, om daarmede een' togt, voor hem den tweeden, naar de Middellandsche Zee te doen, waarvan hij eerst

{==38==} {>>pagina-aanduiding<<}

in Grasmaand des jaars 1785, in het Vaderland terugkeerde. Op dezen togt werden zij, in de nabijheid van Minorka, door een' der hevigste stormen overvallen, welke de zeelieden kunnen teisteren; waarbij nogtans hun schip op eene schier wonderdadige wijze behouden bleef. Zijn bedaard en kloekmoedig gedrag in dezen storm, verwierf hem, nog in hetzelfde jaar 1785, het bevel over den oorlogsbrik, de Beschutter, waarmede hij zijne vierde reize en deze in en door het Kanaal, deed. Na zijne terugkomst in het jaar 1786, had hij, naauwelijks vier en twintig jaren oud zijnde, het genoegen van zich tot de waardigheid van Kapitein ter zee, bevorderd te zien, en ging, in dat zelfde jaar, tot zijne voldoening, met zijn volk op den kotter de Brak over, om daarmede zijnen vijfden zeetogt te doen, en voor de derde maal de Middellandsche Zee te bezoeken, van welken togt hij, in het volgende jaar 1787, terugkeerde. Vier jaren later werd hem het bevel over 's Lands fregat Scipio opgedragen, waarmede hij zijnen zesden en langdurigsten zeetogt naar de Kaap de Goede Hoop, Ierland en Noorwegen deed, van welken hij, in Oogstmaand des jaars 1796, in het Vaderland terug kwam. Op zijne terugreize van de Kaap de Goede Hoop, waar hij, voor de tweede maal op dezen togt, eenigen tijd vertoefd had, met

{==39==} {>>pagina-aanduiding<<}

het begeleiden van een aantal rijk geladene Oostindische schepen belast, had hij de voldoening, verre de meeste derzelve, niettegenstaande de zee vol was van kruisers der ons vijandige Engelschen, behouden te Noorwegen binnen te brengen. Het hiervan door hem aan het toenmalige Committé van Marine gedaan verslag, deed hem van deszelfs Voorzitter, den Heer Aeneae, grooten lof van kunde, moed en beleid verwerven; een' lof, dien hij echter, in het door hemzelven gestelde berigt van zijn leven, waarvan mij, door vriendelijke tusschenkomst van onzen geëerden Secretaris, den Hoogleeraar Tydeman, het gebruik vergund werd, zediglijk van zich afkeert door de betuiging, dat zulks geenszins aan zijne wijsheid, maar alleen aan een' gelukkigen zamenloop van omstandigheden, door den Albestuurder geregeld, mag worden toegeschreven. Het hem opgedragen bevel over een aanzienlijk oorlogschip van de hand wijzende, verzocht en bekwam hij verlof om naar Engeland en van daar naar de Kaap te reizen, ten einde zijne echtgenoote, na eene scheiding van twee jaren, naar het Vaderland over te brengen. Hij was namelijk, toen hij op zijnen laatsten zeetogt voor de tweede maal den genoemden uithoek van Afrika bezocht, in Sprokkelmaand des jaars 1795, aldaar in den echt getreden met de oudste dochter van den Raadsheer le Sueur, wier moeder tot het bekende geslacht der Swel-
{==40==} {>>pagina-aanduiding<<}
lengrebels behoorde *, en had deze geliefde vriendin zijner ziel, bij zijn vertrek, achtergelaten, daar hij, met een talrijk konvooi belast, haar, in haren zwangeren staat, niet aan de bezwaren eener uit dien hoofde altijd langdurige zeereize, en veel minder nog aan de gevaren van een scheepsgevecht wilde blootstellen, hetwelk de gevreesde uitbarsting van een' oorlog met Engeland, hem als mogelijk deed vooruitzien. In 1798 met zijne dierbaarste panden in het Vaderland teruggekeerd †, zag hij zich nog dat jaar het bevel over 's Lands schip Doggersbank, voor Hellevoetsluis liggende, opgedragen; hetwelk hij met genoegen aanvaardde. Doch dit genoegen werd weldra grootelijks gestoord; toen hij, in Sprokkelmaand van het jaar 1799, onverwacht dit bevel met dat van het voor Texel liggende schip Cerberus, den Kapitein Jacobson ontnomen, verwisseld zag, met last om hetzelve zonder uitstel op zich te nemen. Deze verwisseling, welke hij vruchteloos zocht te keeren, was hem om vele redenen, maar vooral daarom hoogst onaangenaam, omdat hij in de plaats van een' beleedigd Zeeofficier moest optreden. Hij nam derhal-
{==41==} {>>pagina-aanduiding<<}
ve ernstig in beraad, om zijn ontslag uit 's Lands dienst te vragen; doch de voorstelling van eenigen zijner vrienden, dat zulks in tijd van oorlog niet zonder krenking van zijn' goeden naam geschieden kon, en hij, door zich aan eene bevelvoering te onttrekken, waarbij meer gevaar te duchten scheen, dan bij die, welke hij wenschte te behouden, der kwaadsprekendheid ruime stoffe zou geven, om zijne eer als krijgsman te schandvlekken, deze voorstelling deed hem van zijn voornemen afzien en den hem opgedragenen last aanvaarden. Met een bang voorgevoel beklom hij den bodem, die voor hem noodlottig zou worden *. Gij weet M.H. dat het schip, waarover hij bevel voerde, tot het smaldeel van den Schout bij Nacht Story behoorde, hetwelk nog, gedurende den loop van dat zelfde jaar 1799, in zijne, naar het oordeel van de Jong, min gelukkig gekozene standplaats onder de Vlieter, door eene meer dan dubbele overmagt der Engelschen overvallen werd, en, daar men deszelfs behoud, na de inneming van den Helder door den vijand, voor onmogelijk hield, en de opeisching van het-
{==42==} {>>pagina-aanduiding<<}
zelve, op den bij het bootsvolk altijd geliefden naam des Prinsen van Oranje, op de onderscheidene schepen reeds meerdere of mindere ontrustende bewegingen had doen ontstaan, volgens het eenstemmige gevoelen van alle Officieren, zonder het beproeven eener geheel vruchteloos gekeurde verdediging, werd overgegeven. Gij weet tevens dat onze de Jong, met andere Officieren, naar Engeland vervoerd, zoodra hem zulks vergund werd, zich herwaarts spoedde, en zich vrijwillig aan een geregtelijk onderzoek van zijn gedrag onderwierp, in het vaste vertrouwen, dat hetzelve hem van de hem, nevens de overige bevelvoerders, aangewrevene en voor zijn eerlievend hart ondragelijke blaam van verraad, volkomen zou zuiveren; doch dat de uitkomst, wel verre van aan zijne gegronde verwachtingen te beantwoorden, hem integendeel een vonnis op den hals haalde, hetwelk hem in de oogen van het grootste deel zijner landgenooten, van de ware toedragt der zaak geheel onkundig, diep vernederen, en hem, als man van eer, op het gevoeligst grieven moest. Tot dit vonnis behoorde ook, dat hij tot den vrede in verzekerde bewaring blijven en daarna het land, hetwelk hij onbekwaam was immer te dienen, als balling, ruimen moest. Zoo zeer intusschen gevoelde ook de toenmalige regering de hardheid van het lot, hetwelk hem getroffen had, dat het hem vergund werd den tijd,

{==43==} {>>pagina-aanduiding<<}

voor zijne ballingschap bestemd, op een door hem gehuurd buitenverblijf, onder Voorschoten, in gezelschap der zijnen, te verbeiden. In deze stille afzondering, hield hij zich tot zijne vertroosting bezig met zijne aanteekeningen op zijnen laatsten en langdurigsten zeetogt, in den vorm van brieven, voor de drukpers in gereedheid te brengen; waaraan wij de drie Deelen van zijne Reizen naar de Kaap de Goede Hoop, Ierland en Noorwegen te danken hebben, welke in de jaren 1802 en 1803 te voorschijn kwamen. In het laatstgemelde jaar, na de sluiting van den al te kortstondigen vrede van Amiens, verliet hij, ter voldoening aan het laatste gedeelte van zijn vonnis, nevens de zijnen, met een bloedend hart den geliefden vaderlandschen bodem, en vestigde zijne woonplaats te Kleef, welks ingezetenen hem met veel genegenheid en achting ontvingen. Gedurende zijn verblijf aldaar en dat op een landgoed te Vucht, in de nabijheid van 's Hertogenbosch, hetwelk hij, in den jare 1810, betrok, zette hij zijn' vroeger begonnen' arbeid voort, en stelde ook zijne ontmoetingen en opmerkingen op zijne vroegere zeetogten, in gelijken vorm van brieven te boek; welke hij achtervolgens in het licht zond *. Hierdoor zocht hij, onder het genot

{==44==} {>>pagina-aanduiding<<}

van huiselijk geluk, de smart zijner ballingschap zoo veel mogelijk te verzachten, en zijnen tijd op eene nuttige wijze te besteden. Elk bewijs van achting, hetwelk hij van de zijde zijner landgenooten ontving (en deze vielen hem, zoo vóór als na de uitgave zijner Verdediging, in 1806, van lieden van onderscheidene denkwijze, in menigte ten deel) goot balsem in de hem toegebragte wonde, en als zoodanig was hem ook de opdragt van het lidmaatschap dezer Maatschappij, volgens besluit van hare jaarlijksche vergadering van 1809, hoogst welkom, gelijk hij in het Voorberigt, voor eene zijner Reizen, met dankbaarheid getuigt *, en ook naderhand met der daad betoonde, door hare boekerij met een volledige verzameling zijner uitgegevene schriften te verrijken. Reeds in den jare 1796 (om dit bij deze gelegenheid met een woord te melden) was hem, bij zijn tijdelijk verblijf te Drontheim, het Diploma van lid der aldaar gevestigde Koninklijke Noordsche Societeit van Wetenschappen verleend, in erkentenis van een aanzienlijk ge-
{==45==} {>>pagina-aanduiding<<}
schenk van op zijne reize verzamelde naturalien, der Societeit door hem aangeboden *. - Na de gezegende herstelling van ons volksbestaan, mogt hij de strelende voldoening smaken van het tegen hem geslagen vonnis, zonder eenig aanzoek van zijne zijde, vernietigd, en zich in zijne eer en vorigen rang bij het Zeewezen, volkomen hersteld te zien. Bij de nieuwe inrigting van hetzelve, werd hij tot de waardigheid van Schoutbij-Nacht of Contre-Admiraal verheven; en daar hij, hoe zeer zich bereid verklarende, om het Vaderland, wanneer zulks verlangd werd, te allen tijde te dienen, niet verkoos dadelijk in dienst te treden, werd hem het pensioen, tot die waardigheid behoorende, toegelegd. Later mogt hij nog een ander vereerend bewijs der achting van onzen geëerbiedigden Koning ontvangen, in zijne benoeming tot Ridder der Orde van den Nederlandschen Leeuw. Zijn verder leven bragt hij te 's Gravenhage door, waar hij sedert het jaar 1816 zijn verblijf vestigde, en als Raad der stad en in andere betrekkingen nuttig trachtte te zijn, in geletterde rust en grootendeels onder het volle genot der stille, maar onwaardeerbare genoegens, uit vriendschap, echtelijke en ouderlijke liefde spruitende. In het jaar 1836 werd echter dit genot op

{==46==} {>>pagina-aanduiding<<}

eene hoogst smartelijke wijze voor hem gestoord, door het afsterven van zijne (ik gebruik hier, en in het naast volgende, 's mans eigene woorden) waardige, beminnelijke en uitmuntende gade, welke nu een en veertig jaren lief en leed met hem gedeeld had. Steeds beschouwde hij haar, als het grootste geschenk van Gods milde goedheid, die nog meer door voorbeeld, dan gesprekken tot orde, Godsdienst en deugd aanspoorde; en wanneer na haar overlijden, in eene vlaag van opgeruimdheid en vrolijkheid, dit beeld zich tusschen beide schoof, werd alles zwart en somber rondom hem. Hij zocht en vond zijnen besten, ja eenigen troost in het Evangelie, en de daarop gebouwde hope des wederziens en eener altijddurende hereeniging na eene korte scheiding. Die hoop werd, blijkens het vroeger gemelde, naauwelijks twee jaren later, voor hem vervuld, tot groote droefheid niet slechts van zijne naaste betrekkingen en bijzondere vrienden, maar ook van allen, die hem leerden kennen en hoogachten, ook van ons, MM. HH., die ons niet zonder weemoed herinneren, hoe hij vroeger meermalen het genoegen onzer jaarlijksche bijeenkomsten door zijne tegenwoordigheid verhoogde.
Ik mag intusschen van onzen met regt betreurden medebroeder niet scheiden, zonder op de gegevene schets van zijn deels stormachtig, deels

{==47==} {>>pagina-aanduiding<<}

kalm en gerust leven, nog eene korte beschouwing van zijne verdiensten als man van letteren en schrijver, en van zijne waarde als mensch, te laten volgen. De door hem uitgegevene beschrijvingen van zijne vroeger vermelde onderscheidene zeetogten doen hem, uit het eerstgenoemde oogpunt, van eene zeer gunstige zijde kennen. Allen toch leveren zij door zuiverheid, losheid, vloeibaarheid en levendigheid van stijl, door treffende schilderingen, nu van bekoorlijke, dan van ontzettende natuurverschijnselen en tooneelen, door juiste en scherpzinnige opmerkingen, door rijkdom van vele wetenswaardige bijzonderheden, voor iedere klasse van lezers, een even aangenaam en belangwekkend, als leerrijk en nuttig onderhoud. Overal ontdekt men in dezelve den man, die met een levendig gevoel voor het schoone, en de voortbrengselen van natuur en kunst, met een' schranderen geest van waarneming, een' vurigen lust tot onderzoek bedeeld was, die, van eene uitgebreide taalkennis voorzien, de letterkunde van vroegere en latere tijden, met name ook de Vaderlandsche, vlijtig en met vrucht beoefend had, die in de oudere en nieuwere geschiedenis zeer ervaren en ook in de natuurkundige wetenschappen geenszins een vreemdeling was, om niet te spreken van de grondige bedrevenheid in alles wat tot de zeevaart en het krijgswezen ter zee behoort, waarvan zijne schriften

{==48==} {>>pagina-aanduiding<<}

alomme blijken dragen. Niet ongaarne zou ik over de waarde dezer reisverhalen nog breeder uitweiden, ware het niet dat het algemeene oordeel daarover reeds lang eene beslissende uitspraak gedaan had. Zij werden toch door onze landgenooten met zoo ongemeene gretigheid ontvangen, dat zij reeds voor vele jaren geheel uitverkocht waren, en daarvan in den jare 1833 eene nieuwe, door den Heer Olivier verkorte, en ten behoeve van jonge lieden bearbeide uitgave, te voorschijn kwam. Ook mogt aan het eerste derzelve, zijne Reizen, namelijk, naar de Kaap de goede Hoop, Ierland en Noorwegen, de niet zeer gemeene eer ten deel vallen van in het Hoogduitsch te worden overgebragt. Doch hetgeen aan deze Reisbeschrijvingen, bij hare verdiensten, in mijn oog, tot geene geringe aanbeling strekt, is, dat dezelve ons den Schrijver, ook als mensch, doen beminnen en hoogachten. Overal doet hij zich daarin, op eene geheel ongezochte wijze aan ons voor, als een man van een nederig, bescheiden, vrede- en menschlievend karakter, een' vurig hoogschatter van al het ware en goede, een ijverig voorstander van zedelijkheid en Godsvrucht, een' opregt beminnaar van zijn Vaderland, een hartelijk vriend, en bovenal als een' verlicht' en geloovig' Christen. Van zijne hooge waardering van het Christendom getuigt ook, dat hij, in zijn meer genoemd Levensbe-
{==49==} {>>pagina-aanduiding<<}
rigt, het als eene uitstekende weldaad der Goddelijke Voorzienigheid vermeldt, dat hem het voorregt te beurt mogt vallen, van, in den jare 1833, zijn laatste kind en jongsten zoon en, het jaar daarna, ook zijnen kleinzoon Truter, aan de tafel des Heeren te brengen, en dat het hem, veertien dagen later, vergund werd, een' anderen, naar hem genoemden kleinzoon, Cornelius van Beresteyn, in persoon, tot de plegtigheid des Doops aan te bieden, en daardoor aan God en Christus toe te wijden. Niet minder getuigen van zijn Christelijk geloof de eenvoudige, maar roerende dichtregelen, welke hij, na het overlijden zijner echtgenoote, op zijne familiezerk, op de burgerlijke begraafplaats, waaronder haar gebeente en thans ook het zijne rust, deed graveren. Dus luiden zij:

Beef niet voor 't graf, o mensch! 
Niet hooploos is uw lot. 
Men ziet elkander weêr: 
Geloof den Zoon van God. 


En hiermede, MM. HH., eindig ik mijn berigt omtrent eenen man, wiens nagedachtenis niet slechts bij de zijnen en allen, die hem kenden, lang in zegening zal blijven, maar die gewis ook door de nakomelingschap onder de sieraden van Nederland geteld zal worden; - om U voor het laatst nog over een ander achtbaar medelid, die

{==50==} {>>pagina-aanduiding<<}

der Maatschappij, op den 11 van Grasmaand l.l., door den dood ontrukt werd, kortelijk te onderhouden.


[Levensbericht van Jan Brouwer]

Het bedoelde Medelid is de Wel Eerwaarde Heer Jan Brouwer, rustend Leeraar bij de Doopsgezinde Gemeente te Leeuwarden, en, sedert het jaar 1821, aan deze Maatschappij verbonden. Op den 20sten van Grasmaand des jaars 1760 te Franeker geboren, en tot de studien, met name die der Godgeleerdheid bestemd, vond hij, na genoegzame voorbereiding op de Latijnsche scholen van zijne geboortestad, aan hare van ouds vermaarde Hoogeschool, toen door een' Schrader, van Swinden en andere beroemde mannen verheerlijkt, de schoonste gelegenheid, om zich in alle die kundigheden te oefenen, welke voor den Godgeleerde noodzakelijk zijn, of hem tot nut en sieraad strekken kunnen, en maakte zich die gelegenheid op eene allezins loffelijke wijze ten nutte. In de Godgeleerdheid genoot hij het onderwijs van den geleerden en echt wijsgeerigen Heere Oosterbaan, die toen het Hoogleeraarambt in die wetenschap bij de kweekschool der Doopsgezinden te Amsterdam bekleedde, en dezen zijn' geliefden en dankbaren leerling, tot aan zijnen dood, onder zijne hartelijkste vereerders en vrienden tellen mogt. In 1785 tot de Predikdienst bevorderd, werd hij, nog dat zelfde jaar, door de Doopsgezinde Gemeente van Leeuwarden, tot ha-
{==51==} {>>pagina-aanduiding<<}
ren Leeraar gekozen en maakte zich, door zijne waardige Evangelieprediking, door de getrouwe vervulling van alle zijne ambtspligten, door zijn' minzamen en leerrijken omgang en niet minder door zijn stichtelijk en opwekkend voorbeeld, bij dezelve even zeer bemind, als geacht. Zeven en dertig jaren volhardde hij in dit zijn dienstwerk, tot hij, in den jare 1822, zich daarvan ontsloeg, schoon hij ook daarna nog meermalen, tot algemeen genoegen, voor zijne Gemeente optrad. Ook was het er verre af, dat hij de volgende jaren in werkelooze rust doorbragt, gelijk het vervolg nader zal leeren. Niet de Doopsgezinde Gemeente van Leeuwarden alleen, maar ook de algemeene vereeniging der talrijke Doopsgezinden binnen Vriesland, had aan zijnen ijver ter bevordering van hare belangen en de wijsheid zijner raadgevingen, de grootste verpligting; gelijk mede het Bestuur der Algemeene Doopsgezinde Societeit in Nederland, van hetwelk hij, sedert deszelfs oprigting, tot korten tijd voor zijn overlijden, een der werkzaamste en nuttigste Leden was, van dien ijver, die wijsheid eene ondervinding had, welke zijn' naam steeds in dankbaar aandenken bij hetzelve zal houden. Ook de gezamenlijke ingezetenen van de stad zijner meer dan vijftigjarige inwoning, zagen hem, gedurende dien tijd, in onderscheidene betrekkingen en, laatstelijk, in die van Curator der Latijnsche Scholen en Lid der plaat-
{==52==} {>>pagina-aanduiding<<}
selijke Commissie, met welwillendheid en verstandig bestuurden ijver ten hunnen nutte werkzaam, en telden hem, met regt, onder hunne verdienstelijkste medeburgers. Als geleerde en inzonderheid als Godgeleerde en Wijsgeer, maakte hij zich (om van drie Kerkelijke Redevoeringen, door hem in den jare 1809 uitgegeven, en zijne vele belangrijke bijdragen tot onderscheidene Tijdschriften niet te gewagen) bovenal met grooten lof bekend, door een vijftal Verhandelingen over onderwerpen, tot Godgeleerdheid en Wijsbegeerte betrekkelijk, welke onder de Werken van Teylers eerste en tweede Genootschap gedrukt zijn, en waarvan drie met goud en twee met zilver bekroond werden *. Nog in de laatste jaren van zijn leven maakte hij zich bij zijne letterminnende landgenooten verdienstelijk, door de uitgave der Nagelatene Gedichten van zijnen beroemden vriend Simon Stijl, in II Deelen, voor het eerste van welke eene uitvoerige en hoogst lezenswaardige Voorrede geplaatst is. Gelijk deze Voorrede hem als een geoefend beoordeelaar der waarde van dichtstukken en bijzonder van de vereischten der Toneelpoëzij doet kennen, zoo gaf hij zelve menig blijk, dat hij de

{==53==} {>>pagina-aanduiding<<}

Nederduitsche lier niet ongelukkig wist te bespelen, doch wilde alleen bijzondere vrienden daarvan kennis doen dragen. - Voorts moge de stijl zijner prozaschriften, hier en daar, door gemis van vloeibaarheid en gemakkelijkheid, iets stroefs en min behagelijks hebben; dit kleine gebrek wordt door de belangrijkheid der zaken, welke overal den man van uitgebreide kennis, den echten wijsgeer en oorspronkelijken denker aan den dag leggen, op het rijkelijkst vergoed. De daardoor billijk verkregen roem spoorde reeds in den jare 1804, het Zeeuwsche Genootschap der Wetenschappen te Vlissingen aan, om door de opdragt van zijn lidmaatschap aan zijne verdiensten hulde te doen. Dan Brouwer was niet enkel een man, met een helder verstand, schrander oordeel en ongemeenen schat van kundigheden toegerust: hij was tevens een even beminnelijk, als achtenswaardig mensch. Verre vervreemd van gemaakte deftigheid en schoolsche pedanterij, was hij in den omgang vrolijk en opgeruimd, spreidde zijne geleerdheid nimmer ontijdig, veelmin op eene voor anderen vernederende wijze, ten toon, en wist zijne gesprekken niet zelden door geestigheid en fijne, doch nooit beleedigende scherts te kruiden. Bescheiden, minzaam, hulpen dienstvaardig, verwierf hij zich ieders genegenheid en hoogachting. Met een dankbaar hart erkende hij de vele zegeningen, welke hem in

{==54==} {>>pagina-aanduiding<<}

onderscheidene betrekkingen, bijzonder ook in die van echtgenoot en vader, ten deel werden; terwijl hij de grievende slagen, welke hem door het afsterven van geliefde en veel belovende kinderen en laatstelijk door dat zijner voortreffelijke gade troffen, met die Christelijke gelatenheid en onderwerping droeg, welke hij, als Leeraar van het Evangelie, aan anderen had trachten in te boezemen. - Uit al het gezegde blijkt, naar ik vertrouw, ten overvloede, dat Brouwer overwaardig is, dat zijn naam, niet slechts bij zijne dankbare kinderen, voor wie hij een liefderijk en zorgvuldig vader was, bij zijne bijzondere vrienden, die aan zijne vriendschapstrouw met aandoeningen van weemoed en erkentelijkheid terug denken, bij de Doopsgezinde Gemeente en geheele burgerij van Leeuwarden, welke hij, in onderscheidene opzigten, duur aan zich verpligt heeft, bij het gansche Doopsgezinde Kerkgenootschap, hetwelk in hem een van zijne sieraden en hechtste zuilen verloren heeft, maar ook bij alle hoogschatters van ware verdiensten, bij allen die verlichte Godsdienstkennis, tot welker bevordering hij zoo veel heeft toegebragt, naar waarde op prijs stellen, bestendig in zegenend aandenken blijve *.

{==55==} {>>pagina-aanduiding<<}

Ziet daar, MM. HH., de treurige taak, mij heden door eene loffelijke gewoonte opgelegd, naar mijn beste vermogen volbragt. Mogt ik door U geoordeeld worden zulks op eene niet geheel onwaardige wijze gedaan te hebben, zoo zou ik het weemoedig genoegen, onder het zamenstellen dezer aanspraak, wegens mijne vriendschapsbetrekking tot verscheidenen onzer overledene Broeders, door mij gesmaakt, niet weinig verhoogd gevoelen, en mijnen arbeid op het streelendst beloond achten.







De Vergadering bedankt den Voorzitter voor deze Aanspraak, en verzoekt dat dezelve, als naar gewoonte, in de Handelingen van dezen dag moge gedrukt worden. Hierna overgegaan wordende tot de behandeling der onderscheidene punten in den Brief van beschrijving vermeld, leest de Secretaris, Prof. H.W. Tydeman, het navolgend Verslag van het verhandelde op de openbare en bijzondere Vergaderingen der Maatschappij gedurende dit afgeloopen jaar:


{==56==} {>>pagina-aanduiding<<}


I.

Mijne Heeren, Hoog Geachte Medeleden!
 
Het is mij steeds een aangename pligt geweest, Ul. te mogen verslag doen van de voornaamste verrigtingen op de maandelijksche en openbare Vergaderingen dezer Maatschappij gedurende het laatst afgeloopen jaar. Ditmaal echter gevoel ik, meer dan immer, mij bezwaard en belemmerd, door dit te moeten doen in de laatste en drukste dagen van den Academischen cursus. Het is mij dus niet mogelijk geweest, eenig ander bestek te maken, of anderen vorm aan dit verslag te geven, dan chronologisch, van eene kronijkmatige optelling van het geen op elk der (tien) achtereenvolgende vergaderingen gebeurd is en verdient hier gemeld te worden.
Mogt ik in mijn vorig verslag aan Ul. doen opmerken, dat het voorgaande jaar met goede voorteekenen voor onze werkzaamheden, bereids op de resumtie-vergadering, den volgenden dag na deze algemeene, begonnen was; alwaar wij de Verhandeling over Toxandrië van ons zeer verdienstelijk medelid, den Heer Mr. Ackersdijck te Rotterdam, ontvingen [Handel. 1837, bl. 57.], welke Gijl. nu reeds gedrukt zult ontvangen hebben; dit jaar opende zich in zoo ver ook

{==57==} {>>pagina-aanduiding<<}

gunstig voor ons, als op de resumtie-vergadering, den 16 Junij te Leiden gehouden, het advijs inkwam van de Commissie die eene tweede bijdrage, door ons geleerd en ijverig medelid, Prof. Meijer te Groningen, voor onze Werken aangeboden, onderzocht had [zie Handel. 1837. bl. 4.] en advijseerde om dat gaarn en dankbaar aan te nemen, onder zekere voorwaarde [zie bl. 59], waaraan sedert voldaan, en aldus ook dit stuk, gelijk het vroeger door hem ingeleverde, gedrukt in Uwe handen is. Terwijl ook op dezelfde Vergadering een opstel inkwam van ons waardig Medelid, Prof. P. Bosscha te Deventer, hetwelk ons stof van letterkundige nasporing en raadpleging verschafte, ofschoon het, om nader te melden reden, geene bijdrage tot onze werken heeft kunnen opleveren.
Op die vergadering ontvingen wij ook een minder gewoon en gedeeltelijk nieuw soort van letterkundig geschenk, - twee portretten en een penningje. Portretten hadden wij reeds enkele meer, en verzamelen die gaarne bij onze boekerij: muntof penningverzameling hadden wij nog niet aangelegd. Ons geëerd Medelid, Prof. van der Chijs, de kundige en ijverige verzamelaar en Directeur van het Penningkabinet bij de Academie te Leiden, verzocht nu om dit stukje voor dat kabinet. Wij mogten en wilden het evenwel niet weggeven; doch vonden er te zamen op uit, om het in

{==58==} {>>pagina-aanduiding<<}

bewaargeving (als depositum) te doen plaatsen in het Leidsche Penningkabinet. En even zoo hebben wij onlangs gedaan met twee muntstukjes uit den Grafelijken tijd, waarvan het eene gevonden was bij het afbreken van een' ouden muur te Asperen, welke stukjes wij, kort voor de laatste vergadering, van ons deelnemend en milddadig medelid Boonzajer te Gorinchem ontvingen. - Vergunt mij er bij te vermelden, MM. HH., dat de Senaat der Leidsche Hoogeschool, op voorstel van den Hoogl. Kist, en mij, dat zelfde gedaan heeft ten aanzien van eenige historische legpenningen en andere, die sedert lang doelloos in onze Secretariekassen lagen: - en ik vermelde het dáárom, omdat de meeste uwer, die geen eigene penningverzamelingen van eenig belang hebben, toch wel eenige afzonderlijke penningen of vreemde muntstukjes bezitten, waaraan zij eigenlijk niets hebben, en welke in eenige openlijke verzameling alle te zamen gebragt, voor dezelve een aanzienlijke en nuttige bijdrage zouden kunnen uitmaken. - Doch laat ik terugkeeren tot onze Maatschappij en hare vergaderingen: - en ik kome nu, ingevolge onze inrigtingen, op eens tot in de maand October 1837.
 
Op die eerste maandelijksche najaarsvergadering, hadden wij, onder veel andere, het genoegen, van ons geacht Medelid, den Heer Bibliothecaris Holtrop te 's Gravenhage, twee per-
{==59==} {>>pagina-aanduiding<<}
gamenten blaadjes te ontvangen, waarop fragmenten van een oud Nederlandsch bijbel-dichtwerk (waarover nader) - en dat de Ridder van Someren van Rotterdam, (thans te Kralingen), ons het vervolg voordroeg zijner doorwrochte verdediging van Willem van Lumey, Graaf de la Marck: welk gedeelte met geen minder aandacht en goedkeuring werd aangehoord als het eerste in het voorleden jaar [zie Handd. 1837, bl. 55]; en ons den wensch deed uiten, dat ons geëerd Medelid zich door geene vergezochte angstvallige consideratien moge weerhouden, van de geschiedkundige waarheid, en de eer van zijn' held, te handhaven, - en tevens zijn' eigen roem te vestigen, als niet minder naauwkeurig en ijverig geschiedvorscher en schrijver, dan vurig en gelukkig Dichter.
In eene buitengewone maandelijksche Vergadering, den 3 November, ‘gaf de Commissie tot de Bibliotheek berigt, de geheele menigte oude geschreven Getijdeboeken in de Bibliotheek te hebben nagezien; doch geene berijmde boetpsalmen in eenig derzelve gevonden te hebben,’ (welke ter vergelijking met de door Prof. Meijer te Groningen, bij ons ingezondene zouden kunnen strekken). - En alzoo nader geraadpleegd zijnde over het verslag, reeds den 16 Junij aangaande de bijdrage van Prof. Meijer uitgebragt, wordt besloten, ‘dezelve, zoo als ze was, dankbaar aan

{==60==} {>>pagina-aanduiding<<}

te nemen voor de werken der Maatschappij en spoedig ter drukpers te bezorgen,’ (langs welken weg het dan nu ook tot Ul. allen, MM. HH., gekomen is). Daarna deed de Commissie, in wier handen den 16 Junij ll. de Verhandeling van Prof. P. Bosscha te Deventer, over den op- en ondergang der Grieken door Demetrius [bov. bladz. 57.] was gesteld geworden, verslag; waaruit bleek, dat dit werk aan die leden minder zeldzaam en merkwaardig was voorgekomen, dan aan ZHG. Waarop besloten werd, ‘van die verhandeling geen verder gebruik te maken; doch den Heer Bosscha voor zijne oplettendheid te bedanken, met aanbeveling voor het vervolg.’
Daarop deed ons geleerd en ijverig Medelid Bergman een verslag, over een paar blaadjes van een oud Nederduitsch Getijdeboek, door hem gevonden als schutbladen van een oud boek; en vergeleek de onderscheidene lezingen en vertalingen der aldaar voorkomende bijbelteksten. - Zonderlinge speling van letterkundige vogue! Er staan in onze Boekerij zeker wel dertig volledige oud Nederduitsche geschreven getijdeboeken, op papier en pergament, met en zonder geschilderde voorletters en miniaturen, geheel en gaaf - maar ongebruikt en onaangeroerd; ofschoon eene analyse en vergelijking derzelve belangrijk kon zijn, niet slechts voor de oude taal, spelling en schrift, maar ook wegens den doorgaans echt

{==61==} {>>pagina-aanduiding<<}

gemoedelijken, zuiver ascetischen, innig vromen zin van het toenmalig geslacht, die er in doorstraalt. Maar deze twee blaadjes, midden uit een der duizende verscheurde zulke boeken, na anderhalve eeuw in een boeksband gezeten te hebben, genieten de eer van door een geleerd en scherpzinnig criticus, met taai geduld, ja ik mag zeggen con amore behandeld te worden!
In deze Vergadering werden nog als Leidsche leden der Maatschappij, na geheime stemming, aangenomen, de Heeren Mr. R. Perizonius Waller, Ds. J. Tichler, Theol. Doct., en Mr. G. Salomon Huijgens, - toen nog Advocaat te Leiden; doch weldra Leiden verlatende als Burgemeester van de Katwijken. Aangaande zulke Leidsche leden mogt wel eene voorziening gemaakt worden. -
Den 24 November hield de Maatschappij hare eerste openbare Vergadering in dit saisoen. Wij meenden dat een voornaam en geacht Medelid uit 's Hage de prosa - spreekbeurt op zich genomen had, gelijk de Ridder A. Bogaers te Rotterdam de dichterlijke. De eerste nochtans protesteerde er tegen. Wij wilden den laatsten, en ons zelven, en het beschaafd Leidsch publiek, niet te leur stellen. Daar het dichtstuk niet al den vergadertijd kon vullen, moest er een voorafspreker wezen; ‘et quandoquidem nemini obtrudi poterat,’ heb ik mij dat onderwonden, en

{==62==} {>>pagina-aanduiding<<}

(ook naar aanleiding van het toen nog versch afsterven en de plegtige uitvaart van H.M. de Koningin) gesproken over de wijze en brave Vorstin Maria Louisa van Hessen-Cassel, Gemalin en weldra weduwe van Prins Joan Willem Friso, Moeder van Prins Willem IV. en Overgrootmoeder van Z.M. den Koning. Daarop volgde dan de Dichter Bogaers, en bezong en schilderde treffend Eva's bevalling van haar eerste kind.
In de gewone maandelijksche Vergadering van 8 December 1837, vernamen wij verslag van de Commissie, in wier handen voorleden jaar een oud geschreven pergamenten blad van natuur- en geneeskundigen inhoud, door mij aan de Maatschappij geschonken, gesteld was geworden [Handel. 1837, bl. 60]. De Commissie beschreef wel den inhoud, als mede van magische gehalte; doch vond zich niet opgewekt om door een' geleerden Commentarius dit blad tot eene bijdrage voor de Werken der Maatschappij in te rigten. Het werd dan op haar voorstel, nedergelegd bij de andere handschriften en geschrevene brokken in onze Boekerij.
In deze Vergadering las de Voorzitter Siegenbeek eene zeer belangrijke geschiedkundige Verhandeling: over den invloed van Zuid-Nederlanders, op de Kerk- en Staatsgeschillen in onze voormalige Republiek in het laatst der 16de en het begin der 17de eeuw.
Den 2 Februarij 1838, hield de Maatschappij

{==63==} {>>pagina-aanduiding<<}

hare tweede openbare Vergadering, welke geheel vervuld werd door eene aesthetisch critische voorlezing van ons geëerd Medelid Mr. S.J.E. Rau, over het verloren treurspel Phaëthon van den Griekschen Treurspeldichter Euripides. Deze geleerde Verhandeling kwam echter ook wel ter snede bij ons; want de overgebleven Grieksche fragmenten van dat. Treurspel waren door den Spreker in Nederduitsch dicht overgebragt en in de Verhandeling ingevlochten.
Die 2 Februarij was eigenlijk de dag geweest eener gewone maandelijksche Vergadering. Om dit te vergoeden hielden wij die Vergadering eene maand later, den 2 Maart dezes jaars. Dit is de op één na laatste Vergadering waarover ik Ul. te onderhouden heb, MM. HH.; doch ze was bijzonder rijk in zaken hier te vermelden.
Wij ontvingen aldaar het aangename berigt, dat er op ééne der drie prijsstoffen, die voor dit jaar waren opengesteld [Handel. 1836, bl. 56, 57] een lijvig stuk was ingekomen, en zich in handen der benoemde beoordeelaren bevond.
Doch wij vernamen met leedwezen, dat ons geleerd Medelid Halbertsma zijn, te voren ons aangeboden en dankbaar door ons overgenomen Taalkundig reisplan ter beoefening der Noordsche talen [Handel. 1837, bl. 58], - doch over de wijze en vorm van welks uitgave in druk, eenige nadere bedenking was gerezen, - nu, om

{==64==} {>>pagina-aanduiding<<}

een einde aan die bedenkingen te maken, van ons terug vroeg om er zelf over te beschikken. Hoe leed ons ook deze afloop deed, was de terugvordering zoo krachtig en zoo billijk, dat de Vergadering goed vond er in te berusten, en mij te magtigen het stuk aan den geleerden Schrijver weder uit te reiken. (q.f.)
Daarna hoorden wij het ingekomen advijs van de Commissie, in wier handen gesteld waren de beide bearbeidingen van het Krakumal, den Heldendoodzang van Regner Lodbrog, van de HH. ten Broecke Hoekstra en Westendorp, door mij aan deze Maatschappij aangeboden [Handel. 1837, bl. 58, 59]. Oordeelende dat dezelve, na hetgeen in Engeland en Denemarken over dit stuk gedaan is, niet meer van wege deze Maatschappij uitgegeven kunnen worden.
Voorts werden in nadere overweging genomen de, reeds voorleden jaar, door mij vermelde advijsen over een nagelaten taalkundig, meest etymologisch, opstel van wijlen Prof. ten Broecke Hoekstra, der Maatschappij aangeboden door den Heer Holtrop te 's Gravenhage [Handel. 1837, bl. 58]. De drie leden die deze Commissie uitmaakten, waren het eens omtrent de uitgave, doch niet geheel eens over de wijze daarvan. De Maatschappij verkoos de uitbundigste en geleerdste; en verzocht hem, die dezelve in de Commissie meest voorstond, het stuk op die

{==65==} {>>pagina-aanduiding<<}

wijze voor hare Werken te willen bearbeiden.
‘Ter tafel zijnde gebragt de nadere opgave van het Medelid Dr. Tross te Hamm, nopens het door hem ontdekte oud Nederduitsch gedicht van de historie van den Graal, (of van Merlin), als mede, proeve van een oud Nederduitsch Glossarium, en bijgevoegd oud blad met oud Nederlandsch rijm, wordt besloten deze stukken in handen te stellen eener Commissie van vier leden, om daaromtrent nader aan de Maatschappij te advijseren; terwijl een ander pergament blad, vroeger door den Heer J.W. Holtrop aan de Maatschappij gegeven, in handen gesteld wordt van den Heer Iz. van Harderwijk te Katwijkaan-Zee, een dezer vier leden.’ - Die Commissie heeft de haar opgelegde taak volbragt, en het verslag is bij mij ingekomen. Het eerste en voornaamste gedeelte van haar last is inmiddels vervallen; daar Dr. Tross, nagenoeg dezelfde mededeeling nopens dat oud Gedicht schijnt gedaan te hebben aan den Hoogleeraar Visscher te Utrecht, en deze zich gehaast heeft dezelve in het licht te geven, in een vlugschriftje: Iets over Jacob de Coster van Maerlant, Utrecht [bij] L.E. Bosch, 1838, 19 bl. gr. 8o. (Doch de zeer fraaije brok van 55 regels, midden uit het werk, door den Hr. Tross ons als proeve van den stijl medegedeeld, is in het stukje van Prof. Visscher niet te vinden). Over de beide andere ons tevens

{==66==} {>>pagina-aanduiding<<}

gedane mededeelingen van Dr. Tross, mogen wij nog de hoop voeden, dat dezelve ons voor onze Werken zullen kunnen te stade komen. - Van den Hoogl. Visscher moet ik hier nog vermelden, zijne zeer nuttige uitgave van den beroemden ridderroman Ferguut en Galiene; deels om Ul. daar opmerkzaam op te maken, deels omdat onze Maatschappij het genoegen heeft die uitgave door het leenen van twee Handschriften te hebben bevorderd. [Handel. 1837, bl. 61.] - Op die zelfde Vergadering van 3 Maart, hield ons Medelid de Hoogl. van Assen eene geleerde en aangename voorlezing: over het snelschrijven en het geheimschrift (de tachygraphie en cryptographie,) en over de calligraphie en telegraphie, (het schoonschrijven en het ver-schrift) der Ouden.
En zoo komen wij dan tot de laatste Vergadering waarover ik Ul. verslag moest doen: maar dit verslag hebt gijl. vóór U, in den brief van beschrijving en in Ul. tegenwoordigheid hier ter plaatse, en het praeadvijs der Commissie over de prijsverhandeling dat Gijl. hooren, en in de vragen waaruit Gijl. eene of meerdere tot prijsopgaven kiezen zult, en eindelijk, in de lijst der voorgestelde Leden. - Op die Vergadering werd door ons tot Lid der Maatschappij aangenomen de Leidsche Hoogleeraar A. Rutgers.
Wij besloten aldaar nog om aan de aandacht, (dat is, de werkdadige deelneming door inteeke-
{==67==} {>>pagina-aanduiding<<}
ning) al onzer Leden aan te bevelen: 1) het Tijdschrift voor oud Nederlandsche Letterkunde, uit te geven door de HH. van den Bergh en Nepveu te Utrecht. 2) De uitgave der kleine gedichten van Vondel, met ophelderende aanteekeningen van Prof. Lulofs te Groningen. 3, 4) Eene bloemlezing van Nederlandsche Gedichten, in Hoogduitsch Dicht overgebragt door ons Medelid Dr. Tross te Hamm, en een tweede bundel alzoo vertaalde Nederduitsche poëzij door den Heer Overste van Mauvillon te Cleef. 5) En (met bijzonderen aandrang wegens de onvoordeelige omstandigheden van den verdienstelijken Dichter) de inteekening, à ƒ 1.50 slechts, op een' bundel Gedichten van den Landman en Veearts Jacob van Dam. - Indien slechts elk Lid dezer Maatschappij op elk dezer werken inteekent, is de uitgave van elk dezer verdienstelijke werken gedekt voor de kosten.
Op dezelfde praeparatoire Vergadering tot deze, had ik de eer en het genoegen, uit naam van ons zeer geëerd Medelid den Heer C.J. Wenckebach in 's Hage, der Maatschappij een geschreven chronologisch en alphabetisch Register aan te bieden, alwaar al de leden die deze Maatschappij van haren aanvang af gehad heeft, met den datum van derzelver benoeming, naauwkeurig staan aangeteekend. Een aangenaam gedenkteeken bij het nageslacht: maar een gedenkteeken ook van de belangstelling en den ijver van zulk

{==68==} {>>pagina-aanduiding<<}

een geleerd man en bekwaam Staatsambtenaar als de Heer C.J. Wenckebach, voor deze Maatschappij.
De herinnering aan dit nu weder afgeloopen jaar onzer werkzaamheden, was dan ook aan het eind dier laatste Vergadering zoo genoeglijk, dat wij, op voorstel van onzen geëerden Voorzitter, gaarn besloten in het aanstaande vergader-saisoen zoo veel mogelijk maandelijks eene maandelijksche vergadering te houden.
Gij allen zult, hopen wij, ontvangen hebben, het eindelijk voltooid en afgedrukt V Deels 1 Stuk, en te gelijk het IV Deel, onzer Nieuwe Werken. Dat V Deel was eigenlijk het Vierde, maar alzoo het geen volledig boekdeel uitmaakte en toch niet wel langer kon achterblijven, hebben wij de juist te gelijk voleindigde bearbeiding van Maerlants Heimelijkheid der Heimelijkheden, (die op zich zelf een geheel boekdeel uitmaakt,) in den rei ingeschoven en IV Deel genoemd. Ik vermeet mij niet, MM. HH., den lof van ons geleerd en arbeidzaam Medelid Prof. Clarisse, en den dank dien de Maatschappij en dien onze taal- en letterkunde zelve, hem voor dien moeilijken arbeid schuldig is, naar waarde te vermelden: maar ik wensch Ul. en mij zelven, dat zijn voorbeeld, en dat van den Voorzitter Siegenbeek, die tot dat werk het zijne heeft bijgedragen, en dat van de Leden, wier bijdragen in

{==69==} {>>pagina-aanduiding<<}

het V Deel 1 Stuk vereenigd zijn, onzen naijver ter navolging moge opwekken!






II.

De Heer J.T. Bodel Nyenhuis, Medelid van de Commissie tot de Bibliotheek der Maatschappij, leest aangaande dezelve over het afgeloopen jaar, het volgend verslag:
 
Mijne Heeren! zeer geëerde Medeleden!
 
Bereids is weder een jaar verloopen, sedert Gijl. hier bij één waart. Voor zoo verre Ul. de verschillende belangen onzer Maatschappij ter harte gaan, zal het U dus ook niet onaangenaam zijn te vernemen, wat wij uit onze hulpmiddelen hebben kunnen verzamelen voor de vakken van wetenschap, wier vermeerdering aan uwe Bibliotheeks-Commissie is aanbevolen. Het belang van het verkregene moge voor het eentoonige des onderwerps en het drooge van den vorm Ul. eenige vergoeding aanbieden.
Onze behoefte gestadig meer vervuld wordende, is het gewone veelal reeds in ons bezit. Om het meer zeldzame te bekomen, zijn Boekverkoopingen, als gewoonlijk, onze voorname toevlugt; en

{==70==} {>>pagina-aanduiding<<}

de uiterste wils beschikking van ons Medelid de Bye (Handd. 1837. bl. 19 en 69) stelde ons hiertoe nog te meer in staat. De gelegenheden tot dergelijken aankoop in onze vakken, waren vooral de volgende: die van wijlen den Hoogl. Ypeij, van de Hervormde Kerkleeraars Westendorp en van Niel, en den Dr. der Geneeskunde de Roock. Aan hun bovenal hebben we menig zeldzaam taal-, oudheid- en dichtkundig werk te danken, wier titels gij in ons gedrukt Bijvoegsel zult kunnen lezen. Zoo op die auctien als elders kochten wij drie oude Getijdeboeken, en het HS. eener onuitgegevene oudere Nederduitsche Psalmberijming; welk een en ander zich sluit aan het niet onaanzienlijke dat wij over beide onderwerpen reeds vroeger bezaten. Voorts spoorden wij op, eenen Halma, Woordenboek der Ned. en Fr. talen, verrijkt met aanteekeningen van wijlen ons medelid Nicolaas Hinlópen; en de, vroeger nooit door ons geziene, gedrukte Handelingen van het, onder deszelfs ouden naam opgehevene, maar in oorsprong schier even oude Kunstgenootschap, als het onze, het Leidsche Kunst wordt door arbeid verkregen: handelingen loopende van af de maand Mei 1773 tot in Junij 1791; terwijl het ons door den Hoogl. Tydeman vergund werd, de aanteekeningen afteschrijven bij hem bezeten, en gemaakt door Arnold Moonen op de Kronijk van Melis Stoke, den 2den druk, dien van d.j. 1620. - Maar er

{==71==} {>>pagina-aanduiding<<}

zijn ook, MM. HH., tweederleij rubrieken, welke wij onder onze Taalkunde begrijpen; vakken, waarin wij vrij wat verkregen hebben, en welke wij hier bijzonder ter kennis onzer geëerde medeleden brengen wilden: namelijk, de Overbrengingen van Grieksche en Latijnsche Schrijvers in onze moedertaal, vooral de oudere; in de tweede plaats, de Overzettingen van den Bijbel of deszelfs gedeelten, of wel van onze Liturgie en Kerkliederen, in Oostersche talen, voor zoo ver zulks, ten dienste onzer voormalige en tegenwoordige Kolonien, in Nederland of in Oost-Indie gedrukt werd of wordt.
 
Van onze aankoopen gaan wij over tot de Geschenken. Onze Geëerde Medeleden zonden ons eigen werken, en geschriften van anderen. De laatstgenoemden waren, b.v. van den Heer Mr. Pan een keurig Nederd. HDS. der IV Evangelien op perkament; van Dr. Janssen eene opgave der HDSS. van de Koninklijke Bibliotheek te Kopenhagen door C. de Falbe, voor zoo verre die de Nederlandsche geschiedenis en oudheidkunde betreffen; van den Secret. Tydeman, twee kopijen van den aanhef van Maerlant's Natueren-Bloeme, volgens even zoo vele verschillende Handschriften; van het lid onzer Commissie, Bergman, driederleij geschrevene Fragmenten; nam. van Oud-Nederduitsch Rijmwerk, van eene Nederd. prosâ Bijbelvertaling, en van eenen Nederd. Ridder-Ro-
{==72==} {>>pagina-aanduiding<<}
man; van den Spreker, die artikelen van den Liden ons Heren J.C., een HDS. der 16de Eeuw; en van beide laatstgenoemden daarenboven eenige gedrukte werken of werkjes. Dusdanige, meer of minder oude gedrukte stukken, gaven ons de Heeren, Robidé van der Aa, v.d. Bergh, Boonzajer (die er zelfs een HS. der XVe Eeuw, zijnde Samenspraken van Godsdienstigen inhoud, bijvoegde), voorts de Leden van Hasselt, van Orden, Swart, Serrure, van Senden, Tross, het Medelid onzer Commissie Tydeman, en het Lid Wenckebach.
Aanzienlijk was het aantal eigen werken, door onze Leden ons toegezonden. Gaan wij weder, gelijk vroeger meermalen, de hoofdvakken onzer nasporingen na, en noemen wij in elk derzelve de uitvoerigste boekgeschenken. Daaronder rangschikken zich, in de Taalkunde, Willems Museum voor de Nederduitsche Tael- en Letterkunde, en, gezamenlijk met ons buitenlandsch medelid Hoffmann, deszelfs Elnonensia, ou monuments des langues Romane et Tudesque dans le IXe Siècle, een werk, waarvan slechts 120 exemplaren gedrukt zijn; Visscher's Bijdragen tot de Oude Letterkunde der Nederlanden, en zijnen Ferguut; Prof. Meijer's nalezingen op het leven van Jezus; v.d. Bergh's letterkundige Geschiedenis der Nederl. Volksromans; Sprenger van Eijk's Handleiding tot de kennis der Va-
{==73==} {>>pagina-aanduiding<<}
derl. Spreekwoorden, uit de Scheepvaart en het Scheepsleven, als ook uit het Dierenrijk ontleend, 3 deelen, en meer dan tien verschillende taalkundige, pas in de laatste dagen bij ons ontvangene, werken van ons Lid, Professor Roorda van Eysinga. - Uit de Geschiedenis en Oudheidkunde noemen wij: het vervolg van des Hoogl. van Limburg Brouwer's Histoire de la civilisation des Grecs, en het eerste deel van deszelfs Hollandsch-Griekschen Roman Diophanes; de voortzetting van J. van Wijk's Supplement op zijn Algemeen aardrijkskundig Woordenboek; van het Archief voor Nederlandsche Kerkgeschiedenis van de HH. Kist en Roijaards; van Prof. Tydeman's uitgave van Bilderdijk's Geschiedenis des Vaderlands (het XIe Deel); van Mr. de Jonge's Geschiedenis van het Nederlandsche Zeewezen; van de Archives de la maison d' Orange-Nassau door Mr. Groen van Prinsterer; van des Hren Roijaards Nederlandsch Kerkregt; van Nijhoff's Bijdragen voor Vaderlandsche Geschiedenis en Oudheidkunde; van den Overijsselschen Almanak voor Oudheid en Letteren, ons door de Redactie aangeboden; de dertiende druk van Leeghwaters Haarlemmer-Meer-boek, met aanteekeningen en een Levensberigt des Schrijvers door Mr. W.J.C. van Hasselt, juist gister ontvangen; de Aardrijksbeschrijving van Nederlandsch Indie, door den Heere Roorda van

{==74==} {>>pagina-aanduiding<<}

Eysinga; het Tafereel der omwentelingen in Europa in kaarten, door Lastdrager; en van Baron Dirckinck bij Hamburg, de vernieuwing van een Staatkundig Maandschrift, datja, reeds 60 jaren bestond, das Hamburger Politische Journal, doch waarvan ZHGWelgeb., met Januarij l.l. de redactie op zich genomen had, en waarin door hem niet vergeten wordt, Nederlands meerderen of minderen buitenlandschen invloed te vermelden. - Uit de Dichtwerken noemen wij: het vervolg der Nagelatene Gedichten van Simon Stijl, door ons, nu reeds ontslapen en zoo straks herdacht, Medelid Brouwer bezorgd; Mr. Bogaers met goud bekroonde Togt naar Gibraltar: Clavareau's fransche vertolking van het pendant van Bogaers, van Tollens Togt der Nederlanders naar Nova Zembla, eene prachtuitgave met platen; de voortzetting der bijeenverzamelde Dichtwerken van Staring en Spandaw; de Antigoné van Sifflé; en de pas verschenen, vernieuwde en met aanteekeningen verrijkte, uitgave van Huijgens Zeestraat door onzen tweeden Secretaris, Mr. La Lau. - De Geschiedenis der Nederlandsche Letterkunde leverde voor ons op: het laatste deel der Brieven van Mr. W. Bilderdijk, met de hoog noodige Registers door ons Lid Messchert voorzien; het vervolg van de, door Prof. Serrure te Gent geredigeerde, Messager des Sciences et des Arts;

{==75==} {>>pagina-aanduiding<<}

de Euthymia van de HH. Bakker, J. van Harderwijk en van Reijn; Matth. Claudius gekend uit zijne schriften door Ds. Wildschut; en het uitgewerkte MS. Register op onze vorige en tegenwoordige Leden, gemaakt door ons waardig Medelid Wenckebach, waarvan Gijl. straks (boven, blz. 67) onzen Secretaris Tydeman hoordet gewagen.
En dit alles was nog, MM. HH., zonder van minder uitgebreide, maar daarom niet minder degelijke, Bijdragen te spreken, welke, uit ieder der gemelde hoofdvakken, ons toekwamen; zoo van de buitenlandsche Leden, Baron Dirckinck, en Prof. Illgen te Leipzig, als van de inlandsche, Ackersdijck, Robidé van der Aa, Beeldsnijder, Bergman, A.H.v.d. Boon Mesch, I.J. Dermout, ten Zeldam Ganswijk, Groen van Prinsterer, Jan van Harderwijk, Izak van Harderwijk, J.v.d. Hoeven, Juijnboll, Kayser (8 verschillende stukjes), Kist, Lauts, Leemans, Geysweit van der Netten, Roijaards, van onzen Voorzitter, van de Leden Schotel, van Someren, Steven, Terpstra, Verbrugge, Visscher, Warnsinck, en Adr. van der Willigen.
 
Gelijk wij in het vertrouwen leven, dat onze Maatschappij naar hare vermogens en krachten, buiten af niet zonder werking is, zoo is daaren-
{==76==} {>>pagina-aanduiding<<}
tegen onze hoop op de gedachtenis van vreemden aan ons, immers met betrekking op onze Boekerij, niet ijdel gebleven. Trouwens er zijn ons, ook van buiten af, eigen werken en werken van anderen toegekomen. Onder de geschenken van anderen rekenen wij, behalve eenige taalkundige werken van eene onbekende hand, een exemplaar van Mone's Uebersicht der Niederländische Volks-literatur älterer Zeit, ons door het Ministerie van Binnenlandsche Zaken, en eene Verhandeling over het oude Muntregt der stad Utrecht, ons door den Heer van der Monde, kundig en ijverig uitgever van het Utrechtsch Tijdschrift voor Geschiedenis, Oudheden en Statistiek, geworden. - Onder de eigen werken zonden ons, uit de buitenlanders, de HH. Blommaert van Gent zijne Geschiedenis der Kamers van Rhetorica aldaar; Goethals van Brussel, het vervolg zijner Lectures relatives a l'histoire des sciences, des arts, des lettres, des moeurs et de la politique en Belgique; A. de Bast van Gent de portretten van de Gentsche Oudheidminnaars van Hulthem en d' Huyvetter, met eene Notice over beider leven, de eerste door ons Medelid Cornelissen, de andere door den Heer de Bast zelven; uit de inlanders, de HH. Buddingh zijne Edda-leer; Mr. Guldemont zijn Academisch proefschrift over het Hoogheemraadschap van den Krimpenre-
{==77==} {>>pagina-aanduiding<<}
waard, en de Rector Elink Sterk zijne Verhandeling over den schrik en het medelijden in het Grieksche Treurspel. - En ook eenige oudere en jongere letterkundige Genootschappen eerden ons, hare zusterlijke Maatschappij, door derzelver werken. Hier onder rangschikken wij het pas opgerigte Noord-Brabandsch Genootschap van Kunsten en Wetenschappen, dat ons het Ie Deel Ie Stuk harer Handelingen; - de Haarlemsche Rederijkkamer de Wijngaardranken, onder de zinspreuk Liefde boven al, die ons hare, niet in den handel zijnde, Hulde aan wijlen haar Medelid Jan van Walré, - en het Zeeuwsch Genootschap der Wetenschappen, dat ons, tot aanvulling, op ons verzoek, de twee eerste deelen harer nieuwe Verhandelingen toezond, als ook de twee jongste stukken harer nieuwe Werken, zijnde eene Verhand. van wijlen ook ons Medelid van Wijn over een punt van de Geschiedenis der oude Heeren van Vere, en het pas verschenen Dagverhaal der ontdekkingsreize van Mr. Jacob Roggeveen, dat, na ruim eene Eeuw verloren geweest te zijn, eindelijk hervonden en door haar in het licht gegeven is met een levensberigt dezes veelbesprokenen reizigers, van de naauwkeurige pen onzes verdienstvollen Medelids, Mr. S. de Wind.
 
Ziet daar, MM. HH., wat uwe Bibliotheeks-
{==78==} {>>pagina-aanduiding<<}
Commissie Ul. dit jaar mede te deelen had. Neemt het aan met toegevendheid voor de dorheid die het onderwerp met zich brengt; met eene toegevendheid nogmaals, die wij geëvenredigd wenschen aan de dankbaarheid onzer harten jegens de toegenegen gevers; wier mildheid zoo groot is, dat zij ons weldra zal moeten doen uitzien naar eene ruimere verblijfplaats.


III.

De advijsen der vijf Beoordeelaren over de eenige ingezondene Prijsverhandeling op een der drie prijsstoffen, door deze Maatschappij in het jaar 1836 uitgeschreven: ‘Een Gedicht in den smaak der Lalla Rookh van Th. Moore, doch waarvan de stoffaadje uit de Europische Riddertijden, liefst uit de vroegere Nederlandsche Geschiedenis, ontleend zij;’ - worden in derzelver geheel voorgelezen. Daarna brengt de Secretaris Tydeman, uit naam der, volgens art. 77 der Wetten benoemde Commissie, het volgend praeädvijs uit:
‘De advijsen der vijf Beoordeelaars eenstemmig zijnde om het eenig onderhavig stuk niet met den uitgeloofden Gouden eereprijs te bekroonen, heeft de Commissie hieromtrent niet anders te praeadvijseren, dan om conform te concluderen. - Doch er kon nog vraag zijn nopens de wijze en

{==79==} {>>pagina-aanduiding<<}

vorm daarvan; of ook zelfs over eene halve bekrooning, door den Schrijver eene zilveren medaille aan te bieden. Hiertoe toch advijseren twee der beoordeelaars, en alle vijf erkennen niet slechts de moeite, die de Schrijver zich gegeven heeft, maar ook den goeden aanleg van den Schrijver, en dat er in zijn werk veel fraais te vinden is. Op dit punt dan heeft de Commissie ernstig gedacht; doch is geëindigd met het eenparig praeadvijs, om geen zilveren medaille aan te bieden. Want:
1.) Het is minder eigenaartig, alleen een zilveren medaille te geven, wanneer de gouden niet gegeven wordt. Zilver is eigenlijk een accessit, tot het gene met goud bekroond is.
2.) De Schrijver van dit stuk kan niet gezegd worden, den prijs zelf, objectif beschouwd, zóó nabij gekomen te zijn. Drie van de vijf beoordeelaars keuren af, zonder gewag van medaille: de twee, die (wegens tijdsgebrek tot breeder uitwerken hunner advijsen) ongemotiveerd beoordeeld hebben (en dus eigenlijk aan het geen art. 76 der wet van den beoordeelaar vordert, minder voldaan), stemmen voor de zilveren medaille. De weigerende opinie schijnt dus, niet slechts numero, maar ook pondere, krachtiger.
3.) De consolatie van de zilveren medaille bij de afkeuring van het stuk met loffelijke melding, is voor den Schrijver minder waardig, dan ze

{==80==} {>>pagina-aanduiding<<}

bezwarend zou zijn voor de Maatschappij. Want het stempelen eener zilveren medaille kost zoo veel als van een gouden, en kost meer dan het zilver der medaille.
4.) Bij een zilveren medaille te geven, behoort eigenaartig de uitgave van het stuk in de Werken der Maatschappij. Dit zou a), voor de Maatschappij, volgens het oordeel van al de beoordeelaars, minder vereerend zijn; b) zou geweldig kostbaar zijn; en c) voor den Schrijver min wenschelijk. Want dan zou zijn stuk moeren uitgegeven worden, zoo als het was, (ook om te toonen, dat het de bekrooning met goud, niet verdiende); nu, kan hij het op zijn gemak herzien en overwerken, en kan vooral ook, zoo hij wil, den onnoodigen prosaschakel wegwerpen en elk der vier daarin saamgebrachte dichtstukken afzonderlijk in het licht geven.
‘Ons praeadvijs laat zich in deze woorden vervatten: ‘De Maatschappij heeft in het ingeleverd stuk met genoegen de vlijt en den goeden aanleg van den Auteur opgemerkt. De inkleeding van het tot voorbeeld gestelde werk van Th. Moore was te slaafsch nagevolgd. Dit zou echter de Maatschappij niet verhinderd hebben het stuk te bekroonen: doch, volgens het eenparig oordeel der vijf beoordeelaren, had hetzelve, zoo wel in het prosaïsche gedeelte als in de Dichtstukken, zulke zwakke en wezenlijk ge-
{==81==} {>>pagina-aanduiding<<}
brekkige plaatsen, dat het met den uitgeloofden gouden eerepenning niet bekroond kon worden. De Maatschappij wenscht en hoopt echter, dat de Dichter door dezen min gunstigen uitslag zich geenzins ontmoedigd, maar veeleer aangespoord vinden zal, om met lust en kracht voort te gaan, in de beoefening der edele dichtkunst.’
De Vergadering vereenigt zich eenparig met het voorgesteld besluit; (behoudens eene kleine verandering in het ten slot bijgevoegde: - waaraan alhier voldaan is.)


IV.

De vier voorgestelde vragen uit de klasse der Nederlandsche Taalkunde in omvrage gebragt zijnde, verdeelen zich de stemmen bijna gelijkelijk tusschen No. 1 en 4; terwijl slechts weinige zich voor No. 2 en 3 verklaren. De Vergadering besluit daarop, die beide onderwerpen op te geven ter beantwoording vóór den 1 Januarij 1840.
De voorgestelde Vragen waren:
I. Eene oordeelkundige beschouwing van de schriften dier Nederlandsche Schrijvers, die zich door hunnen Taalkundigen arbeid hebben verdienstelijk gemaakt.
II. Welke Nederlandsche Dichters en Prosaschrijvers, sedert de herstelling onzer Taal-
{==82==} {>>pagina-aanduiding<<}
en Letterkunde in het laatst der zestiende Eeuw, verdienen boven anderen, als bevoegde getuigen in het stuk der Taal, te worden aangevoerd?
III. Door welke kenmerken onderscheidt zich de Nederduitsche Taal, zoo als die in Geschriften uit de XIVe en XVe Eeuw voorkomt, van de oudere bij van Maerlant, Melis Stoke enz., en zoo als deze weder van de nog oudere, in Noydekyns overblijfsels, zich verschillende vertoont?
IV. Welke verschillende hoofd-dialecten der Nederduitsche spraak zijn in de Noordelijke Provincien der Nederlanden in gebruik? waar en hoe gaan zij in elkander over? welke zijn, zoo in woordgebruik en woordbuiging, als in klankvorming en uitspraak, derzelver meest onderscheidende kenmerken? welke veranderingen hebben zij tot heden toe ondergaan?
Uit welke, als gemeld, No. 1 en 4 beide zijn uitgeschreven *.



{==83==} {>>pagina-aanduiding<<}

V.

Tot Beoordeelaars der Verhandelingen, die ter beantwoording van de eerste der beide uitgeschrevene Prijsvragen: ‘Eene oordeelkundige beschou-
{==84==} {>>pagina-aanduiding<<}
wing enz.’ zullen inkomen, worden benoemd de Leden A. de Vries, J. Clarisse, J.M. Schrant, Mr. J. Kinker en Iz. van Harderwijk. En aangaande de Verhandelingen over de tweede Vraag: ‘Welke verschillende Hoofd-dialecten enz.’ de Leden Mr. B.H. Lulofs, J.H. Halbertsma, N.C. Kist, L.G. Visscher en J. ab Utrecht Dresselhuis.


VI.

Tot Leden der Maatschappij worden verkoren de Heeren: J.A. Bakker, te Rotterdam; A. van Bemmelen, Predikant te Oosterhout in Noord-Braband; Mr. A.W. Engelen, Rector te Elburg, Schoolopziener enz.; C.H. van Herwerden, Th. Doctor en Predikant te Groningen; Mr. C.J. van Heusden, President van de Regtbank van eersten aanleg te Breda; H. van Heyningen, Predikant te Meppel; A. de Jager, te Rotterdam; Mr. C.A. Kluit, Notaris en Directeur der Posterijen te Alphen; J.S. Magnin, Archivarius van Drenthe te Assen; J.A.C. Rovers, Professor in de Grieksche en Latijnsche Letterkunde en Geschiedenis aan 's Lands Athenaeum te Franeker; Mr. P. Simons, Advokaat te 's Hage en Mr. G.W. Vreede, Advocaat te Gorinchem.



{==85==} {>>pagina-aanduiding<<}

VII.

Aan de Maandelijksche Vergadering wordt, naar oud gebruik, voor den tijd van één jaar, de vrijheid verleend tot het kiezen van Leden, binnen Leiden wonende.


VIII.

Bij het opnemen der Rekening van den Penningmeester, blijkt, dat de Ontvangst gedurende het afgeloopen jaar (daaronder begrepen het saldo der vorige rekening), bedragen had de Som van ƒ 3019,22; de Uitgave, de Som van ƒ 2508,80; en er dus een saldo overbleef van ƒ 510,40: wordende voorts de Rekening goedgekeurd en volgens de Wet geteekend.


IX.

De Toelage voor het jaar 1838, wordt, bij voortduring, bepaald op ƒ 5,25.


X.

Tot Voorzitter der Maatschappij in het volgend jaar, blijft aangesteld Prof. Siegenbeek; tot Secretaris, Prof. Tydeman; tot Secretaris voor de Briefwisseling, als mede tot Penningmeester, Mr.

{==86==} {>>pagina-aanduiding<<}

J.G. la Lau; en het Opzigt over de Uitgave blijft opgedragen aan de Heeren Siegenbeek en Tydeman.


XI.

De bepaling van het getal en den tijd der openbare Vergaderingen, en de benoeming der Leden, die in dezelve Voorlezingen zullen doen, wordt overgelaten aan de Maandelijksche Vergadering.
 
Eindelijk heeft de Vergadering besloten, de Leden bij voortduring te verzoeken en op te wekken, om de vruchten hunner letteroefeningen in de vakken tot deze Maatschappij behoorende, aan haar te willen mededeelen, om of voor de Werken der Maatschappij, of bij de Vergaderingen, 't zij openbare, 't zij bijzondere, te kunnen strekken.
 
(geteekend) M. SIEGENBEEK, Voorzitter.



* Zij zijn de volgende: De ware aard van het Christelijke Leeraarambt, voorgesteld in eene Leerrede over 1 Petr. V : 2, 3; bij gelegenheid van de bevestiging van Chr. Meeuse, als Predikant op den Hoek in den Lande van Axel, Dordrecht 1804, 8o. - Redevoering over de ongenoegzaamheid van de Rede ter vervulling van de dringendste behoeften van den mensch, blijkbaar uit de geschriften van de beroemdste Wijsgeeren onder de Grieken en Romeinen, uitgesproken op den 12 van Herfstmaand 1804, bij gelegenheid van de openbare Promotie der Latijnsche Schooljeugd, Dordr. 1805 8o. - Chr. Meeuse, Proeve van eens Christens Reize naar de eeuwigheid, met eene voorrede en een bijvoegsel van aanmerkingen, Dordr. 1810, kl. 8o. - Iets over het badwater Bethesda, en het wonder door Jezus aldaar verrigt, naar Joh. V : 2-9, in de Godgel. Bijdr. voor 1830, IV D. 5 St. bl. 639 en volgg. - en Godgeleerd en uitlegkundig onderzoek omtrent den waren aard van 's Heilands zielelijden in Gethsemané, ibid. IV D. 6 St. bl. 853 en volgg.

* Zie zijne Heksluiting, bl. 188 en 189.

* In den jare 1836 verscheen van hem nog een klein Blijspel in dichtmaat, onder den naam van Manteldroom, naar het Fransch van Andrieux, wiens eersteling in dit vak, Les Etourdis, ou le mort supposé, hij, blijkens het Voorberigt, bijna eene halve eeuw vroeger, voor het Hollandsche tooneel had overgebragt.

† In de nieuwe Werken dier Kamer vindt men belangrijke bijdragen van zijne hand, met name keurige levensschetsen van Haarlems waardigen geschiedschrijver, van Oosten de Bruin, en den geleerden Rector Waardenburg, beide, en vooral de eerste, met bijlagen van groote letterkundige waarde verrijkt.

* Zie over dit geschrift den Alg. Konst- en Letterbode voor 1822, I. D. bl. 244. In dat zelfde Tijdschrift vindt men, in No. 8 voor dit jaar, bl. 114 en 115, een kort levensberigt van Dassevael.

* Zie het verhaal van dit gevecht in 's mans Reize naar de Caribische eilanden, bl. 179-185.

* Zie zijne Reizen naar de Kaap de Goede Hoop enz. II. D. bl. 79.

† Zie over deze reize zijne Brieven in den Vriend des Vaderlands, IV. D. No. 7.

* Zie over dit een en ander en het harde lot, dat hem wedervoer, het Voorberigt voor het I.D. zijner Reizen naar de Kaap de Goede Hoop enz., en eene aanteekening op bl. 82 en 83 van het I.D. zijner Derde Reize naar de Middellandsche Zee.

* In 1806 verscheen zijne Reize naar de Middellandsche Zee, in 1807 zijne Reize naar de Caribische Eilanden, en zijne Tweede reize naar de Middellandsche Zee, in 1808 zijne Reize in en door het Kanaal, en eindelijk, in 1810 en 1812, zijne Derde reize naar de Middellandsche Zee in II Deelen.

* Zie het Voorberigt voor het I.D. van zijne Derde reize naar de Middellandsche Zee, bl. ix en x.

* Zie zijne Reizen naar de Kaap de Goede Hoop enz. II. D. bl. 231-233.

* Zie dezelve naauwkeurig opgegeven in den Alg. Konst- en Letterbode voor 1838, I D. bl. 257 en 258, in de aanteekening.

* Zie over onzen Brouwer het boven reeds aangehaalde berigt in den Konst- en Letterbode van dit jaar, en dat, onder de letters W.E(ekhoff), geplaatst in de Leeuwarder Courant van den 1 Mei dezes jaars.

* Vóór den 1 Januarij 1839 verwacht de Maatschappij antwoord op hare in 1837 opgegevene Prijsvraag:

1. Van wegen het hoogst opmerkelijke der berigten, welke Alpertus Metensis, in zijn geschrift: de diversitate temporum (Eccardi Corpus Historic. med. aevi, Tom. I) nopens de gesteldheid en de geschiedenis van sommige gedeelten van Noord-Nederland, in het begin der XIde Eeuw, mededeelt, verlangt men, deels een opzettelijk onderzoek naar den oorsprong en de strekking van dit, ook als vroegste middeneeuwsche proeve van zedeschildering en zelfs van pragmatische geschiedschrijving, zoo belangrijk geschrift; deels eene oordeelkundige opgave en toetsing van het geen, door hetzelve, nopens Nederlandsche of naburige plaatsen en gewesten, derzelver oorsprong en regering, de destijds dáár voorgevallene gebeurtenissen, en de zeden en gewoonten der Vorsten en landzaten, voor ons is bewaard gebleven.

En vóór den 1 Januarij 1841, op de navolgende Prijsvraag, mede in 1837 opgegeven:

2. Eene naauwkeurige nasporing en oordeelkundige opgave van het geen, door overleveringen, volksverhalen, gebruiken, spreekwijzen enz. in de verschillende gewesten van Noord-Nederland, uit den Heidenschen toestand van deszelfs bewoners nog in later tijd overig was; en een, met behulp van andere geschiedkundige berigten en gedenkteekenen, hierop gegrond onderzoek naar den aard der Godenleer en Godsdienstige gebruiken en plegtigheden, welke bij de verschillende volksstammen, die Nederland bewoond hebben, vóór de vestiging van het Christendom in zwang geweest zijn.

