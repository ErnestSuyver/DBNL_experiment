
    
        
            
                Wandelingen door Nederland met pen en potlood. Deel 4
                Jacobus Craandijk
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1108 B 8
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een diplomatische weergave
                    van het vierde deel van de reeks Wandelingen door Nederland met pen en potlood van Jacobus Craandijk uit 1879. 
                
                REDACTIONELE INGREPEN
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina (p. II) is niet opgenomen in de lopende tekst.
                
                
                    [pagina I]
                
                WANDELINGEN DOOR NEDERLAND.
                
                
                
                    [pagina III]
                
                WANDELINGEN
                door
                NEDERLAND
                met pen en potlood.
                
                door 
                J. Craandijk
                Pred. bij de Doopsgezinde Gem. te Rotterdam.
                en
                P.A. Schipperus
                Kunstschilder aldaar.
                
                Vierde deel.
                
                Haarlem
                H.D. Tjeenk Willink.
                1879.
                
                [pagina IV]
                Gedrukt bij Woest & Co., te Haarlem.
                
                [pagina V]
                    INHOUD.
                    
                        De Amsterdamsche waterwegen naar zee	Blz. 1.
Onschadelijke nadeelen. - Nieuwe behoeften. - 't Noord-Hollandsch kanaal. - Trekschuit en spoorweg. - Een liefelijke landstreek. - Castricum. - Limmen en Bakkum. - In West-Friesland. - Poelen en zandruggen. - Polder op polder. - Aankomst in den Helder. - Storm en schipbreuk. - Aan 't station. - Op de stoomboot. - De troepen komen. - De kolonialen aan boord. - Op het Hoofd. - Op den zeedijk. - Een reuzenwerk. - De onde Helder. - De forten. - Huisduinen. - Bij Kijkduin. - In den Helder. - Marine-gebouwen. - Oorlogschepen. - Havens. - Dreigende wolken. - Weêr andere tijden. - Plannen en bezwaren. - Het werk bepaald. - Het werk volbragt. - Op 't kanaal. - Holland op zijn smalst. - IJmuiden. - De haven. - Aan zee. - Naar Velzen - Velzens kerk. - Velzens verleden. - Oude buitenplaatsen. - Velzerbeek. - Langs den duinzoom. - Duin- en Kruidberg. - Aanteekeningen.	
	
Twee merkwaardige kasteelen. Helmond en Croy	Blz. 49.
Wat ons niet terughield. - Wat wij zochten. - Het Brabantsch landschap. - Een ongunstige toestand. - Uiteenloopende belangen. - Aanvankelijke verbetering. - Geringe verwachtingen. - Voortdurende ontwikkeling. - Stad en kasteel. - Een oude grensburgt. - Bange dagen. - Eindelijk rust! - Het kasteel onveranderd. - Binnenplein en voorzaal. - Helmonds archief. - Zalen en kelders. - Oud en nieuw Helmond. - Naar Croy. - De weg. - De warande. - Veranderd landschap. - Woeste schoonheid. - Stiphout en Aarle. - Gevallen hout. - De voorpoort. - Zijen voorgevel. - In het kasteel. - Kerk en kerker. - Een weinig licht. - De vijand van den boer. - Aanteekeningen.	
	
In en bij Roermond	Blz. 81.
Roermonds begin. - Roermonds wasdom. - Staatkundige toestand. - Maria-Munster. - Een edel gebouw. - Zorgvuldige restauratie. - De kerk van binnen. - Het praalgraf. - Andere graven en zerken. - De abdij. - Roermonds karakter. - De bisschopsstad. - Aan de Roer. - Bij de Maas. - Nijverheid. - O.L.V. in 't Zand. - Kerkhof en markt. - Leven en dood. - Branden. - Een fraaije tuin. - De Harmonie. - Aan de Maas. - Naar Herten. - De oude toren. - Merum. - De Burgt. - Romeinsche wachtposten. - De Drususberg. - Een opmerkelijk kunstwerk. - Afscheid. - Aanteekeningen.	

                    
                
                [pagina VI]
                    
                        In den omtrek van Arnhem. Mariëndaal. - Lichtenbeek. - Warnsborn. - Bakenberg	Blz. 113.
Een eigenaardige moeijelijkheid. - Een eigenaardig voordeel. - De Rijn bij Arnhem. - Bovenover en onderlangs. - Op het bergje. - Hulkestein. - Den Brink. - Rosande en Mariëndaal. - Geschiedenis. - Hoog en laag. - Vrijheid, blijheid. - Lichtenbeek. - Bosch en water. - Warnsborn. - Lanen en akkers. - Bakenberg. - Zijpendal. - Naar Arnhem terug. - Aanteekeningen.	
	
Baarn en Soestdijk	Blz. 133.
Baarn's verleden. - Een vrolijk heden. - Vermakelijk en deftig. - Het stationsgebouw. - Villa's in allerlei stijl. - Oud-Baarn. - Eemnesser weg. - Naar Soestdijk. - Karakter van het bosch. - Oude en nieuwe trant. - De naald. - Een dankbare hulde. - Bewoners van Soestdijk. - Het jagtslot voorheen en thans. - Portretten en schilderijen. - Verschillende merkwaardigheden. - Het park. - Amalia-oord en de serres. - Vruchten- en plantenkassen. - Een aanval op het slot. - De buurt Soestdijk. - Een heilig bosch. - Aanteekeningen.	
	
In het Gooi	Blz. 157.
Oude vermaardheid. - Rijke afwisseling. - Een Amsterdamsche voorstad. - Nardincland. - Strijd en beroering. - Oudheden. - Saxers in 't Gooi. - Het Gooisehe bosch. - 't Gooisehe hoofddorp. - Een kleine stad. - Licht en schaduw. - Hilversumsche industrie. - Ezels. - 's Gravenlandsche weg. - Het herstellingsoord Trompenberg. - Op den Trompenberg. - Een oude plaats der aanbidding. - De Leeuwenlaan. - Oorsprong van 's Graveland. - Ondergang en herstel. - Trompenburg. - De koepelzaal. - Weg naar het Gooisehe Gat. - Spaanderswoud en Westerveld. - Sperwershof, Boekenstein, Schaep en Burgh. - Over Spaanderswoud. - In het bosch. - Een eenzame weg. - Het oude afgodsbeeld - Een historisch paadje. - 't Hoogt van 't kruis. - Nieuwen allernienwst Bussum. - Vrede en oorlog. - Jan Tabak. - Oud Bussum. - 't Bosch van Bredius. - Zomermiddag. - Een woest landschap. - De Tafelberg. - Een heerlijk uitzigt. - In de rotonde. - Op de rotonde. - Meenten en maten. - Blaricum. - Naar Laren. - Fabriekarbeiders. - In Laren. - De oude St. Janskerk. - Graf heuvels. - De gewenschte geschiedenis. - Aanteekeningen.	
	
De beide Eemnessen en het huis Groeneveld	Blz. 212.
Geschiedenis van Eemnes. - Een lang dorp. - Tusschen Baarn en Eemnes. - Hotel Groeneveld. - Het huis Groeneveld. - Het bosch. - Afscheid. - Aanteekeningen.	
	
Een paar uitstapjes in Groningerland	Blz. 221.
Wat wij in Groningerland vinden. - Ons plan. - Het vroegst bewoonde gedeelte. - Veranderingen. - Waterloo en Sterrebosch. - De Heereweg. - Verdwenen burgten en kloosters. - Nieuwe buitens. - Kerk en toren te Haren. - Onnen en Glimmen. - Op den zijweg. - Hunebed. - Noord- en Midlaren. - Zuidlarenermeer. - Een Drenthsch dorp. - Kerk en havezathe. - Bosch van Laarwoud. - De Punt. - Oosterbroek en Lemferingen. - Bij Eelde. - Paterwolde. - Grooter overwinningen. - Naar Hoogezand en Sappemeer. - De verveening. - Bloeijende vlekken. - Wegen naar Slochteren. - Achterdiep en Langewiek. - Op Frieschen grond. - Ommelander	

                    
                
                [pagina VII]
                    
                        vrijheid. - Eenvoudige grafteekens. - Toren en kerk van Slochteren. - Fraylemaborgh. - Heeren van Fraylemaborgh. - In het bosch. - Staande en omgaande heerlijkheden. - Naar Schildwolde. - Schildwolder toren. - In 't Oldambt. - Klei en veen. - Noord- en Zuidbroek. - Kerk te Zuidbroek. - Eerste en laatste indruk. - In den regen. - Een stal van Wouwerman. - Het monument. - Wat Heiligerlee herinnert. - Winschoten. - Winschoter bosch. - Hoe groot de Dollard vroeger was. - Eeuwen van jammer. - 't Herwonnen gebied. - Beerta. - Finsterwolde. - Oosten Midwolde. - Scheemda en Eeksta. - Terugblik. - Aanteekeningen.	
	
Naar Apeldoorn en het Loo	Blz. 281.
Eenzame wegen. - Een tooverpaleis. - Een verdwenen visioen. - Een vreemde keus. - Hoe wij naar Apeldoorn gaan. - Geen overhaasting. - Putten. - Kelnerij en havezathe. - Schoonderbeek.- Naar de spreng. - Bij de spreng. - De papiermolen. - Terug naar Putten. - In het bosch. - Op de heide. - Heide en bunrschap. - Bij den boschwachter. - Inkomsten van het klooster te Werden. - Verschillende eigenaars. - Maalspraken. - Naar 't Sprielder. osch. - Het ‘Solse gat’. - Deelingen en hoeven. - De Koningseik. - Weêr op de heide. - Schapen. - Wat de fantasie droomt. - Wat de geschiedenis verhaalt. - Wat de wetenschap leert. - Millingen. - Uddel. - Het achterste bosch. - Een vorstelijke straatweg. - Herten. - Vergezigten en boschpartijen. - De put bij den tol. - Naar Hoog-Soeren. - Langs den zoom van het bosch. - De buurschap. - Het oude bosch. - De Galgenberg. - Valkenjagt. - De Order-mark. - Klassieke grond. - Natuur- en kunstgenot. - Oud en nieuw Apeldoorn. - Invloed van het hof. - De voorgevel van het paleis. - Inwendige luister, droevige vernedering. - Wat er overbleef. - Schouwburg en kunstzaal. - Benedenverdieping. - Bovenverdieping. - 't Glaskamertje. - Eerste rustpunt. - Vijver en sprengen. - 't Jagershuis. - Geschiedenis van het Loo. - Het oude Loo. - De hooge vijver. - De oude tuinen. - Fonteinen. - Verdwenen heerlijkheid. - Hans en Parkie. - Moeijelijke reis. - Herinnering en hoop. - Terugblik. - Aanteekeningen.	
	
De Kannenburg bij Vaassen	Blz. 353.
Het gehucht Loo. - Verschillende wegen. - De ‘Rotterdamse kopermolen’. - De kerk. - De oude hoeve. - De hoeve wordt kasteel. - Bewezen diensten. - De voorgevel van het slot. - Vernieuwingen. - De groote zaal. - Winter- en wapenkamer. - Verdere vertrekken. - Bibliotheek en kapel. - De Wildbaan. - Oude bosschen. - Dobbe gelle. - Het kanaal. - Aan 't station. - Een maagdelijk woud. - Levensteekenen. - Aanteekeningen.	

                    
                
                [pagina VIII]
                PLAATSING DER PLATEN
                
                    Het Noordzee-kanaal bij IJmuiden	Tegenover den titel.
Het Nieuwediep	Blz. 28
Het Kasteel Helmond	Blz. 49
Het Kasteel Croy	Blz. 67
De O.L.V. Munster te Roermond	Blz. 81
De Markt te Roermond	Blz. 99
Het Paleis te Soestdijk	Blz. 133
De Rotonde te Blaricum. - 's Gravelandsche weg bij Hilversum. - Trompenburg bij 's Graveland	Blz. 157
De Larenerweg bij Hilversum. - Steengevaarte bij den Trompenberg. - Laren	Blz. 189
Schildwolde - Monument te Heiligerlee. - Kerk te Zuidbroek. - Boerenwoning in Beerta. - Slochteren	Blz. 221
Fraylemaborch	Blz. 253
Hoog-Soeren. - Het oude Loo. - De sprenge bij Putten	Blz. 281
Paleis het Loo	Blz. 335
De Kannenburg bij Vaassen	Blz. 349

                



2008 dbnl


    craa001wand04_01

            ebook
                Jacobus Craandijk, Wandelingen door Nederland met pen en potlood. Deel 4. H.D. Tjeenk Willink, Haarlem 1879




DBNL-TEI 1

       
           
               Wandelingen door Nederland met pen en potlood. Deel 4
               Jacobus Craandijk
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Wandelingen door Nederland met pen en potlood. Deel 4
               Jacobus Craandijk
               
               
               
                   
                   
                   
               
           
           
           
           
               
           
           
               
               
           
           
           
           
       



2008-02-22

IH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jacobus Craandijk, Wandelingen door Nederland met pen en potlood. Deel 4. H.D. Tjeenk Willink, Haarlem 1879
 
Zie: https://www.dbnl.org/tekst/craa001wand04_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
        
        
    


    
        
        
        
        
        
        
        
    

{==t.o. III==} {>>pagina-aanduiding<<}



{== afbeelding 
	
P.A. Schipperus del. lith.
    
HET NOORDZEE KANAAL BIJ IJMUIDEN.
    
Tresling & Co Hof Lith Amst
==} {>>afbeelding<<}
    


 

{==1==} {>>pagina-aanduiding<<}

De Amsterdamsche waterwegen naar zee.

Dat het voor een koopstad van het hoogste belang is, een' goeden waterweg naar zee te bezitten, is een van die stellingen, waarover niet veel te twisten valt. Niettemin is het te bewijzen, dat Amsterdam een' zeer hoogen trap van bloei had bereikt en een' beslissenden invloed uitoefende in een' tijd, toen het over geene andere dan uiterst gebrekkige gemeenschap met de zee kon beschikken, en het laat zich zelfs verdedigen, dat de befaamde ondiepte tusschen de Zuiderzee en het IJ in niet geringe mate tot den voorspoed der stad heeft bijgedragen. De lasten en onkosten, die het Pampus aan scheepvaart en handel berokkende, waren zeker niet gering. Alleen kleine en vlot gaande vaartuigen konden met ongebroken lading over de bank, waar na langdurige Zuide- of Oostewinden niet meer dan 25 palm water stond, terwijl de groote zeeschepen het grootste deel hunner landing op de reede van Texel moesten lossen of innemen, tenzij zij gebruik wilden maken van de toch altijd ook dure en tijdroovende diensten der scheepskameelen. Maar deze onmiskenbare nadeelen werden ruimschoots vergoed door de veiligheid, die de bloeijende koopstad aan deze natuurlijke

{==2==} {>>pagina-aanduiding<<}
versterking van haar haven dankte. Gelijk het water van haar inundatiën haar dekte tegen een' aanval van de landzijde, zoo sloot de zandbank den toegang van den zeekant voor iedere vijandelijke vloot. De wraak voor Chatham kon alleen eenige visschersdorpen treffen, maar geen Britsche zeemagt zou ooit de koopvaarders en oorlogsbodems weghalen uit het IJ, of ze verbranden voor de poorten van Amsterdam. Geen krijgsgevaar kon de in de pakhuizen opgestapelde goederen deeren, en konden in oorlogstijd aan den Amsterdamschen handel verliezen worden toegebragt, voor verpletterende slagen had hij niet te vreezen. Had de gebrekkige waterweg zoo zijn geenszins onbeteekenend voordeel, de nadeelen waren minder groot, dan zij later, bij geheel veranderde omstandigheden, werden. Wat nood, of de kosten hoog waren! De vreemdeling moest toch ter markt komen te Amsterdam, dat, voortdurend door de beste krachten uit het buitenland versterkt, door zijn kennis, zijn geestkracht, zijn kapitaal, den wereldhandel tot zich had getrokken en langen tijd geen mededingers had, voor wie 't in ernst bezorgd behoefde te zijn. Wat nood, of er tijd verloren ging! Men had in die dagen geen haast. Niets was er verloren, al kwam de rijke lading uit Indië eenige dagen later in de pakhuizen, die toch altijd genoegzaam gevuld waren, en op de lange reis, die soms een gansch jaar duurde, maakte zulk een oponthoud geen verschil. Zoo kon Amsterdam groot zijn en rijk en magtig onder omstandigheden, die thans aan zijn' handel in weinig jaren den dood zouden doen. Wat in de 17de en 18de eeuw mogelijk was, dat was het niet meer in de 19de. De fiere Amstelstad had bitter geleden in de droevige jaren, waarmede die eeuw werd geopend, en naauwelijks had koning Willem den troon der bevrijde gewesten beklommen, of zijn heldere blik had gezien, wat de nieuwe tijd vereischte. 't Was ondenkbaar, dat de handel en de scheepvaart der hoofdstad zich zouden herstellen,
wannneer zij geen' beteren toegang had naar zee, en de merkwaardige vorst, die de behoeften zijns volks misschien beter dan iemand begreep, teekende met eigen hand, op een kaart van Noord-Holland, de

{==3==} {>>pagina-aanduiding<<}
rigting van een kanaal, dat hij voor Amsterdam het noodigst achtte. Dat was een kanaal door Holland op zijn smalst. Geheel nieuw was dit denkbeeld niet. Reeds in 1634 had Jan Pieterszoon Dou zulk een kanaal ontworpen; in 1772 was een brochure van een' waterbouwkundige over dit onderwerp in het licht verschenen. Maar hetzij 't genie des konings de hooge belangrijkheid van dezen weg zelf had gevonden, hetzij zijne uitgebreide kennis hem het bestaan dier plannen had geleerd, aan hem de eere, van destijds reeds te hebben ingezien wat Amsterdam werkelijk behoefde. Toch werd die rigting niet gekozen. Naar het schijnt, werden de bezwaren onoverkomelijk geacht. Amsterdam zelf was er ten sterkste tegen gekant; alle plaatsen in de nabijheid van het voorgestelde kanaal wedijverden in vertoogen omtrent de dreigende gevaren, als men der zee aldus een' weg naar het hart des lands opende en de koning zag zich genoodzaakt, zijne grootsche gedachte op te geven. Trouwens, 't is de vraag, of in 1816 reeds uitvoerbaar zou zijn geweest, wat in onzen tijd, met zooveel rijker hulpmiddelen, waarlijk geen ligte zaak bleek!
Toen de doorgraving van de Velzer duinen was opgegeven, was daarmede geenszins het plan vervallen, om Amsterdam een' beteren waterweg te verschaffen en werd de keuze bepaald op een kanaal, dat de hoofdstad met de Texelsche zeegaten zou verbinden. Daar was een uitmuntende haven, daar lagen sterke forten ter verdediging van den toegang naar Amsterdam. Van bestaande vaarten en wateringen kon partij worden getrokken. Purmerend en Alkmaar zouden er mede door gebaat worden. In 1819 werd het werk begonnen, in 1824 was het voltooid, en toen het nieuwe kanaal door de doorvaart van het oorlogsfregat Bellona was geopend, had Amsterdam een gemeenschap met de zee verkregen, die belangrijke voordeelen opleverde.

{==4==} {>>pagina-aanduiding<<}

Het laat zich gissen, dat gij weinig opgewektheid hebt, het Noord-Hollandsche kanaal langs te wandelen, noch zelfs, om den togt naar den Helder met de trekschuit te doen. Toch hebben honderden en duizenden die vaart van veertien of vijftien uren vol onuitsprekelijke verveling gedaan, zich schikkend in hun noodlot, overmits er ruim twintig jaren lang geen andere gelegenheid bestond, totdat een trekschnit van voornamer huize en met ruimer inrigting, die ‘de barge’ heette, in gebruik kwam. Met dit vervoermiddel was men twaalf uren onderweg. Later - niet te vroeg voorwaar! - kwam de stoomboot, die in zes uren den togt deed. Veel was er niet te zien. De oevers zijn vlak, de landen aan weerskanten laag, zooals men verwachten kan van een landstreek, die voor het grootste gedeelte uit drooggemaakte meeren bestaat. 't Ging eerst in noordelijke rigting tot Purmerend, den Purmer langs. 't Ging verder noord-westelijk tusschen den Beemster en den Schermer regts en den Wormer links, om dan weêr noordelijk, steeds langs den Schermer, Alkmaar te bereiken en voorts, met eenige bogten dezelfde rigting behoudend, door de Zijpe en verder tusschen den Anna-Paulowna polder en het Koegras in het Nieuwe Diep aan te komen. Een blik op de kaart belooft dan ook weinig natuurschoon, al kan het onze belangstelling wekken, dat in nog geen dertig jaren tijds, te midden van een' reeds jaren lang volgehouden oorlog met een' geduchten vijand, van 1608 tot 1635, drie groote meeren, Beemster, Purmer en Schermer, zijn droog gemaakt, terwijl een vierde geweldige waterplas, de Zijpe, in den eersten tijd dier bange worsteling werd ingedijkt en herdijkt, en nog eens en nog eens, totdat de overwinning op de wateren was behaald. Twee bloeijende steden, 't welvarend Purmerend en het rijke Alkmaar, gaven eenige afwisseling, maar het beste en schoonste dier steden zag de bargereiziger bij zijn oponthoud aldaar toch niet. Iets talrijker, maar
toch geenszins overvloedig, waren de dorpen, waarlangs 't kanaal hem leidde. Buiksloot was spoedig doorgevaren, Watergang spoedig gezien. Het statig slot van Ilpendam bleef achter de huizen en boomen verscholen. Voorbij Purmerend kwam

{==5==} {>>pagina-aanduiding<<}
hij Oost- en West-Graftdijk voorbij, waar hij tal van Noord-Hollandsche groengeverwde houten huizen kon aanschouwen, en boven Alkmaar waren 't de hooge roode daken van Koedijk, die hem een' geruimen tijd gezelschap hielden. Maar dáár trof hem, bij gunstig weêr althans, het prachtig gezigt op de trotsche Schoorler duinen, wier blinkend witte toppen, wier rijkbegroeide hellingen, wier stoute lijnen hem 't eentoonig polderland althans voor een enkele ure kon doen vergeten. Voorts kon men zonder schade beproeven, het te vergeten in zoete rust. 't Gezigt van een schip - een' kloeken Oostinjevaarder door rampzalige knollen moeizaam voortgesleept, sedert 1865 door een sleepboot getrokken - een stoomboot, naderend in de verte, nabij, opzij, voorbij, - scharen van kinders, dravend langs den oever, bedelend met klagende stemmen, ziedaar overigens de tafereelen, die 't kanaal u aanbood.

Ons voert de spoortrein naar den Helder. Wij winnen daardoor nu wel niet veel, wat betreft het natuurschoon der landstreek, die wij doortrekken. 't Blijft ongeveer hetzelfde landschap, vlak en laag, met ontelbare slooten en vaarten, al snijdt het kanaal maar tweemaal de spoorbaan, - eens vlak bij Alkmaar, eens digt bij den Helder, - terwijl beiden overigens in tegenovergestelde rigtingen voortslingeren, zoodat zij te zamen een figuur vormen, die ons doet denken aan de maar half geslaagde poging van een hoogst ongeoefende kinderhand, om eene 8 te teekenen. Wij winnen niet veel, maar:

‘Een krijgsman wint genoeg, al wint hij niets dan tijd.’ 


En tijd winnen wij althans, ook al is 't, bij 't gemis van sneltreinen en bij de vele krommingen en de talrijke stations, ook niet zóóveel, als wij wel wenschelijk en mogelijk zouden achten. Te Haarlem begint de lijn, die wij noodig hebben. Die van Amsterdam over de Zaanstreek naar Uitgeest komt voor-
{==6==} {>>pagina-aanduiding<<}
eerst nog niet in gebruik, al is de weg gereed. Alleen het gedeelte Zaandam-Uitgeest wordt sedert 1 Nov. 1869 bereden, en de bewoner der hoofdstad moet zich nog den omweg over Haarlem getroosten. Het eerste gedeelte van den togt is niet onaangenaam te noemen. De vrolijke villa's en landhuizen van Bloemendaal, de boschjes en duinen bij Velzerend, de statige buitengoederen onder Velzen, de vruchtbare weilanden, alom verspreid, geven afwisseling genoeg. Wij zijn trouwens nog in een der schoonste gedeelten van Kennemerland en zelfs den spoorwegreiziger ontvouwt het oord een deel zijner heerlijkheid. Bij Velzen rijden wij over het Noordzee-kanaal en wij kunnen voorloopig er reeds een' blik op werpen, in afwachting van nadere kennismaking. Straks volgen eenige lanen en boomgroepen, droevige overblijfsels van het eenmaal zoo prachtige Watervliet - daar ginds staat nog het groote, vorstelijke huis met zijn stalgebouwen, thans zoo kaal en eenzaam in de vlakte, die haar' rijken dosch van hoog en heerlijk hout heeft verloren. Weldra zijn wij te Beverwijk, en wij kunnen het drooggeniaakte Wijkermeer overzien. Nu gaat het midden door de uitgestrekte graslanden verder, maar de boschrijke streek langs de duinen verliezen wij nog niet uit het oog. Die kleine waterplas in de weide achter de groote boerderij, die de plaats van het slot Adrichem heeft ingenomen, is een overblijfsel van het Zwanenmeer. Daar blinkt in de verte de steenen spits van Heemskerk's hoogen toren. Let gij goed op en zijt gij scherp genoeg van gezigt, dan ontwaart gij in die laatste boomgroep,
waarboven een torendak even uitsteekt, den achtergevel van het huis Assumburg en welligt in het land den kleinen heuvel, die de puinen van het kasteel Oud-Haerlem bedekt. Aan het station Uitgeest houden wij eenigen tijd op, om de passagiers van de Zaanstreek op te nemen. Van het aanzienlijke, bloeijende dorp, met zijne belangrijke bloembollenteelt, zien wij van hier niet veel. Het ligt op het einde van den hoogen geestgrond, waaraan het zijn' naam ontleent. Zijn' welvaart dankt het aan de gesteldheid van zijn' bodem, die deels

{==7==} {>>pagina-aanduiding<<}
uit zandgrond, deels uit klei, deels uit laag veen bestaat en daardoor voor bloem- en bouw- en weiland uitnemend geschikt is. Een deel van zijn vermaardheid dankt Uitgeest aan Cornelis Cornelisz., die hier op het einde der 16de eeuw den eersten houtzaagmolen - het Juffertje - op een drijvend vlot heeft gebouwd.
Bij Uitgeest buigt zich de spoorbaan weêr naar de duinen, om, na een' vrij scherpen hoek te hebben gemaakt, langs den voet der hooge zandheuvels voort te loopen. Daar ligt het overoude Castricum, dat reeds in de 10de eeuw bekend was en veel vroeger welligt een Romeinsch Castrum of kasteel is geweest, later een aanzienlijke heerlijkheid, van wier slot in de vorige eeuw nog wat muurwerk en een brok van een' zwaren, vierkanten toren stond. Naar de overlevering verhaalt, had Sivaert, graaf Aernout's zoon, hier de schoone Tetburge ontmoet. Lang woonde er een edel en krijgshaftig geslacht, dat den naam van Castricum voerde en zich niet onbetuigd het in de gedurige oorlogen met de West-friezen. Een bastaardzoon van graaf Willem III, Willem van Cronenburg, bezat later het huis en viel bij Staveren, in den bloedigen slag van 1345. Zijn geslacht hield het sedert als achterleen van het edele huis van de Lecke. De Amsterdamsche burgemeester Geelvink was in de vorige eeuw Heer van Castricum en Cronenburg. In 1091 woedde een felle strijd tusschen die van Castricum en den abt van Egmond. In 1358 werd de Hoeksgezinde baljuw van Kennemerland, Heer Reinout van Brederode, hier door den afgezetten Kabeljaauwschen baljuw, Jan van Bloemenstein, overvallen en redde zich op den sterken toren der kerk, tot de dorpers uit den omtrek kwamen opdagen tot ontzet. In 1573 hebben de Spanjaards dorp en slot geplunderd en verwoest. In 1799 werd hier een hevige veldslag tegen de verbonden Engelschen en Russen geleverd, waarin het dorp tweemaal verloren en hernomen werd. Zoo ontbreken ook aan Castricum de geschiedkundige herinneringen niet.
Wat verder ligt Limmen, waarvan wij, van 't station af, niet veel meer dan den toren zien, - lange jaren een deel der heerlijkheid Egmond, even als Castricum een plaats, die reeds

{==8==} {>>pagina-aanduiding<<}
in de 10de eeuw wordt vermeld, even als Castricum in 1573 in kolen gelegd, en waar in 1799 het slottafereel van den Engelsch-Russischen veldtogt werd gespeeld, toen na den slag bij Castricum, op een aanbeeld van de smidse, de overeenkomst werd geteekend, waarbij de vreemde troepen zich tot terugkeer naar hun schepen verbonden en de hoop van den verdreven stadhouder in rook vervloog.
Tusschen die beide dorpen in, aan den voet der duinen, liggen de roode daken van het oude Bakkum, een nederig, schilderachtig gehucht, thans onder Castricum, oudtijds onder Egmond behoorend, in 1629 als afzonderlijke heerlijkheid door de Staten van Holland en West-Friesland aan Cornelis van der Mijle verkocht. De ‘Heinmannekens’, die vroeger de bosschen in den omtrek bewoond moeten hebben, - goedige kaboutermannetjes, die niemand leed deden, - zullen wel door het gillen van de stoomfluit zijn verdreven, zoo zij niet reeds verjaagd zijn door de ontginning van uitgestrekte woeste gronden, door koning Willem I in 1829 begonnen. Voor de wandelaars hadden zij niet behoeven te vlugten! Die zijn hier niet in grooten getale te vinden en waren er nooit overvloedig, al leverde de zandweg tusschen Castricum en Egmond-binnen met zijn weelderig houtgewas overvloed van natuurschoon. Een noodlottig bezoek ontvingen die van Bakkum in 1573, toen Spaansche ruiters ook hier den rooden haan lieten kraaijen, en een bange dag was 't voor de nederige buurt, toen zij den 6den Oct. 1799 het tooneel eener geweldige worsteling tusschen Fransche en Russische troepen was.
Allengs wendt de spoorbaan zich meer in oostelijke rigting en dus verder van de duinen, de landstreek doorsnijdend, die wij vroeger hebben bezocht. Tusschen de R.C. en Prot. kerken van Heilo, langs de bosschen van Nijenburg, waarvan het heerenhuis één oogwenk is te zien aan het einde der fraaije beukenlaan, langs den Alkmaarder hout, bereiken wij het station der oude hoofdstad van N. Kennemerland, en na passend oponthoud stoomen wij verder. Het Noord-Hollandsche kanaal,

{==9==} {>>pagina-aanduiding<<}
dat wij hier oversteken, kunnen wij nog eenigen tijd met het oog volgen, gelijk het langs de roode daken van Koedijk door de vlakken velden loopt, en de hooge duintoppen van Schoorl zien wij nog schemerend in de verte. Voorts nemen wij afscheid van alle liefelijkheid. 't Is een wonderlijk land, waardoor wij reizen, zoodra wij den zandigen grond hebben verlaten, waarop het armoedige dorpje St. Pancras is gebouwd en waar vóór eeuwen het bloeijende, door Jan I verwoeste Vronen moet hebben gelegen. Eigenlijk is 't maar ten halve land te noemen. Ontelbaar zijn de breede en smalle slooten, waarin eilanden en schiereilanden drijven. Hier kunt gij zien, hoeveel kool er in de wereld verkocht wordt. 't Is kool, kool en nogmaals kool; roode kool, witte kool, groene kool. En ziet gij akkers, waar geen kool wordt verbouwd, dan bespeurt gij, dat die met uijen beteeld zijn. Huizen ziet gij weinig. Alleen hier en daar de afgeknotte piramide van het leelijke Noord-Hollandsche boerenhuis, dat voor drie vierde dak is. Nu en dan rijst uit de verte een kerktoren omhoog, of wijst iets, dat op een boschje gelijkt, de plaats aan, waar een in de lengte langs een voetpad gebouwd dorp ligt. Menschen ziet gij nagenoeg in 't geheel niet, tenzij soms een' enkelen boer, die in zijn schuit naar zijn' koolakker vaart. Toch is de landstreek digt bevolkt, maar de spoorweg blijft van alle dorpen tamelijk verwijderd. Ook welvaart is er genoeg, want de velden zijn vruchtbaar, maar uw zoekend oog bespeurt niets, waaruit gij die welvaart der bevolking zoudt kunnen opmaken. Ook heeft deze mengeling van slooten en akkers eene eigenaardige belangrijkheid. Wij zijn immers in West-Friesland, het oude gebied der erfvijanden van Holland, het tooneel van zooveel mislukte krijgstogten en bloedige worstelingen. Hier vond zoo menig wijd vermaard edelman een' roemloozen dood. Hier zonk zoo menig zwaar geharnast ridder, met zijn' gepantserden hengst in het
verraderlijk moeras. Hier zijn twee graven van Holland met knuppels dood geslagen. Hier woonde 't ontembaar ras van stoute stroopers, door geen dapperheid of krijgskunst te overwinnen, zoolang zij bleven op hun eigen terrein

{==10==} {>>pagina-aanduiding<<}
en zich niet op den vasten geestgrond waagden; door geen burgten te beteugelen; alleen te genaken en te bedwingen, als en zoolang het ijs hun poelen en meeren bevloerde. Wij zouden haast geneigd zijn te vragen, waar en hoe zij toch wel gewoond mogen hebben! Ziet de oude kaarten eens, die den vroegeren toestand dezer streken leeren kennen! Een smalle strook lands, trouwens vrij wat breeder dan thans, strekt langs de kust der Noordzee zich uit. Daar was reeds vroeg een niet onbelangrijke bevolking gevestigd en hier en daar zijn de sporen nog over, dat ook de Romeinen hier geen vreemdelingen waren. Zij werd door de duinen beschermd, behalve op het ééne punt, waar de duinreeks is afgebroken en thans de kapitale Hondsbossche zeewering de geweldige wateren keert en waar vóór eeuwen welligt een der Rijnarmen uitstroomde. Door die geduchte bres lag gansch West-Friesland open, en sinds de Zuiderzee was ingebroken, drongen keer op keer de golven ook van den Oostkant binnen. Ziet eens, wat aaneenschakeling van meeren en plassen! Wat blijft er over ter bewoning, dan enkele, voortdurend bedreigde strookjes grond! Wij zijn in den Heer-Hugo-waard, een groote waterplas, van 1626-1631 bedijkt, en westelijk van ons zien wij een dier betrekkelijk hooge zandruggen, die van ouds hier en daar tusschen de uitgestrekte poelen zich verhieven en althans eenigszins tot een woonplaats van menschen geschikt waren. Dáár is het de zoogenaamde Langendijk, die zich bij den geestgrond bij St. Pancras aansluit en sinds lang vier ineen loopende dorpen draagt, waarvan de twee middelsten, Noorden Zuidscharwoude, aan vroegere bosschen van schaarhout doen denken, waarvan het eerste, Broek op Langendijk, zich beroemd maakte door de trouw, waarmede zijn opgezetenen hun vorstin Jacoba dienden tegen Haarlem, waarvan het laatste, Oudkarspel, den 19den Sept. 1799 door Daendels versterkt,
heldhaftig verdedigd, roekeloos gewaagd, in verwarring verlaten, ten slotte hernomen werd en den 2den Oct. vruchteloos bedreigd en niettemin prijsgegeven.
Ook elders vinden wij in deze streken dergelijke van ouds

{==11==} {>>pagina-aanduiding<<}
bewoonbare plekken, waar de zeeklei een' vasteren bodem oplevert, en die reeds lang dorpen of buurten droegen, wier torens wij hier en ginds zien verspreid: Oude- en Nieuwe Niedorp, Zijdewind, Valkoog; maar eilandjes waren 't te midden der wateren. En Schagen, bij wiens fraaijen toren wij een oogenblik ophouden, was wel reeds in 12de eeuw een welvarende plaats, eer 't in 1168 door den Heer van Egmond werd verbrand, maar hoe afgezonderd, hoe ontoegankelijk haast, lag het tusschen al die groote plassen en poelen en die lage, keer op keer door de golven van de Zuiderzee overspoelde landen! Wat reuzenwerken zijn hier gemaakt, toen de sterke dijken zijn gelegd, die twee zeeën moeten bedwingen! Wat zegepralen zijn hier bevochten door kennis en volharding! Naauwelijks hebben wij den Heer-Hugo-Waard verlaten, of wij sporen door de vruchtbare Zijpe, een' ouden polder, in 1388, en toen naar men zegt reeds voor de tweede maal, bedijkt, maar eerst in 1533 voor goed veroverd op de golven, om nog driemaal hernomen te moeten worden, eer de 16de eeuw ten einde was. Onmiddellijk aan de Zijpe paalt de Anna-Paulowna-polder, die lange jaren onbeschermd heeft gelegen en wier bedijking, pas in 1845 begonnen, in 1847 werd voltooid. Eindelijk, als wij weêr het kanaal zijn overgegaan, doorkruisen wij het Koegras, tot 1610 een gansch onbeschut buitenland, telkens overstroomd door het zeewater, in 't genoemde jaar door een' zanddijk, die naar Oldebarneveld werd genoemd, ten minste eenigszins tegen de Noordzee beveiligd, maar aan den kant der Zuiderzee openliggend, tot dat de grond, bij het graven van 't kanaal verkregen, aan deze zijde tot een' dam werd opgeworpen. Toen werd de half verdronken vlakte, waar oudtijds de schamele bevolking op den thans verdwenen Vlied-berg vlugtte, waar enkele hutten op de nollen waren verspreid, waar eenig vee een schrale en altijd gevaarlijke weide vond, veranderd in een' goed
beveiligden polder, waar thans meer dan vijftig hofsteden staan en een belangrijke veestapel wordt gehouden. Zoo leidde ons de weg door polder op polder. Zoo rende het stoompaard door de gewesten,

{==12==} {>>pagina-aanduiding<<}
wier weeke bodem voorheen geen strijdros dragen wilde, wier verstrooide dorpen en buurten naauwelijks anders dan met de platboomde schuit te genaken waren, waar te midden van poelen en moerassen zooveel haat heeft gegloeid, zooveel bloed heeft gestroomd. En van de vlakke velden, de gebroken landen, de onafzienbare weiden, de prozaïsche koolakkers, de verstrooide dorpen, gaan stemmen in overvloed op, om te verhalen van droevige dingen hier geschied, van goede dingen hier gewrocht.

Wij hebben in de verte de duinreeks van Huisduinen en den vuurtoren van Kijkduin gezien, ten teeken dat wij de Noordzee naderen. Wij zien aan de andere zijde vóór ons hooge scheepsmasten, ten bewijze dat de Helder niet ver meer is. Weldra stoppen wij aan het togtige station, waar de frissche zeewind ons om de ooren waait en alle deuren met een' geweldigen slag digtwerpt. Wij kunnen 't aan den Helder verschillend treffen. Als het regent of mist zien wij er niets - dáár evenmin als elders - en ons goed geluk dient ons als naar gewoonte; of liever, wij verstaan de nuttige kunst, wij kennen 't eenvoudig geheim, om op onze wandeling nooit last daarvan te hebben. 't Geheim bestaat hierin - als het mist of regent, niet te wandelen. Wind is aan den Helder ‘begeerd’, doorgaans ook ‘voorradig’. Wij kunnen 't ook in ander opzigt verschillend treffen, naar mate er meer of minder schepen uitgaan of binnenkomen. 't Is een prachtig gezigt, als een gansche koopvaardijvloot, lang door tegenwind opgehouden, met volle zeilen heenzweeft over het ruime sop. 't Is een belangrijk schouwspel, als een eskader binnenstoomt en alles aan den wal zich verdringt, om de teruggekeerden te begroeten. Maar op deze dingen valt niet te rekenen. 't Is mogelijk, herhaalde malen aan den Helder te hebben vertoefd, zonder veel bijzonders te hebben aanschouwd, vooral sinds het Noordzee-kanaal een aanmerkelijk deel van de scheepvaart op Amsterdam aan het gat van Texel heeft onttrokken. 't Is een ontzettend

{==13==} {>>pagina-aanduiding<<}
verheven en ijzingwekkend tooneel, als de stormwind giert uit het N.W. en de opgezweepte golven de zware dijken beuken, terwijl hun witgepluimde legioenen onverpoosd opvliegen tegen de steenen glooijingen, die hier bijna zonder strand uit de diepte oprijzen, en als boven de vliegende golven de vliegende wolken hun deel schijnen te willen hebben aan den verdelgenden strijd. Het wordt boven alle beschrijving ontroerend, als er een schip in nood is, als daar ginds op de gevreesde Haaks, waar zelfs bij stil weêr en kalme zee branding staat, waar zoo menig goed schip en zoo menig wakker zeeman bleef, een vaartuig is gestrand; als de kloeke bemanning der reddingsboot met heldhaftige zelfverloochening en doodsverachting 't onmogelijke beproeft; als onversaagde sloeproeijers hun krachten gaan meten met de geweldige krachten van den bulderenden storm en het vernielende water; als de zaamgestroomde bevolking in ademlooze spanning de gruwzame worsteling volgt met de oogen en de kansen berekent van dood of behoud. O, de geschiedenis van den Helder heeft menige bladzijde vol aandoenlijke verhalen van schipbreuken, van gelukte pogingen, van vruchtelooze opofferingen, van duur betaalde zegepralen! En menig eenvoudige pekbroek roeit er zijn vlet of slentert met de handen in den zak langs de haven, voor wien gij met eerbied den hoed zoudt afnemen, of wien gij met hartelijke ingenomenheid de harde hand zoudt drukken, als gij 't wist, wat heldenziel daar huist onder dat boezeroen, wat moedig en liefdevol hart daar klopt in de borst, die geen ridderkruis draagt.
Maar ook storm en schipbreuk laten zich niet vooruit bepalen. 't Is ook de vraag, of zulke treurspelen vol ontzettenden ernst niet te heilig zijn, om de voorwerpen van reizigersnieuwsgierigheid te wezen!
Wèl kunnen wij rekenen op het vertrek der O.I. mailbooten, trouwens ook ernstig genoeg voor velen, die niet bloot als toeschouwers tegenwoordig zijn, en waarbij ook dengenen, die er niet persoonlijk in zijn betrokken, onwillekeurig wel een traan dringt in het oog! - 't Is een der vastgestelde dagen. Reeds te

{==14==} {>>pagina-aanduiding<<}
Haarlem aan 't station hebt gij een eigenaardige verzameling personen en goederen kunnen opmerken, -goederen vooral, wier bestemming u van zelf reeds duidelijk zou zijn, al droegen zij niet in groote letters den naam der stoomboot, die heden in zee zal gaan. Sterke kisten, koffers, met ijzeren banden en platte deksels, juist op de maat van hoogte en breedte, om in de hut geborgen te kunnen worden onder de kooi, luijerstoelen van den terugkeerenden oudgast, - geel gebrande gezigten, vrouwen met Indische type, bruine baboe's, gij behoeft hun plaatskaartje niet te zien, om te weten waar zij heen gaan! Aan 't station in den Helder heerscht een buitengewone levendigheid. Al de kranke vigelantes, al de magere paarden zijn heden in dienst. Vóor 't gebouw staan zij geschaard, en als zij zijn volgeladen met dames en kinderen en pakjes, dan draven zij weg. De talrijke bagage wordt op wagens en karren gepakt, niet zonder 't noodige of onnoodige geschreeuw en gekijf, en de karren volgen de rijtuigen. Wij hebben geen haast en kunnen op ons gemak naar boord wandelen. 't Ontgaat ons niet, dat op 't stationsplein een afdeeling infanterie staat geschaard. Zij kon daar vooreerst nog wel gemist worden, maar over een uur zal zij haar taak hebben te vervullen. Dan komt het detachement suppletie-troepen, voor het Indische leger bestemd. Men is er niet gansch gerust op, dat niet deze of gene der aangeworven manschappen nog in de laatste oogenblikken zal trachten te deserteren, en de Heldersche infanterie zal de kolonialen hebben te bewaken op hun' weg naar de boot, gelijk de tamme olifanten hun wilde natuurgenooten opbrengen. Hetzelfde vermoeden omtrent de onuitroeibare zucht der Indische militairen om weg te loopen, geeft aanleiding tot de zonderlinge route van Harderwijk naar den Helder, die over den Haag loopt. 't Is minder het doel, om aan officieren en manschappen voor het laatst nog eens het spoorgenot te verschaffen, noch om aan de vreemdelingen de hofstad nog
eens te laten zien, dan wel, omdat bij de residentie de eenige plaats is, waar de wagens van de rails van het Rijnspoor op die van den Hollandschen spoorweg kunnen overgaan en de troepen dus in de rijtuigen kunnen blijven.

{==15==} {>>pagina-aanduiding<<}
Zij zouden anders aan alle verzoekingen der hoofdstad zijn blootgesteld.
't Is ons vooreerst niet om een' blik op den Helder te doen, en wij kiezen derhalve den naasten weg naar de haven, het spoorwegboschje door, door de Keizerstraat, die niets keizerlijks heeft, langs een gedeelte van het Heldersche kanaal, waar wij aan den overkant de gebouwen en daken van het Marine-etablissement Willemsoord en de schepen in de Maritieme binnenhaven, tusschen en boven lage huizen ontwaren, over de Nieuwe brug, van waar wij links de oorlogsbodems, regts de koopvaarders in hunne respectieve binnenhavens zien liggen, langs de rij der koopvaardijschepen - houthalers en kolenschepen meest - en voorts, een steegje door, naar de kade, waar de groote pakhuizen der Maatschappij Nederland staan gebouwd en waaraan schepen en stoombooten liggen, ladend of lossend, pas binnengekomen of tot uitgaan gereed. Waar wij de boot hebben te zoeken, die straks vertrekken zal, behoeven wij wel niet te vragen. Zij is reeds van verre kenbaar genoeg aan de rookwolken, die haar schoorsteenen opzenden, en van nabij aan de menschenmassa, die af en aan zwermt en het prachtige schip op een' reusachtigen bijenkorf doet gelijken. Wat leven en gejoel aan boord! De pas aangekomen passagiers zoeken hun hutten, bergen hun goed. Bloedverwanten en vrienden omringen hen en nemen de plek in oogenschouw, waar hunne geliefden eenige weken hun slaap- en woonplaats hebben zullen en de medereizigers, die met hen de bewoners dezer arke zullen zijn. Javaansche bedienden en Europesche hofmeesters, matrozen en sjouwerlui, draven heen en weêr, ververschingen brengend, kisten slepend, pakken dragend. Leveranciers, nieuwsgierigen, belangstellenden, belanghebbenden, agenten, beambten, scheepsofficieren verdringen elkander in het salon. Aan de lange tafel zitten reizigers, reeds vroeger gekomen, of met hun voorbereidende maatregelen gereed, en bezoekers, zich versterkend met de goede gaven, die de directie aanbiedt aan allen, die er gebruik
van willen maken. Op het

{==16==} {>>pagina-aanduiding<<}
dek is alles in beweging. De zware goederen der passagiers worden afgelaten in het ruim. De equipage heeft handen vol werk niet allerlei bezigheden, die 't aanstaand vertrek voorafgaan. De koeijen verraden haar tegenwoordigheid door een aanhoudend geloei; varkens, kippen, ganzen mengen zich in het concert. Daar klinkt in de verte de muziek; trommels roffelen, trompetten schetteren, bajonetten blinken in de zon. De troepen komen. Ongewapend marcheren de grijs gedoschte kolonialen tusschen de rijen der infanteristen, begeleid door de Indische officieren met hun oranjesjerpen en getrokken sabels, en het vaandel golft in breede plooijen uit. Helder's straatjeugd houdt hen trouw gezelschap. Met vlugge beweging vormt de infanterie een' halven cirkel, wiens einden zich aansluiten tegen de boot. De suppletietroepen zijn er binnen, de straatjongens zijn er buiten. De optogt naar boord begint. Daar stijgen zij de loopplanken op, in de graauwe uniformen, met den geelen band om de muts en den zak op den schouder. O, als gij de geschiedenis van al die mannen eens kendet! Wat al verwoeste levens, wat al bedrogen verwachtingen, wat al aangrijpende lotwisselingen! Wat aristocratische trekken, wat schurkengezigten, wat kloeke gestalten, wat verloopen sujetten! Krachtige blonde Duitschers, met het ijzeren kruis op de borst, - tengere, veerkrachtige Franschen, in Algiers door de zon van Afrika geblakerd, - dikke bier-Belgen, - boerenlummels uit het vaderland, - flinke oudgedienden, met een reeks van medailles, - graven, die hun erfgoed hebben verspild, - baronnen, die hun' naam hebben onteerd, - jongens van fatsoenlijken huize, met wie men geen' weg meer weet, - gesjeesde studenten, - rijkelui's kinderen, wier vader bankroet heeft gemaakt, - zwakken, die verleid zijn, - onbedachtzamen, in dronkenschap overgehaald om te teekenen, - leegloopers, door het hooge handgeld verlokt, - arbeiders, die geen werk hadden, - vrijwilligers of remplaçanten van het leger, die hier
hun' tijd hebben uitgediend en niets beters wisten, dan zich voor Indië te verbinden, - wakkere kerels, die in Indië vooruit willen komen, - kinderen van armen, die voor hun

{==17==} {>>pagina-aanduiding<<}
ouders zich ‘verkocht’ hebben, - enkele fijne berekenaars, die met het handgeld hadden willen drossen, - in bonte mengeling gaan zij voorbij. Geen wonder, dat dezen en genen de lust bekruipt, om zich uit de voeten te maken, eer de boot van wal en de kans voorbij is! Niet zonder reden wordt strenge wacht gehouden, totdat het detachement aan boord is!
Als 't aan boord is, rukt de infanterie in. ‘Oorlog’ heeft de troepen aan ‘Koloniën’ overgegeven, en Koloniën moet nu verder toezien. De officieren hebben oogen van voren en van achteren noodig. De verzoeking is groot, terwijl de matrozen over de verschansing met heeren en dames van hunne kennis spreken en menig koloniaal niet ongaarne de gelegenheid zou waarnemen, om den lagen muur te overschrijden, die tusschen hem en den wal is, of althans eenig kleedingstuk te ruilen voor jenever. Als zij in zee zijn, is 't gevaar voorbij, maar in Southhampton zal Koloniën nog werk genoeg hebben, om het deserteren met behulp der Britsche visschers en loodsen te beletten, en voor Napels zal niet dan met de uiterste waakzaamheid een ongeoorloofde handel met doorslepen kooplui van beide sexen kunnen worden verhinderd. Overigens zullen de troepen 't niet lastig maken. Bij stil weêr zal van de gebaarde lippen menig lied weerklinken. De Duitschers zullen weemoedige en dichterlijke zangen doen hooren. De Franschen zullen vrolijke, geestige liedjes aanheffen. De Belgen zullen krachtige toonen laten ruischen over de groote wateren. Helaas ! als onze Hollandsche jongens meê willen doen, dan zullen zij niet veel anders kennen dan onzinnige kermisdeunen, als 't geen vuile bordeeltaal is! In Indië zullen allen, waar 't noodig is, vechten als leeuwen, of als duivels.
Inmiddels is in het salon de drukte niet verminderd, al is alle bagage zoo goed mogelijk in de hutten geborgen. Het plegtig uur des afscheids nadert. De stoomfluit geeft het teeken van vertrek aan allen, die niet meêgaan. Een laatste kus, een veel zeggende handdruk, een kort ‘God zij met u!’ een stille traan. Maakt het niet te lang, maakt elkander het hart niet week!

{==18==} {>>pagina-aanduiding<<}

Aan het Hoofd kunt gij de boot zien voorbijkomen. Spoed u daar heen; gij kunt straks wel nader in oogenschouw nemen, wat de Helder en het Nieuwe Diep u overigens te zien geven. Op het Hoofd hebt gij een treffend gezigt. Daar voor u ligt de reede van Texel en in de verte ziet gij de kust van dat eiland oprijzen uit zee. Over een ruime watervlakte weidt uw oog. Links ziet gij 't gat van Texel uit in de Noordzee, regts in de Zuiderzee. Gij volgt de breede kade, waaraan de oorlogschepen achter elkander liggen, en ginds vormt de wal een bogt en ziet gij de koopvaarders en stoombooten voor de hooge muren der infirmerie en der pakhuizen van de Maatschappij Nederland. Evenwijdig met de kade en den wal loopt een steenen afsluitdijk, die de haven beschermt tegen de golven. Deze haven is het eigenlijke Nieuwe Diep, een breede diepe geul, van 1770 tot 1780 tot haven aangelegd, sinds telkens verbeterd en hoe langer hoe meer tot een veilige ligplaats voor schepen gemaakt. 't Waait een frissche bries en de golven spatten op tegen den dam. Daar voor ons, op de reede en op zee, huppelen vaartuigen van visschers en loodsen op de groene wit gekuifde vlakte. Hier op het Hoofd verzamelt zich een talrijke schare. De onmisbare straatjongens klimmen in de hooge houten palen, die de lichten dragen en laten zich langs de steunbalken naar beneden glijden. De betrekkingen van bemanning en passagiers staan in gespannen verwachting. Enkele zeeofficieren stappen rustig heen en weêr. Een zwerm adelborsten kiest bij voorkeur zijne plaats aan den voet van het Hoofd, op de groene, glibberige steenen, die de glooijing bedekken, waar het schuim tegen opspat. Oude zeerobben kijken belangstellend uit. Vrouwen staren met oogen, door tranen verduisterd. Ginds komt de boot. Statig stoomt zij de rij der koopvaarders, der oorlogsbodems voorbij. Op het voorschip staan de kolonialen bij een, op de campagne zijn de passagiers vereenigd, overal is de equipage verspreid. Nog
een laatste groet met de wuivende zakdoeken en hoeden. 't Kanonschot buldert en de doffe dreun rolt over de wateren ten afscheid aan het vaderland. Stout en fier klieft het prachtig stoomschip de

{==19==} {>>pagina-aanduiding<<}
golven. Het wendt - het is verdwenen om den hoek der batterij. Zwijgend en ernstig verlaat de schare het Hoofd.

Willen wij de boot in zee zien, dan hebben wij daartoe gelegenheid bij den vuurtoren van Kijkduin. Een wandeling van een uur zal ons derwaarts brengen en wij zullen kunnen opmerken, welk een' afstand het schip in dien tijd reeds heeft afgelegd. Maar dat alleen zou de moeite niet loonen. Als wij dien togt aanvaarden, dan is het, omdat wij onderweg een groot deel van den Helder door komen en tevens een bezoek brengen aan het oude Huisduinen, dat zich ten eenemale door de jongere buurt overschaduwen en overvleugelen zag. Een deel der verdedigingswerken, tegen een' eventuelen vijand opgerigt, nemen wij dan meteen in oogenschouw en wij maken kennis met den reusachtigen arbeid ter beveiliging van den uithoek van Holland tegen de altijd dreigende zee. Wij kiezen daarom den dijk, in plaats van de lange Hoofdgracht, met haar reeks van lage huizen en haar dubbele boomenrij, die aan den havendam begint, en den nog langeren Kanaalweg, die er zich bij aansluit en aan den ouden Helder eindigt. Wij kunnen straks daarlangs terugkeeren, maar de dijk trekt ons vooreerst nog vrij wat meer aan. Hij voert ons langs het grootste gedeelte van die tamelijk regte noordergrens van 't vaste land van Holland, die het Nieuwe Diep en de Zuiderzee ten O., de Noordzee ten W. en het Marsdiep ten N. heeft. Wij hebben dus aan de regterzijde 't gezigt op de reede, en landwaarts op de achterhuizen der talrijke straten, die dezelfde rigting volgen. 't Laat zich begrijpen, dat wij meer oog hebben voor de groote watervlakte, dan voor de kleine, in geen enkel opzigt belangrijke gevels der digt opeengebouwde woningen. Hoe, vol majesteit ligt daar de geweldige plas, die twee zeëen verbindt! Hoe levendig is het tafereel, als de vlugge visscherscheepjes en loodskotters dansen over de golven; als het trotsche zeekasteel, met zijn zware kanonnen gewapend, zijn'

{==20==} {>>pagina-aanduiding<<}
weg door de baren ploegt; als de fiere driemaster wordt binnen gesleept, om weldra een veilige haven te vinden! Hoe indrukwekkend, als de donkere lucht graauw en somber neerhangt en het witte schuim overal als met een zilveren net de zwarte watermassa overspant! Hoe vol liefelijkheid, als op den stillen zomeravond de gansche waterspiegel tintelt van licht en de vrolijke bruinvisschen dartelend hun gladde ruggen laten blinken in de stralen der ondergaande zon! Maar verzuim toch niet, uw aandacht ook te wijden aan het reuzenwerk van menschenhanden, aan den prachtigen zeedijk, dien gij betreedt. Merk het op, hoe de steenglooijing uit de zee zelve oprijst. Denk er aan, hoe die zee nooit ophoudt met haar pogingen, om den grondslag te ondermijnen, ook al beukt zij met haar golven de sterke zijden van haar' bedwinger niet. Dit gedeelte der Hollandsche kust levert eigenaardige en geenszins te minachten bezwaren voor den bouw en het onderhoud van de dijken op. Nergens elders is aan hun' voet zulk een diepte en dientengevolge zoo weinig strand. De volle kracht van het water, door de Noordewinden opgezweept, de gansche stroom bij ebbe en vloed, moet onmiddellijk door den dijk worden weêrstaan en gekeerd. Wat heeft deze dam niet reeds te houden gehad, sinds hij in 1774 was voltooid! Hoeveel harten hebben hier vol angst geklopt, zoolang de wetenschap 't niet verder had gebragt dan tot aarden dammen, of zelfs tot de veel sterker wierdijken, die tot 1746 toe den vreeselijken strijd te strijden hadden, of - erger nog - de onophoudelijke ondergraving hadden door te staan, waardoor op eens gansche stukken in de diepte verzonken! Eerbied voor de kennis en voor de volharding, die aldus hebben gezegevierd!
Ter afwisseling ziet gij hier eenige reuzengewrochten van den laatsten tijd, onmisbaar voor een volk, dat zijn onafhankelijkheid wil verdedigen, maar waaraan wij liefst een ongestoorde rust toewenschen - groote kanonnen in de batterijen, die het zeegat bestrijken - de Prinses Louize- en de Oost-batterij. - En wederom ter afwisseling werpt gij een' blik op een eenvoudig, maar belangrijk en hoogst nuttig gebouwtje, dat voor meteoro-
{==21==} {>>pagina-aanduiding<<}
logische waarnemingen is ingerigt. Deze stichting van een' nederigen, maar hoogst bekwamen en volijverigen timmerman van Texel, later tot opzigter van den waterstaat bevorderd, wijlen den heer C. van der Sterr, is onder den bescheiden naam van ‘de landskeet’ bekend. Bij het observatorium verlaten wij den zeedijk, als wij dien althans zoo lang mogelijk willen houden en niet reeds vroeger door een der talrijke stegen in de bewoonde wereld zijn afgedaald, hetgeen tot besparing van tijd niet anders dan raadzaam is, want ons naaste doel ligt Zuidelijk en er zijn wegen, die veel meer in de rigting van Huisduinen loopen. Maar de zee laat ons zoo ligt niet los en de opeengepakte klomp huizen, die met al de glopjes en straatjes volkomen het karakter van een groot visschersdorp draagt, heeft niet zoo bijzonder veel aantrekkelijks. Hier zijn wij in den ouden Helder. Van alles, wat tusschen deze wijk en het N. Diep ligt, bestond voor ruim vijftig jaren nog weinig of niets. De dijk was het eenige middel van gemeenschap tusschen het dorp en het havenhoofd, en de schepen in de haven zelve waren alleen met een sloep te bereiken, evenals de pakhuizen, magazijnen, loodsen en werkplaatsen aan het zoogenaamde Nieuwe werk, waar thans de binnenhaven is, en dat op het eind der vorige eeuw was aangelegd ten dienste van 's lands oorlogschepen. Eerst in 1812 werd de dijk tusschen het Nieuwe werk en het Hoofd gelegd, evenwijdig met den steenen dam, die de haven beschermt. Op het ledige
terrein langs dien nieuwen dijk werd het Marine-etablissement Willemsoord gesticht, in 1827 voltooid. Het Noord-Hollandsch kanaal kwam in 1825 in gebruik. In de jaren 1829 en -30 werd het kanaal gegraven, dat den ouden Helder met de haven verbindt en sedert dien tijd verrezen jaar op jaar nieuwe huizen en straten, zoodat thans de oude Helder, Willemsoord en het Nieuwe Diep één zamenhangend en uitgestrekt geheel uitmaken, met een bevolking van ruim 20000 zielen.
De eigenlijke Helder behoort zelf geenszins onder de oude dorpen des lands. Vóór het jaar 1500 bestond het nog niet; na dien tijd was het lange jaren niet meer dan een geringe uitbuurt

{==22==} {>>pagina-aanduiding<<}
van Huisduinen, maar de toenemende handel van Amsterdam en de belangrijke uitbreiding der oorlogsvloot werkten gunstig op den bloei der plaats, in wier nabijheid dag aan dag zooveel schepen binnenkwamen en uitliepen, al bleef Texel ook nog geruimen tijd boven den Helder door officieren en matrozen begunstigd. Tal van vreemdelingen betraden hier voor 't eerst den Hollandschen grond, en al was de gelegenheid om van boord te komen gebrekkig, - Constantijn Huygens werd nog in Maart 1692 met een kar uit het schip gehaald en aan land gebragt, - de logementen waren er talrijk en goed. Het wapen van Haarlem althans wordt om zijn netheid geroemd. Eerst in 1624 was er een kerk gebouwd, en veel had het opkomend dorp van de zee te lijden, zoodat de huizen telkens meer landwaarts in werden gebouwd en het houten kerkje in 1679 moest worden verplaatst, om niet verzwolgen te worden. In de dagen der Bataafsche republiek werd de Helder, dat reeds vroeger door eenige batterijen was verdedigd, met ten deele nog bestaande vestingwerken omringd. Napoleon wilde er het ‘Gibraltar van het Noorden’ van maken, en hij begon met den aanleg van geduchte versterkingen, waartoe voornamelijk Spaansche krijgsgevangenen werden gebruikt. Wat zullen die ongelukkigen, in de moerasssen en onder den guren hemel van Hollands uithoek, naar hun zonnig vaderland hebben gesmacht! De admiraal Verheull, trouw aan zijn' eed, hield tot in Mei 1814 de sterke forten voor den keizer bezet en daarmede de Zuiderzee gesloten. Sedert werd de kring der vestingwerken tusschen Noord- en Zuiderzee nog aanmerkelijk verbeterd, en voldoen zij thans welligt niet meer aan de eischen, die de nieuwe oorlogskunst stelt, de hand is met kracht aan het werk geslagen, om de forten en batterijen hoe langer hoe meer te doen beantwoorden aan hunne bestemming. Een aantal verbeteringen in aanleg en bewapening is reeds tot stand gebragt.
Buiten den Helder in het open veld gekomen, zien wij ter regterzijde de wallen van het groote fort Erfprins; Z-Oostelijk ligt het fort Dirks Admiraal; aan weerskanten van het

{==23==} {>>pagina-aanduiding<<}
kanaal de forten Westoever en Oostoever, terwijl vóór ons, buiten de lijn, het fort Kijkduin met den hoogen vuurtoren op de duinen oprijst. Van Erfprins tot Westoever loopt een borstwering, terwijl de gronden daaromheen door een sluis onder water gezet kunnen worden. Zoo zou de positie van den Helder werkelijk bij goede bezetting en verdediging zeer sterk zijn, wanneer maar niet de tegenwoordige ver dragende kanonnen de kostbare Marine-inrigtingen en de vloot in de havens uit zee konden bereiken.
De straatweg, dien wij volgen, brengt ons niet tot Huisduinen. Hij laat ons straks in den steek, om zich naar het kerkhof te wenden. De levenden hebben een smal voetpaadje tot hun gerief; wat per as naar dorp en fort wordt vervoerd, verzinkt bij droog weêr in het zand, bij nat weêr in den modder. Daar komen eenige soldaten met een' broodwagen aansukkelen. Hoe moet het gaan, als hier een zwaar stuk geschut moet vervoerd worden! Vermoedelijk wordt deze weg opzettelijk niet bruikbaar gemaakt, om aan de bezetting van het fort eenige bezigheid en onmisbare lichaamsbeweging te verschaffen.
Van Huisduinen is niet veel te zeggen, dan dat het oud is. Reeds in de 10de eeuw wordt Husidina onder de bezittingen van St. Maarten te Utrecht genoemd. 't Behoorde later aan de Heeren van Egmond, aan wier roemruchtig wapenschild het tegenwoordige wapen der gemeente nog herinnert. Isaäk le Maire kocht den grond, benevens het Koegras, uit de Egmondsche goederen, maar de HH. Staten van Holland en West-Friesland behielden het regtsgebied aan zich. De zeevond behoorde den grave en er spoelde nog al eens wat aan, - in 1344 een kist met Engelsch geld, ter waarde van 23 Sch. 4 d., - maar daarentegen kwamen voor zijne rekening de kosten van het begraven der lijken, die de zee aan het strand wierp. 't Mag vermoed worden, dat de graaf wel eens naauwkeuriger opgaaf kreeg van de dooden, dan van de goederen, die gevonden werden. De tijd van bloei, dien Huisduinen in 17de eeuw heeft gekend, toen er tal van commandeurs ter walvischvaart woonden, liet misschien

{==24==} {>>pagina-aanduiding<<}
eenige herinneringen, maar zeker niet veel sporen achter. 't Is een armoedig dorpje in het zand aan den voet der duinen, met een vervallen kerkje en een aantal verstrooide en verwaarloosde hutten. 't Belangrijkste is het fort Kijkduin, waarin thans nog de in 1822 gebouwde vuurtoren staat. Maar de nieuwe toren op eenigen afstand is reeds nagenoeg gereed; de oude wordt daarna afgebroken. De plaatsing midden in een fort is dan ook tamelijk zonderling. Zulk een gevaarte trekt alle kogels eener vijandelijke vloot onmisbaar tot zich en verplettert in zijn' onvermijdelijken val vestingwerken en verdedigers.
Wij behoeven den toren niet te beklimmen, wanneer wij den lichttoestel te Goeree hebben gezien, en van de duinen, bij het schuurtje waar de reddingboot wordt bewaard, hebben wij nagenoeg hetzelfde gezigt op zee. Wij zijn dan wel iets lager, maar dat maakt hier niet veel verschil. Zie eens, hoe ver de boot reeds is gevorderd! Naauwelijks is zij met het ongewapend oog meer te onderscheiden! Hier hebben wij de Noordzee voor ons. Hier heeft reeds zoo menig oog de ontzagwekkende ruimte overzien, het naderend schip gadeslaand, het wegzeilend vaartuig volgend; den afstand metend, die den door stormen voortgezweepten bodem nog scheidde van de noodlottige banken; turend naar de kiel, die gestrand was; de reddingboot of de Groenlandsche sloepen der stoute waaghalzen angstig bespiedend in hun worsteling. Hier heeft een talrijke schare den heeten kamp op 21 Aug. 1673 aanschouwd, toen de Ruyter slaags was met de Fransche en Engelsche vloten. Hier werd zoo menigmaal de behouden retourvloot, de zegevierende oorlogsvloot met luiden juichtoon begroet, of 't vertrekkend eskader het laatst vaarwel toegewuifd - ook wel vergeefs uitgezien naar het schip, dat nooit weêr zou keeren, en met droefheid de gehavende en ontredderde bodems geteld, als de slag was verloren. Hier worden wij geboeid door de telkens afwisselende tafereelen, die de zee en de lucht in onuitputtelijke verscheidenheid aanbieden en geboeid door de beelden van allerlei aard, die zich verdringen voor het oog des geestes.

{==25==} {>>pagina-aanduiding<<}

Wij rukken ons los van het duin, wij keeren terug op onze schreden, wij hebben Huisduinen achter ons, wij zijn het gebouw van de in 1856 voltooide duinwaterleiding - een zegen voor den Helder, een zegen ook voor de talrijke scheepsbemanningen - voorbij. Wij betreden weêr de straten, wij komen een lange reeks van lage, maar welvarende huizen, een aantal kazernen, kerken, scholen en andere openbare gebouwen voorbij, alles nieuw en voor de inwoners van meer belang, dan voor den bezoeker. Een der fraaiste moderne gebouwen, de schoone Westerkerk, door brand verwoest, ligt in puin. Alleen haar geblakerde muren staan nog onder verschroeid en half verkoold geboomte. Hier zijn wij den ouden Helder uit en aan het begin van het Heldersche Kanaal, dat er met zijn glooijende, met gras begroeide wallen, min of meer zonderling uitziet. Aan weêrskanten is het bebouwd, wederom met lage, maar welvarende woningen, met kerken, scholen en andere openbare gebouwen, van veelzijdig nut, maar zonder opmerkelijke schoonheden van bouwstijl, nu en dan zelfs opmerkelijk leelijk. Een der leelijksten is de Nieuwe (Hervormde) kerk, die wij niet voorbij komen, daar zij aan 't kanaal ligt, waar dit zijwaarts af langs de Westzijde van 't Marine-etablissement voortloopt, om dan, in zuidoostelijke rigting, zich met het Noord-Hollandsch kanaal te vereenigen. Dit laatste gedeelte hebben wij op onzen weg van 't station naar de boot gezien. Wij gaan regtuit, de Hoofdgracht langs, steeds met dezelfde lage, welvarende huizen, zonder kerken of scholen, maar met eenige openbare inrigtingen, en wij komen uit bij 't hotel de Burg, aan de haven, bij het Hoofd.

Treedt gij den Burg binnen, dan verzuimt gij van zelf niet, het ruim en prachtig uitzigt naar verschillende kanten te genieten en te bewonderen. Maar vergeet dan ook niet, een' blik te werpen op de merkwaardige kaart, door den ingenieur

{==26==} {>>pagina-aanduiding<<}
Caland ontworpen, waarop gij de veranderingen kunt nagaan, die de kust in den loop der eeuwen heeft ondergaan en het zien kunt, hoe deze gansche punt van Holland allengs oostelijk werd verplaatst.
Maar dan ook weêr naar buiten. Daar is in den Helder nog zoo veel te zien, dat wij straks in 't voorbijgaan maar vlugtig opnamen.
Hier ligt het Directiehuis der Marine, met zijn' tuin, dat door den trotschen naam van ‘'t paleis’ wel wat al te hooge verwachtingen omtrent zijn uitwendig aanzien zou kunnen opwekken. Daarnevens staat het Instituut van de Marine, met een' gevel, die iets meer aan een vorstelijke woning herinnert, zonder tuin, maar met een grasperk er voor en op dat grasperk een scheepsmast. Die mast werd in den avond van den 17den Februarij des jaars 1832 den kapitein ter zee, kommanderende Z.M. zeemagt voor Antwerpen, J.C. Koopman, toegezonden en door hem der regering aangeboden. De vice-admiraal Rijk, destijds directeur-generaal der Marine, bestemde het rondhout ter plaatsing voor het Instituut voor de Marine te Medemblik. Daar werd het geplaatst, en met indrukwekkende plegtigheid werd, in tegenwoordigheid des konings, den 4den Aug. 1842, voor het eerst de vlag aan de steng geheschen. Met het Instituut verhuisde de mast naar Willemsoord. Wèl mag hij daar staan, voor het gebouw, waar onze toekomstige zeeofficieren hunne opleiding ontvangen! Want hij stond eens in de kanonneerboot No. 2, en droeg aan zijn gaffel de vlag, welks eer van Speyk zoo heldhaftig heeft gehandhaafd. Op de publieke veiling van de overblijfsels dier boot was hij door eenige Antwerpsche burgers voor 600 francs gekocht en aan Koopman toegezonden. De beide schilderijen, door Schotel, op 's konings last, in Antwerpen, ter plaatse van het feit ontworpen en door Z.M. aan het Instituut geschonken, herinneren binnen het gebouw zelf den aanstaanden officier het indrukwekkend voorbeeld, dat de jonge held in donkere dagen gaf.
Op het Instituut volgt het Marine-hospitaal, en daar-
{==27==} {>>pagina-aanduiding<<}
nevens opent zich de groote doksluis, die aan de schepen toegang geeft tot de dokken, werven, magazijnen en werkplaatsen van de rijkswerf, terwijl twee poorten, waarvan eene in het paleis, derwaarts leiden, en aan de andere zijde van de brug over de doksluis de Marine-kazerne en de Militaire broodbakkerij zijn gebouwd. Met zijne gebouwen en inrigtingen beslaat het Etablissement een ruimte van omstreeks dertig bunders. Aan den wal voor de werf liggen eenige oorlogschepen. Eigenaardig is het begrinde talud boven het plankier, waarop de zware kettingen zijn uitgebragt, om de onverbeterlijke netheid, die geen ongelijkliggend steentje, geen onbescheiden grassprietje duldt. De meeste oorlogsbodems hebben hier uit den aard der zaak geen blijvende plaats. Maar dat hooge gevaarte, van zoo gansch ander model dan de overige schepen, ligt er sinds jaren en zal er nog jaren liggen, tenzij het gesloopt wordt. En dat zou in zoover jammer zijn, omdat met de Kortenaer het laatste linieschip uit een vroeger tijdperk onzer Marine zou zijn verdwenen. Zij verdienden den naam van zeekasteelen te dragen, die reusachtige driedekkers met hun torenhooge masten, hun diepe, donkere holen, als onderaardsche kelders, hun honderdtal stukken geschut. Deze logge, zwart geschilderde colossus in rust heeft niet veel elegants. De galerijen om zijn' spiegel, hoewel met beeldwerk eenigszins versierd, zijn wat lomp van vorm en de Kortenaer was ook geenszins het fraaiste onzer oude linieschepen. Maar hoe indrukwekkend moet het gezigt zijn geweest, als een aantal van zulke reuzen, vol leven en beweging, met volle zeilen de reede verlieten. En hoeveel meer poëzy moet een zeestrijd hebben gehad, wanneer 't er op aankwam, met zulke schepen te manoeuvreren tegen de vijandelijke vloot, dan wanneer de redelooze zeemonsters van den tegenwoordigen tijd, door stoomkracht voortbewogen,
elkander in stomme woede met één schot uit hun geweldig kanon, of door één' stoot met hun' sterken ram trachten te vernielen! Van de moderne vaartuigen kunnen wij verschillende soorten aanschouwen. Vóór de Kortenaer ligt

{==28==} {>>pagina-aanduiding<<}
een der nieuwste schepen van de vloot, de veel besproken Koning der Nederlanden, met zijn drietal stoomschoorsteenen en daar achter de welligt zeer nuttige, maar zeker hoogst onbehagelijke drijvende batterijen. In de Maritime binnenhaven, naast de landswerf, die wij van de brug over den ingang er van kunnen overzien, liggen weêr andere schepen, geheel getuigd of grootendeels onttakeld, en heel de omtrek is vervuld van officieren en adelborsten, van matrozen en mariniers, van ambtenaars en schildwachten. 't Is hier vrolijk en levendig, niet het minst, als de uren slaan, waarop de 700 werklieden der werf de poort uitstroomen, en de sjouwers en takelaars, aan pakhuizen en schepen arbeidend, zich spoeden naar huis, op schoft- of rusttijd. 't Is vrolijk en levendig vooral, als een eskader vertrekt, of na volbragten togt de haven binnenstoomt, en onder de belangstellenden op de kade de schoone helft des menschdoms rijkelijk is vertegenwoordigd. Hoe meer schepen, des te meer drukte ook in de ontelbare localen - overal verspreid - maar vooral in den omtrek der binnenhaven meer dan overvloedig - die op de horretjes voor de ramen een paar gekruiste Engelsche en Amerikaansche vlaggen vertoonen, waar Janmaat vóór zijn vertrek de genietingen van den vasten wal bij voorkeur pleegt te zoeken en bij zijn aankomst zich haast, de ontberingen en vermoeijenissen der zee te vergeten en van de zuur verdiende penningen zich te ontdoen. De Koopvaardersbinnenhaven, die met een spoorwegbassin en door een' zijtak met het station in verband staat en tevens het einde van het N.H. Kanaal is, hebben wij reeds gezien. Daar heerscht betrekkelijk weinig levendigheid. Ook het voor de koopvaardijschepen bestemde gedeelte van het Nieuwe Diep, met zijn pakhuizen en magazijnen van de stoombootmaatschappijen Java en Nederland, is ons niet onbekend meer, maar altijd trekt het opwekkende gezigt ook van deze breede kade
ons aan, terwijl wij nu ook een oog hebben voor het Loodskantoor, eene inrigting op deze kusten en in deze zeegaten van overwegend belang. En als wij nu nog een bezoek hebben gebragt aan den

{==t.o. 28==} {>>pagina-aanduiding<<}


{== afbeelding 
	
P.A. Schipperus del. lith.
    
HET NIEUWEDIEP.

Tresling & Co Hof Lith Amst
==} {>>afbeelding<<}
    


{==29==} {>>pagina-aanduiding<<}
oesterput, voor weinig jaren aangelegd, dan hebben wij 't voornaamste van den Helder en wat daarbij behoort, althans oppervlakkig bezien. Stellig is dit onze indruk, gelijk het die van Havard was, dat deze voorhaven van Amsterdam in geenen deele onder de ‘villes mortes’ is te rekenen. Wij zagen er de teekenen van krachtig leven, van weligen wasdom.
Zal dit zoo blijven? Of zal, na kortstondigen bloei, lange kwijning volgen en is de tijd niet ver meer, dat ook de Helder tot de ‘verstorven steden’ behoort?
De teekenen der tijden zijn voor den Helder niet zeer bemoedigend. 't Laat zich aanzien, dat de dagen van zijn grootste welvaart geteld zijn. Als de oorlogshaven des lands bij uitnemendheid, als de voorhaven van het magtig Amsterdam, genoot en geniet de Helder nog belangrijke voordeelen. Maar de omstandigheden zijn veranderd sinds de commissie, in 1807 door koning Lodewijk benoemd, de voortreffelijkheid van den Helder ter vestiging van een groot etablissement uit een militair oogpunt mogt betoogen, - zelfs welligt sinds de laatste vijfentwintig jaren, toen nog aan de onaantastbaarheid van den Helder zóó vast werd geloofd, dat allerlei kostbare inrigtingen er bij voortduring werden tot stand gebragt. 't Is een vraag, waarover zelfs een leek wel eens nadenkt, of het landsbelang toelaat, zóóveel onontbeerlijke benoodigdheden voor de oorlogsvloot en een goed deel van die vloot zelve te laten blijven op een plaats, die zoozeer aan een' aanval uit zee en aan een bombardement door de vijandelijke schepen is blootgesteld, die, bij een geslaagde landing in N. Holland, terstond van het hart des lands is afgesneden. Maar afgezien hiervan, ook al werden de forten in zulk een' staat gebragt en de kustverdediging zóó geregeld, dat het Marine-etablissement veilig in den Helder blijven kon, het andere dreigende gevaar is niet meer af te wenden.... de mededinging van het Noordzee-kanaal. Visscherij zal een belangrijke bron van bestaan blijven, als althans tegen vernieling van den visch op de Zuiderzee doeltreffende maatregelen worden genomen. Een aantal schepen uit het Noorden en uit de Oostzee zullen de haven blijven

{==30==} {>>pagina-aanduiding<<}
zoeken. Groote vaartuigen; die de haven van IJmuiden om een of andere reden niet kunnen binnenloopen, zullen in het Nieuwe Diep komen. Maar de scheepvaart van Amsterdam, in haar geheel genomen, zal naar het Noordzee-kanaal worden verplaatst. Tusschen 19 Nov. 1876 en 1 Aug. 1877 maakten reeds 2271 schepen, waaronder van aanmerkelijken tonnenlast en belangrijken diepgang, daarvan gebruik.
De tijden veranderen en met hen de omstandigheden en behoeften. Wat in de eerste vijftig jaren dezer eeuw zeer voldoende was, zij het dan ook niet volmaakt, dat werd in de laatste helft dier eeuw gebrekkig. Het lange, smalle, kronkelende kanaal, bij den aanleg niet het beste noch meest wenschelijke, maar het eenig mogelijke gerekend, met zijn sluizen en bruggen, was niet geschikt voor de groote diepgaande schepen noch voor de zeer lange stoombooten, die in de vaart kwamen, - 't was niet meer in staat, te voldoen aan de eischen van spoed, die de nieuwere handelsgebruiken en belangen stelden, - 't was door de lasten en ongelden, door de kosten van ligters, door de gevaren van vastraken en aanvaren, niet meer in overeenstemming met de behoefte aan goedkoopheid, die de groote mededinging met zich bragt. Was de vrees voor geheele verzanding der Texelsche zeegaten welligt wat overdreven, bij de voortdurende verandering, waardoor hier een vaargeul onbruikbaar wordt, maar elders een nieuwe wordt geopend, - de toegang tot de reede door het eenige, voor groote schepen geschikte vaarwater, het Schulpengat, vlak langs de kust, met zijn beide drempels en het Fransche bankje, was dikwerf voor diepgaande vaartuigen hoogst bezwaarlijk. De gevreesde zandbanken, de Noorder en Zuider Haaks, bleven dreigend de reede versperren en menig voorbeeld werd genoemd van Oostinjevaarders, met kostbare lading en talrijke bemanning, die eerst dagen lang nadat zij bij Velzen op de hoogte van Amsterdam waren geweest, bij Texel konden binnenloopen. Weken en maanden gingen niet zelden bij vorst tusschen de aankomst in het Nieuwe Diep en de komst voor Amsterdam verloren. Onder zulke omstandigheden sloten vreemde gezagvoerders on-
{==31==} {>>pagina-aanduiding<<}
gaarne en alleen onder bezwarende voorwaarden vrachten op Amsterdam en van geregelde stoomvaart op Engeland kon geen sprake zijn.
Amsterdam riep om een' beteren waterweg naar zee, en de tijd is gekomen waarin geschied is, wat voor zestig jaar door koning Willem I was gewenscht, wat destijds onuitvoerbaar of althans onraadzaam was genoemd. Door Holland op zijn Smalst is de kortste weg naar de Noordzee geopend. Niet terstond evenwel en niet zonder groote teleurstellingen, noch zonder veelzijdige tegenkanting, werd de wensch der hoofdstad vervuld. Had Vissering's mannentaal in de Gids van 1848, toen hij, dichter en profeet, in den geest een uitstapje naar IJmuiden maakte, veler oogen geopend en veler harten warm gemaakt, had een plan van den heer W.A. Froger, om een kanaal door de Velzensche duinen te graven in 't belang van waterverversching van de stad en tevens ten dienste der kleine schepen, in 1849 een' nieuwen stoot gegeven, er volgde de benoeming van eene commissie ter onderzoek van de mogelijkheid eener directe gemeenschap met de zee, die in Dec. 1852 rapport uitbragt, en in 1853 werd de eerste concessie gevraagd. De zaak eischte naauwgezet en grondig onderzoek. Daar waren belangrijke technische vragen te beantwoorden. Daar waren gewigtige belangen, zoowel van de waterschappen als van de landsverdediging meêgemoeid. Daar waren er, die het werk onuitvoerbaar achtten, en er waren er, die 't althans hoogst gevaarlijk rekenden. Daar waren er, die verre de voorkeur gaven aan verbetering van het bestaande kanaal. Daar waren er, die den achteruitgang van Amsterdam weten aan gansch andere gebreken, dan die het kanaal aankleefden. Daar waren er, die 't uitsluitend een Amsterdamsch belang noemden. Daar waren er, die een groot deel van Noord-holland niet tot een eiland gemaakt en Alkmaar en Purmerend niet opgeofferd wilden zien. Daar waren er, die van spoorwegen veel meer heil verwachtten. Daar waren onder de deskundigen, verdeeld over de vragen: ‘sluizen, of geen sluizen?’ ‘een zeebreker, of geen zeebreker’ ‘'t werk van
rijkswege - of door particulieren - of

{==32==} {>>pagina-aanduiding<<}
door de stad uit te voeren?’ ‘inpoldering van het IJ, of geen inpoldering?’ En Amsterdam bleef het antwoord niet schuldig.
Jaren lang werd onderzocht, geadviseerd, gestreden; inmiddels kwam de zaak meer tot klaarheid en onderging 't oorspronkelijke plan belangrijke wijzigingen. De openbare meening werd er allengs meer voor gewonnen. Amsterdam beloofde drie millioen. De regering deed een voordragt tot verbetering der Amsterdamsche en Rotterdamsche waterwegen, en in December 1861 ontving de heer Jäger c.s. de concessie. En jaar later nam de Tweede Kamer der Staten-generaal de voordragt aan, door Thorbecke krachtig gesteund en verdedigd. Meer nog dan door de materiële gevolgen, gevoelde de kloeke staatsman zich aangetrokken door ‘de verhooging van zelfvertrouwen en van zedelijke kracht, die daarvan de vrucht kon zijn,’ en Z.M. de koning bekrachtigde den 24sten Jan. 1863 het den vorigen dag door de Eerste Kamer goedgekeurde wetsontwerp. Toen zong W. D-S. zijn gespierd, misschien wat gewrongen lied:

	Aan het kabinet des Konings.
Den volke diêr vertrek in 't vorst'lijk 's Gravenhage, 
Zoo stil door ernst en zorg van 't staatsbeleid bewoond! 
Dat voor des Konings blik de grootsche toekomst dage, 
Die 't oude Holland wacht, nu 't weêr zoo jong zich toont! 
Hem straal' ze, als, met de vaart der blijdschap in de vingren, 
Aan 't weêrgaloos bestaan hij fier zijn zegel hecht, 
Tot hij in 't haastig schrift het eikenloof zie sling'ren, 
't Geen lat're, dankbare eeuw er om zijn beeld voor vlecht! 


Maar al woeijen de vlaggen uit in de Amstelstad, al openbaarde zich de algemeene geestdrift op 's konings verjaardag als hulde aan den vorst, wiens belangstelling in de zaak openbaar was, met vlaggen en feestvieren kwam het kanaal niet tot stand. Nog herhaaldelijk kwamen donkere, dreigende wolken opzetten, totdat eindelijk de oprigting van de Kanaal-Maatschappij en het volteekenen van de leening, in Nov. 1864, de geldelijke bezwaren uit den weg hadden geruimd; en den 13den Maart 1865 stak

{==33==} {>>pagina-aanduiding<<}
de prins van Oranje de eerste spade in het zand. Het groote werk was begonnen, om den dam te verwijderen, die Amsterdam van de zee hield gescheiden.
Wij brengen een bezoek aan het voltooide kanaal. Dat heeft natuurlijk zijn groote belangrijkheid. Maar met hoeveel belangstelling hebben duizenden ook de werkzaamheden gadegeslagen, terwijl alles nog in wording was! Veel en velerlei was er te zien. Met de doorgraving van het kanaal stond de afdamming van het IJ in verband. Ten Oosten van Amsterdam, bij Schellingwoude, werd de kapitale schutsluis gebouwd, die het water uit de Zuiderzee moest keeren. Wie het gansche werk wil overzien, die moet beginnen met de wandeling naar de Oranjesluizen. Hij vindt er een' zwaren dijk, dwars door het IJ, waarin drie schutkolken, een uitwateringsluis en drie maalsluizen, waarop een stoomgemaal is gebouwd, sterke muren, zware deuren, menigvuldige palenreeksen, tot remmingwerken dienende. Talrijke binnenschepen, enkele stoombooten ziet hij er, terwijl zij geschut worden of wachten, of wegzeilen en voortstoomen, - een indrukwekkend en levendig tafereel. - Maar niet minder treffend was het gezigt, toen, in den cirkelvormigen kistdam, die de werkzaamheden beveiligde, de weeke grond werd uitgegraven, de lange palen werden geheid, de werklieden in de diepte dooreenwoelden, het stevige metselwerk werd aangebragt. In April 1870 waren de funderingswerken gereed. Z.M. de Koning plaatste den 29sten dier maand den gedenksteen, en 18 Maart 1872 stroomde het water door de voltooide sluizen, terwijl in Junij de opening, voor de scheepvaart in den dijk behouden, voor goed gesloten werd.
Aan het Westerhoofd te Amsterdam ligt de stoomboot, die ons door het kanaal tot aan de spoorwegbrug te Velzen brengt. Aanvankelijk heeft het IJ nog een aanmerkelijke breedte behouden, al is een vrij groote inham aan de overzijde ingedijkt, en het schoone, wijd vermaarde stadgezigt op het ‘Venetie van het Noorden’ is nog niet weggenomen. De nieuwe dijken, waarboven torens en boomen uitsteken, als boven oude vestingwallen,

{==34==} {>>pagina-aanduiding<<}
- de brug voor den spoorweg naar Zaandam, die gereed is, maar nog niet bereden wordt, - de lange steigers, voor stoombooten bestemd, waar thans nog zeilschepen lossen, - de nieuwe houthaven met de talrijke houtslepers, hebben aan deze zijde der stad reeds vrij wat verandering aangebragt. En al spoedig verengt zich de waterspiegel en wij varen tusschen twee dijken van polders, waar ter linkerzijde reeds huizen zijn gesticht, ter regterhand de schoorsteen van een stoomgemaal uitsteekt en de vaart naar Oostzaan zich opent. Straks hebben wij vóór ons een tamelijk breed water, als een lange baai, aan wier einde huizen en molens blinken in de zon. Dat is Zaandam en die schijnbare baai is de Voorzaan. Wij gaan haar monding voorbij; regts en links is het dijk en polderland, hier en daar nog niet geheel droog gemalen, meest reeds bebouwd. Van tijd tot tijd strekt een lange vaart zich aan de eene of de andere zijde uit. De lange huizenreeks van Zaandam, met tallooze molens, schemert in de verte; naderbij ligt Westzaan met zijn zware kerk, wier toren is ingestort, en het kleine Nauerna; ginds, aan het einde van die bijna onafzienbare vaart, ligt Halfweg, en die groote polder beslaat de plaats der geweldige waterplas, die vroeger den spoorwegdijk bespoelde. Nu en dan stopt de boot en schuitjes halen en brengen passagiers. Hier en daar vertoont zich een stoomgemaal; armelijke hutten van poldergasten staan langs de dijken; ook aanzienlijke boerenhuizen beginnen hun spitse daken te verheffen in de eenzame velden. De spoorwegbrug van de lijn Zaandam-Amsterdam gaat op onze nadering open. Een fregat wordt ons voorbij gesleept, een Engelsche boot komt opstoomen, eenige tjalken zeilen af en aan, of worden door jaagpaarden aan de lijn getrokken. Ginds toont een toren de ligging van Assendelft; wat verder leidt deze vaart naar Sparendam, waar zij het water van het Spaarne opneemt. Nu wendt
zich het kanaal een weinig noordelijk en wij komen in de voormalige Wijkermeer. Reeds golven de lijnen der duinen vóór ons. Hoog boven de vlakte aan hun' voet rijst het dak van Haarlems St. Bavo; regts van 't kanaal verheft zich de spits der

{==35==} {>>pagina-aanduiding<<}
Beverwijksche kerk. En als nu de waterweg zich weêr een weinig zuidwaarts rigt, dan zijn wij in het nieuw gegraven kanaal, dat Holland op zi jn Smalst tusschen het Wijkermeer en de Noordzee doorsnijdt.
Tot nog toe werd het kanaal gevormd door dijken, in bestaande wateren opgeworpen; hier begint de doorgraving. En terugziende op den afgelegden weg, merken wij een der belangrijke wijzigingen op, die het oorspronkelijk plan heeft ondergaan. Aanvankelijk zou het IJ onveranderd blijven en het nieuwe kanaal langs Sandpoort en Sparendam geheel gegraven worden. Thans worden zes duizend bunders land gewonnen, waarvan reeds vierduizend voor bijna een millioen zijn verkocht. De Hollanders zijn er bij in hun oude rol gebleven. Van land maken zij water en van water land.
Wij naderen Hollands begroeiden duinzoom. In lange lijnen golft het digte houtgewas langs den rand der groote vlakte, witte blinkerts steken er hoog boven uit, op den voorgrond ligt het graauwe Romaansche torentje van Velzen in het bosch. Na twee uur varens tusschen het polderland trekt het ons magtig aan. Maar wij zoeken het lommer zijner krachtige eiken nog niet op, al legt de boot een weinig verder bij de spoorwegbrug aan. Wel verlaten wij den bodem, die ons herwaarts droeg, maar om aan de andere zijde der brug van het kleine ‘spoorbootje’ naar IJmuiden gebruik te maken. 't Zou nog een wandeling van drie kwartier zijn, waarop wij niets zouden zien, wat wij niet evengoed op 't kanaal zelf kunnen opmerken. Op zich zelf is dit niet veel nieuws. Een kanaal met een reeks duinen aan weerskanten kan ieder zich voorstellen, en 't is voor de verbeelding geen al te zware eisch, dat kanaal te stofferen met meer of minder, grooter of kleiner schepen, die aan den kant beurt of gelegenheid wachten, om in zee of naar Amsterdam gesleept te worden. Meer was er te zien, toen 't kanaal werd gegraven, toen reeksen van kruijende poldergasten den grond naar boven bragten, door ploegen van gravers uitgedolven, en de eenzame Breesaap een bevolking telde en een

{==36==} {>>pagina-aanduiding<<}
gewoel aanschouwde, als nooit weleer, - toen sterke, prachtige paarden zwaar geladen karren af en aan voerden, toen de locomotief met zijn zandwagens heen en weer snorde door den chaos. En zeker hadden wij destijds een bezoek gebragt aan de betonfabriek, waar de kunstmatige steen uit cement, grind en grof rivierzand werd vervaardigd voor de hoofden in zee, en van waar de groote blokken, op de wagens geladen, naar de plaats hunner bestemming werden gebragt. Wat ons treft, het is de gedachte, dat het groote werk is tot stand gekomen, - dat wij zijn op den nieuwen waterweg, waarvan de toekomst der hoofdstad en in ruime mate ook de welvaart van het gansche vaderland afhangt, - dat die schepen langs dit reuzenwerk van den nieuweren tijd hun schatting aan de fiere, thans weêr zoo gansch verjongde koopstad brengen, - dat weldra, als het kanaal zijn volle breedte en diepte zal hebben verkregen, de grootste koopvaarders en stoombooten met volle lading de dokken en pakhuizen zullen kunnen bereiken. Met blijde hoop voor de goede stad - ‘de stad’ - klopt ons het hart. Maar voor den Helder deert het ons; want als het drooge dok in Amsterdam gereed is, dan ziet het de mailbooten op Java ook niet meer in zijn haven.
IJmuiden begint zich op en tegen de duinen te ontwikkelen. ‘Veel zaaks’ is het nog niet. ‘Veel zaaks’ zal 't ook wel nooit worden. Een' aanwas als die van Helder belooft de toekomst het niet. Toch breidt het zich uit bij den dag; kantoren zijn er reeds en woningen, winkels en kroegen, - kroegen vooral. Ook heeft het reeds een courant. Maar belangrijk zijn de sluizen, waarin, in het midden, een groote schutkolk is aangebragt, een kleinere ten Z., een uitwateringsluis ten N., allen met sterke deuren voorzien. De noodige remstoelen, ducdalven en meerpalen zijn en worden bij voortduring aangebragt ten gerieve der schepen. Zie, daar ligt in de groote schutkolk een schip en de sleepboot wacht reeds daarbuiten. Daar wordt een tweede, dat de sluis door is, naar buiten gesleept; twee, drie anderen wachten binnen de sluis hunne beurt. Alles is gereed,

{==37==} {>>pagina-aanduiding<<}
vrolijk wappert de vlag, de zeilen zijn reeds losgemaakt, want de zee is niet ver meer. Ons wacht nog een togt door het barre zand, maar dan wordt die inspanning ook rijkelijk beloond. Wij bestijgen het duin, waarop de seinpaal is geplaatst. Daar ligt de zee voor ons en de nieuwe havenmond. De golven breken op het strand, en ver in zee loopen de beide hoofden uit, die op aanmerkelijken afstand van elkander aan den duinvoet beginnend, elkander allengs naderen en dan, met sterke buiging, den havenmond vormen. Twee kleinere havendammen springen bij den ingang van het kanaal zelf vooruit. Twee vuurtorens op de duinen en vier havenlichten wijzen aan de binnenkomende schepen den weg. Tusschen de hoofden is de haven. Deze dingen zijn spoedig gezegd. Maar welk een gezigt, die lange, sterke hoofden zoo fier vooruitgedrongen! Wat reuzenwerk in waarheid, ze te grondvesten in de zee, ze bestand te maken tegen de geweldige baren! Welk een tooneel, den kleinen mensch er te zien, toen de hoofden gebouwd werden, met zijn locomotieven, zijn kranen, zijn betonblokken, zijn duikertoestellen, tegenover de geweldige, die vaak in één.' nacht dat speelgoed vernielde, soms in één' storm het werk van weken en maanden uiteen wierp! Welk een arbeid, om de basaltlaag op den zeebodem te bewerken, tot zij den zwaren betonmuur dragen kon, wiens voet aan weêrskanten met basalt is bestort, om de 20000 kgr. zware blokken van den kunstmatigen steen, door middel van de kraan, - die wel den naam van Titan dragen mogt! - ter bestemder plaatse neêr te laten! Wat krachtsinspanning, om, langs de buitenzijden der hoofden en rondom de koppen daarvan, de sterke golfbrekers aan te brengen, die den eersten aanval moeten weêrstaan en tot dus ver ook proefhoudend zijn gebleken! Hoe boeit ons het tooneel, dat zich voor ons, rondom ons, uitbreidt! De lange kustlijn, regts en links, de duinreeks ter wederzij zich verliezend in de verte, de groote
zee en, op den voorgrond, de beide hoofden, smalle strepen in de onmetelijke ruimte. Ginds werpt een Noordsche bark den sleeptros los. De stoomboot, die haar derwaarts bragt, wendt zich af en laat haar over aan zich zelve.

{==38==} {>>pagina-aanduiding<<}
De wind vult de zeilen, bet schuim vliegt op voor den boeg. Digter bij ons wordt het fregat gesleept, dat zooeven in de schutkolk lag. Wij zullen het straks zien heen zweven over de watervlakte. In de verte blinkt een zeil, of golft een rookwolk. Weldra zijn de seinvlaggen te onderscheiden. Van de semafore zullen de seinen worden beantwoord, en terwijl het naderend vaartuig berigt omtrent waterstand en windrigting op de kust ontvangt, brengt de telegraaf in Amsterdam de tijding, welke bodem binnenkomt. In zee kruist de loodskotter en enkele visschers drijven er. Aan onzen voet, terzijde van het woeste, doorgebroken duin, ligt het kanaal met zijn prozaïsche, maar nuttige baggermolens en zandblazers en zandbakken en sleepbootjes. Landwaarts in weidt het oog over masten en schoorsteenen, over duintoppen en duinvalleijen, over de wildernis zoo vol leven, over een der merkwaardigste plekken, die het Nederland van onzen tijd heeft aan te wijzen. Opwekkend is de frissche wind, die hier waait. Opwekkend is het rijke schouwspel, dat wij hier genieten. Opwekkend bovenal is de grootsche gedachte, aan dit werk, waarop wij neêrzien, verbonden. Het Noordzee-kanaal is geen droom meer, het is een feit.
En wilt gij nu nog een zeer eigenaardige wandeling, daal dan af naar het strand, volg het tot aan het begin van het Zuiderhoofd, wandel dien langen dam ten einde, die reeds voor een aanmerkelijk gedeelte tot zijn volle hoogte is gebragt, en gevoel u, als te midden der zee, klein en nietig - en toch zoo groot, als mensch, als deel van het geslacht, dat door zijn' geest de natuur beheerscht en de aarde en de zee aan zich onderwerpt.

IJ muiden bezit voor 't oogenblik noch het badhuis, noch den breeden straatweg, door tal van karren en wagens en equipages zelfs verlevendigd, aan den voet der duinen, noch de vrolijke villa's met haar jong plantsoen langs de hellingen, noch de onmiddellijke spoorverbinding met Amsterdam, die de ziener er

{==39==} {>>pagina-aanduiding<<}
aanschouwde, maar nu het grootere - 't Kanaal -is gekomen, zal de wakkere droomer welligt ook dit deel zijner verwachting nog wel vervuld kunnen zien. Voorshands loopt de spoorweg van Velzen naar Amsterdam nog over Haarlem, en willen wij niet met de stoomboot terug, dan is ons deze verandering van reisgelegenheid vergund. Laat ons voor een gedeelte er gebruik van maken, maar den afstand tusschen 't station Velzen en dat van Sandpoort wandelend afleggen. Wij komen dan door een landstreek, die wij nog niet bezochten, terwijl wij bij Velzerend een ons reeds bekend terrein aantreffen. Na het opwekkend zeegezigt zal het boschrijk oord ons een aangename afwisseling bereiden, en de rijke, uitstekend onderhouden buitengoederen zullen ons er niet te minder om aantrekken, omdat wij een' tijd lang hebben vertoefd te midden eener wereld, die nog in het tijdperk van wording verkeert. Na ons bezoek aan het kanaal, dat voor Amsterdam nieuwe bronnen van voorspoed openen moet en aan welks zoomen welligt de villa's zijner kooplieden zullen worden gesticht, werpen wij een' blik op een plek, waar Amstels handelsvorsten uit de beide vorige eeuwen zoo menig prachtig landpaleis hadden gebouwd. En hebben wij de stemmen beluisterd, die aan zee van de toekomst spreken, wij willen ook de stemmen hooren, die in de bosschen langs de duinreeks van 't verledene fluisteren.
De weg van 't station naar Velzen is niet lang en die kortheid is een van zijn voornaamste verdiensten.
Tusschen verwaaide peppels, met een rasterwerk regts en hakhout links, is niet veel te zien. Maar soms wordt ons, over het vlakke, schrale bouwland een kijkje gegeven op de masten in 't kanaal - hier een zoo vreemde verschijning! Spoedig echter komen de eerste huizen van het dorp in het gezigt en het fraaije landgoed Velzerbeek geeft ons zijn frissche grasperken, zijn statig hout, zijn heldere waterpartij en den zijgevel van zijn eenvoudig, maar vriendelijk huis te aanschouwen. De verwachtingen, daardoor omtrent den vóórkant der uitgestrekte buitenplaats opgewekt, zullen wij straks eer overtroffen dan teleurgesteld zien. Velzen ondervond

{==40==} {>>pagina-aanduiding<<}
reeds in den aanwas zijner bevolking en in het druk bezoek van vreemdelingen de gevolgen der doorgraving en ontving daardoor vergoeding voor het verlies, in de laatste jaren door de slooping van meer dan één buitengoed in den omtrek geleden. Zijn straten zijn nog, als van ouds, eng en bogtig, en omringen nog steeds aan drie zijden het ruime, ommuurde kerkhof, waarop het oude bedehuis als op een' kleinen heuvel ligt.
De schoone toren, van kleine, regelmatige blokken tufsteen in Romaanschen stijl gebouwd, draagt den stempel der 13de eeuw. Het beeld van Velzens kerkpatroon, St. Engelmund, staat in een nis boven den ingang. Veel meer verandering onderging de kerk. Enkele overblijfsels van de oude bouworde en van de oorspronkelijke bouwstof - tufsteen als van den toren - zijn vooral in den Noordermuur nog te vinden. Maar tijd en oorlog, herhaalde verwoesting en herstelling, hebben op het gebouw in zijn geheel sinds eeuwen hun' invloed uitgeoefend. Dat geldt ook van het inwendige, waarin wij niet veel opmerkelijks meer aantreffen, behalve een niet alledaagsche grafzerk van wit marmer, waarop twee wapens zijn uitgehouwen, die in een' cirkel van kleine, ingelegde roode steentjes zijn gevat. Ook de Zuidermuur is merkwaardig door de spitsbogen en halve kolommen, waartusschen de ramen zijn aangebragt. Wij vinden ditzelfde ook aan de buitenzijde van dien muur, uitkomende aan een vrij groote langwerpig vierkante ruimte, die aan de drie andere zijden door lage muren is omringd en waartoe een deur naast den toren den toegang geeft. Dit gedeelte wordt ‘de oude kerk’ genoemd. Stellig onjuist. De oude kerk stond op de plaats der tegenwoordige en is daarin ten deele nog overgebleven. Dat bewijst de plaatsing van den toren en de tufsteen van het nog bestaande gebouw. De baksteen der zoogenaamde oude kerk is jonger, gelijk ook de Gothische stijl der bogen. Wij vinden hier blijkbaar hetzelfde, als 't geen wij in de merkwaardige kerk te Rinsumageest aantroffen. De oorspronkelijke kerk werd door aanbouwing aan den Zuidkant vergroot. De tusschenmuur werd weggenomen en door kolommen met puntbogen vervangen. Maar

{==41==} {>>pagina-aanduiding<<}
terwijl de Friesche kerk in haar geheel is gebleven, werd hier het aangebouwde gedeelte grootendeels weêr afgebroken en de ruimte tusschen de pilaren weêr digtgemetseld. Ook het Gothische koor, dat welligt ten tijde der vergrooting was gesticht, is wederom verdwenen. De Spaansche soldaten, die Haarlem belegerden, hadden er de balken uit weggehaald en kort daarna viel het in puin. Als ruïne heeft het nog langen tijd een eigenaardig sieraad van Velzen uitgemaakt.
Velzen is een zeer oude plaats. In de eerste helft der 8ste eeuw wordt het reeds als Felison genoemd. Bonifacius hield er drie jaren zijn verblijf. Willebrord bouwde te Velserburch een moederkerk, die hij aan de abdij van Epternach schonk. Graaf Dirk II gaf er zes hoeven aan die van Egmond, in 1083. De herinnering aan Gerard van Velsen, den bitteren tegenstander van graaf Floris, is onafscheidelijk aan den naam van het dorp verbonden. Echter schijnt Heer Gerard geen andere betrekking op Velzen te hebben gehad, dan dat zijn geslacht er van afkomstig was en oudtijds de heerlijkheid zal hebben bezeten. Hij was Heer van Beverwijk, Noordwijk en Cronenburg aan de Vecht, maar reeds in 1220 had Hugo van Naaldwijk het ambacht van Velzen verkocht aan de Brederodes, die het behielden totdat het, met hunne andere goederen, aan de HH. Staten van Holland en West-Friesland kwam. Dezelfde Naaldwijk had ook de waardigheid van erfmaarschalk van Noord-Holland met eene erfdochter van Velzen behuwelijkt. Heer Gerard was dus blijkbaar uit een' zijtak gesproten en hem behoorde de heerlijkheid niet. Misschien had hij niettemin het slot, afgescheiden van het ambacht, in eigendom of als leen van Brederode. 't Werd althans, volgens de kronieken, door het volk uit wraak verwoest.
Opmerkelijk is, ook bij Velzen, de scherpe afscheiding tusschen het bosch en de vlakte. De buitens aan den Westkant van den Heerenweg smolten ineen met begroeide duinhellingen, lange lanen, weelderig struikgewas; die aan de Oostzijde lagen als eilanden in een zee van gras, en waar de sloot het buitengoed

{==42==} {>>pagina-aanduiding<<}
begrensde, daar eindigde ook alles, wat op boom of struik geleek. En tegenwoordig is de tegenstelling nog sterker geworden, nu nagenoeg alle lustplaatsen tusschen Velzen en Haarlem aan dien kant van den straatweg zijn gesloopt. Wij zullen dan ook van Velzen uit den zoogenaamden Kerkweg kiezen. Wel missen wij daardoor een drietal fraaije plaatsen, die nevens elkander digt bij het dorp aan den straatweg liggen, - drie in hun' tijd uitnemend prachtige lusthoven: Meervliet, Waterland en het oud adellijk Beekenstein, het stamhuis van een' zijtak der edele Heeren van Heemskerk; wijd vermaard om den luister, waarmede de Amsterdamsche Trips de beide eersten hadden versierd, waarmede de Geldersche baron Torck van Roosendaal het laatste niet al te ongelijk aan zijn vorstelijke bezitting op den Veluwzoom had gemaakt, vermaard ook om hun ligging als aan den oever van het Wijkermeer, dat hier diep in de vruchtbare weiden doordrong en tot op korten afstand den grooten heirweg naderde. Bij eenig oponthoud te Velzen behoort een wandeling langs deze nog altijd schoone landhuizen tot aan den tol bij Beekenstein en aan de achterzijde langs de bosschen terug, onder de kleine, aantrekkelijke togtjes, die in den omtrek zijn te maken. Verder behoeft men den straatweg niet te volgen. Alleen Spaarnberg voorbij Santpoort houdt nog de eer van deze eenmaal aan trotsche lustplaatsen zoo rijke landstreek op. Van Papenburg en Velzerhoofd, wier gelijken niet ligt waren te vinden; van de kleinere, maar niettemin rijk door natuur en kunst versierde hoven als Beekvliet, Roozenbeek, Biezeveld, Endenhoef en anderen; van de huizen te Velzen, te Wisse, te Spijk, is of niets, of op zijn hoogst een boerenwoning over. Voor en na viel plantsoen en huis onder bijl en hamer; van de waterkommen en hagen, van de bloemparterres en de boomgaarden, van de marmeren vazen en beelden, die
vooral Papenburg tot een kunstkabinet maakten, is geen spoor meer te zien. Veel minder heeft de duinkant geleden. Ook daar is geveld en gesloopt, maar daar werd ook geplant en gebouwd, en voor wat verdween met den tijd

{==43==} {>>pagina-aanduiding<<}
groeiden weêr nieuwe plantsoenen, verrezen weêr andere lusthuizen; en blijven wij den voet der duinen volgen, dan zien wij hoeveel schoons tusschen Velzen en Velzerend nog te genieten valt.

Voor een pleisterplaats te Velzen verdient het logement de Prins aanbeveling. Gij kunt er in het ruime voorhuis een vermakelijke ‘Kunstplaat’ zien, - een harddraverij te Leeuwarden, vereerd met de tegenwoordigheid van Z.M. Willem I, die, met een lange pijp gewapend, het volksfeest gadeslaat. Gij kunt er ook, vermits het huis aan den straatweg ligt, die eigenaardige afscheiding van weide en bosch opmerken en het oog laten gaan over het hooge hout van Meervliet en de uitgestrekte vlakte, die het Wijkermeer verving. Van verre ontwaart gij masten en rookwolken in het kanaal en van nabij; over het kampje weiland tusschen Meervliet en het dorp met zijn kerkje, het rijke plantsoen van Velzerbeek. De tijd van rust onder de veranda behoeft gij dus geenszins als verloren te rekenen. 't Staat ook, op een' zonnigen dag althans, van wandelaars en rijtuigen niet stil; fraaije paarden, sierlijke equipages komen in grooten getale voorbij.
Velzerbeek bezit uitgestrekte wandeldreven, statige boomgroepen, donkere boschpartijen, grootsche grasperken, heldere vijvers, een stroomende beek, een' rijken bloemenschat, een' ruimen hertenkamp, een deftig en vriendelijk huis, een gunstige ligging en wordt onderhouden met al de zorg, die zulk een schoone bezitting kan verlangen. Wie gebruik maakt van de vergunning, om onder geleide des tuinmans op de plaats te wandelen, kan er tevens in het tuinmanshuis den kogel zien, waarmede, volgens de - trouwens gansch onbewijsbare - overlevering, Jacob van Heemskerk voor Gibraltar zou zijn doodgeschoten; waarmede in later jaren de boeren mosterd maalden; waarop een onbekend poëet een gansch niet onaardig versje heeft gemaakt; die in der tijd in den toren hing; eenige jaren verloren was; bij het schoonmaken

{==44==} {>>pagina-aanduiding<<}
van de beek werd teruggevonden en nu een eervolle rust op Velzerbeek geniet. 't Is niet bepaald noodig, deze twijfelachtige merkwaardigheid te gaan beschouwen. Liever gebruiken wij onzen tijd, om niet al te haastig den fraaijen weg te bewandelen, die langs de rasters der plaats leidt en aan de andere zijde een kleine vlakte heeft, van ouds het Velzer heitje, door de bosschen van Meervliet, Waterland en Beekenstein begrensd. Eiken, door wier loover het zonlicht speelt, dat weg en stammen met tintelende lichtstrepen overgiet, breiden hun takken als een gewelf over ons uit. Woester wordt het landschap, naarmate wij de duinen naderen, wier voorsprongen hier diep in de zandige vlakte dringen. Tolsduin en Hoogergeest zijn gesloopt. Een weide hier, een paar lanen ginds, een verwilderd boschje daar, is er van over. Schoonenberg, met zijn nieuwe witte villa en zijn sparrenlaan, is de eenige, gansch verjongde vertegenwoordiger der voormalige buitenverblijven en eenigermate een oase in de wildernis. Gesloopt is het aanzienlijke Middeloo, met zijn vorstelijke huizinge, tot voor omstreeks 25 jaren de trots van den omtrek. Gesloopt het prachtige Westerveld, met zijn digte bosschen aan den voet en tegen de hellingen der hooge zandheuvels. Hageveld werd van een buitenplaats een seminarium en, na de verplaatsing van die inrigting naar Voorhout, een boerderij; Auspiciisettelis, een kerkhof. De buurschap Driehuizen verloor den krans van landhuizen, die haar eertijds omringde, en het Roomsche kerkje, dat er nog staat, heeft niets opmerkelijks. Toch heeft de landstreek nog bekoorlijks genoeg, en wij doen wel, als wij onze rigting langs de duinen blijven houden, ook als de wending van den kunstweg bij den tol ons misschien onwillekeurig daarvan zou afleiden. Vergenoegen wij ons met een' blik uit de verte op het hooge gebouw met zijn' fabriekschoorsteen, dat thans het huis te
Velzen heet. Daar stond de oude Velserburg, maar wij zouden er vruchteloos een' steen van de oude muren, of zelfs een overblijfsel van het latere heerenhuis zoeken. Wij moeten de spoorbaan oversteken. Westerveld heet de sierlijke villa daar voor ons, zoo indrukwek-
{==45==} {>>pagina-aanduiding<<}
kend door het hooge donkere hout en het hooge ernstige duin, waaronder het ligt. De naam, maar ook de naam alleen en vermoedelijk een deel van het bosch, herinnert aan den trotschen lusthof, die in 't begin dezer eeuw met Middeloo vereenigd, en in het midden er van met Middeloo gesloopt werd. Naar 't oorspronkelijk plan zouden wij op deze hoogte het Noordzeekanaal hebben gevonden. Voorbij Spaarndam en Santpoort, dwars door het bosch van Duin- en Kruidberg, even bezuiden het huis te Velzen zou het geloopen hebben. Thans vinden wij in die rigting, terzijde van onzen rullen, maar schilderachtigen zandweg, een' zijtak van den spoorweg voor de zandtreinen en een uitlokkend pad, dat ons onder ruige struwelen naar boven zou voeren. Weldra hebben wij de uitgestrekte bosschen van Duinen Kruidberg nevens ons. Die witte boerderij in het weiland aan den zoom van het hout, is het oude prinselijke jagthuis, waar in 1688 tot den togt naar Engeland moet zijn besloten. Het Prinsenbosch zelf vormt, met de oude buitenplaats Duinenberg vereenigd, tegenwoordig een der fraaiste en grootste landgoederen, waarop de zoo rijk begunstigde omtrek van Haarlem mag roemen. Van zijn belvedère is het uitzigt ruim en rijk, onder zijn lange lanen, in zijn digte boschjes, op zijn begroeide duinen, is overvloed van natuurschoon te genieten. Het waterwerk voor het huis weerspiegelt de trotsche toppen van krachtige boomen. De landweg langs het goed, onder statige eiken, geeft veld- en duin- en boschgezigten in rijke verscheidenheid. En als wij nu, tusschen de verwaarloosde lanen van het half gesloopte Middenduin en de schoone
woudpartijen van het nieuwe Jagtlust het zandspoor volgen, dan zien wij weldra de verweerde toppen van den Brederode en het beschaduwde voorplein van het vriendelijk Velzerend, waar wij den tijd kunnen afwachten, om onzen togt aan 't station Sandpoort te eindigen.


{==46==} {>>pagina-aanduiding<<}

Aanteekeningen.

Wat over den Helder te zeggen is, is met groote uitvoerigheid behandeld door D. Dekker: Ontwikkelingsgeschiedenis en beschrijving der gemeente Helder, 1875. Volgens ingewonnen berigten bedraagt het aantal bunders, dat de landswerf beslaat, niet 36 (bl. 180 ald.) maar 28 à 30; en is het aantal werklieden van ± 1000 (bl. 178 ald.) tot 6 à 700 verminderd. De wapenkamer (bl. 181) bestaat niet meer; de eetzaal in het Instituut der Marine (bl. 183) is thans in den linkervleugel; de voormalige eetzaal is amusementzaal geworden. Overigens schijnt sedert 1875 alles hetzelfde gebleven, behoudens de veranderingen, aan het fort Erfprins en de Oostbatterij, en de verplaatsing van den vuurtoren, in den tekst vermeld.

De kaart, waarop koning Willem I de rigting van het kanaal door de duinen teekende (bl. 2) heb ik nergens kunnen opsporen. Zoo die nog bestaat, berust zij waarschijnlijk in het huisarchief des konings. Plannen en berekeningen schijnen niet gemaakt te zijn, zij zijn althans nergens te vinden.
Het kanaal, door Dou voorgesteld, had niet zoozeer een' beteren waterweg voor Amsterdam, als wel een betere waterloozing voor Rijnland ten doel.

Dat het Noord-Hollandsche kanaal zoo laat door passagiers- en sleepbooten bevaren werd, had niet zijn' grond in gebrek aan ondernemingsgeest, maar in de vrees voor het afslaan van de oevers.

Het observatorium, bl. 21 kortelijk vermeld, verdient zeer een bezoek, en de beleefdheid van den tegenwoordigen directeur de Kruijff verschaft den belangstellende alle verlangde inlichtingen. Eene voldoende be-
{==47==} {>>pagina-aanduiding<<}
schrijving is zonder afbeeldingen moeijelijk te leveren. Belangrijk is de zelfregistreerende getijmeter, hoofdzakelijk bestaande in een drijver met stang, aangebragt in het water, dat door een gemetseld riool met de zee in gemeenschap staat. Elke rijzing of daling wordt door een' koperen punt aan dezen stang afgeteekend op een door een uurwerk voortgetrokken papier.
De windkrachtmeter bestaat uit een windvaan van groote afmeting, waaraan een houten bord is bevestigd. Aan dit bord is een gewigt opgehangen met een touw, dat over een spiraalvormig rad loopt. Hoe harder het waait en hoe meer kracht dus op het bord wordt uitgeoefend, des te meer wordt het gewicht opgeligt, en door het draaijen van het rad wordt een hengel in beweging gebragt, die op het papier de sterkte van den wind ieder oogenblik aangeeft.
Op gelijke wijze wordt de windrigting opgeteekend.
Om de hoeveelheid gevallen regen te bepalen, dient een afzonderlijk gebouwtje, van boven voorzien van een bak, die aan de onderzijde een uitloospijp heeft. Door een windvaan kan die bak zich draaijen op een spoor en metalen rollen; de uitloospijp verplaatst zich dus, naarmate de wind van rigting verandert, maar blijft steeds boven een der acht daaronder geplaatste kleinere bakken, die allen met een zeer fijn verdeelde peilschaal voorzien zijn, zoodat men tot in tienden van millimeters kan bepalen, hoeveel regen en bij welke windrigting die gevallen is. Nog verschillende andere vernuftige toestellen bevat het observatorium, dat voor de meteorologie hoe langer hoe meer belangrijk belooft te worden. Zeer onverwacht voor velen zal de opmerking zijn, dat aan den Helder, midden in het water, de gemiddelde temperatuur hooger is, dan ergens elders in ons vaderland. Minder vreemd misschien, dat het jaar 1877 hier 227 regendagen bragt en 1876 slechts 6 dagen (van 24 uren) helder weer! - 9 à 12 is het gemiddelde getal.
Wat er goeds in de beschrijving dar toestellen is, dank ik aan den heer ingenieur J.C. Jansen, te Nieuwe Diep. Wat er gebrekkigs in is, wijte men aan mij, die niet te uitvoerig durfde zijn.

De geschiedenis van den mast der kanonneerboot No is te vinden in ‘Z.M. Zeemagt voor Antwerpen,’ van J.C. Koopman, in den tekst en bijlagen.

Over de doorgraving van Holland op zijn Smalst bestaan een menigte van meer of minder uitvoerige verslagen, vlugschriften enz., die ik, voor zoover ik ze gebruikte, niet allen kan aanhalen. Ik vermeld de Ver-
{==48==} {>>pagina-aanduiding<<}
korte Verhandeling, van H.A. Insinger (1860), met de zeer duidelijke kaarten van de ondiepten voor het Texelsche zeegat; het Verslag van den raad van Waterstaat (1859), met uitvoerige bijlagen en eenige plannen, o.a. van het Kanaal, zonder afdamming van het IJ; het ontwerp van een open vaarwater enz., van A. Caland (1868), met kaart; de artikelen van H.P.G. Quack, destijds secretaris van de Kamer van Koophandel te Amsterdam, verzameld uitgegeven in 1862; de brochures van A. Huet, en het Verslag van de Commissie ter beoordeeling van diens plannen. (1868.) De geschiedenis der doorgraving is te vinden in M.A. Sipman, de Reuzenwerken van onzen tijd, en technische bijzonderheden in Eigen Haard 1877, blz. 326, 335, 390, 398 enz.

Wat van het geslacht van Velsen bekend is, is door Mr. L. Ph. C. van den Bergh medegedeeld in Nijhoff's Bijdragen, N. Reeks, Deel VII, blz. 29 e.v.

Beschrijving en afbeeldingen der voornaamste buitenplaatsen bij Velzen komen voor in Br. van Nideck's: Zegepralend Kennemerland.

Aan de meeste bezoekers van Velzerend is welligt de zeer fraaije deur van 1638 in den tegenwoordigen achtergevel onbekend. Toch is zij wel de kleine moeite waard, die het omwandelen van den stal kost. Volgens de plaat bij van Nideck had het huis ook in de vorige eeuw geen' ingang aan de zijde van den weg en was de hoofdingang aan de achterzijde.


    
        
            
            
            
            
        

{==t.o. 49==} {>>pagina-aanduiding<<}



{== afbeelding 
	
    P.A. Schipperus del. lith.
        
KASTEEL TE HELMOND
        
S. Lankhout & Co den Haag
==} {>>afbeelding<<}
    




{==49==} {>>pagina-aanduiding<<}

Twee merkwaardige kasteelen. 
    
Helmond en Croy.

Wij hebben tot nog toe geen bezoek gebragt aan de provincie, die officieel de eerste onder de provinciën van Nederland wordt gesteld, als ware 't, om haar te troosten van wege de nederige plaats, waarmede zij zich in het gemeenebest der Vereenigde Nederlanden had te vergenoegen. Wanneer onze voeten den bodem van Noord-Brabant nog niet betraden, was het dan, omdat wij afgeschrikt werden door de oude beschrijving, als ‘een land, met wouden en moerassen opgevuld, wier woeste inwoners bijna geen' omgang met andere gewesten houden en in verspreide dorpen wonen?’ Wij zouden dan aan het land - en veelmeer nog aan het volk - onregt doen. Zeker is Brabant geenszins de vruchtbaarste noch de schoonste provincie van ons vaderland. Behalve de uitgestrekte Peel, de woeste, moerassige streek, die het met Limburg deelt, zijn er nog lage broekgronden genoeg, die voor den wandelaar weinig uitlokkends aanbieden, en menig groote, dorre heide herinnert nog aan de dagen, toen er niet veel anders dan arme stroopers en gevaarlijke roovers huisden. Wouden zouden ons welligt meer aantrekken dan afschrikken; gaarne zoeken wij de plegtige stilte der bosschen en dolen wij tusschen de krachtig

{==50==} {>>pagina-aanduiding<<}
opschietende stammen en onder de stoute gewelven van takken en bladeren rond. Maar aan bosschen is Brabrant niet rijk meer. En viel mogelijk de togt door het maagdelijk woud, met zijn' drassigen bodem, zijn ondoordringbaar struikgewas, ons niet mede, wij behoeven om de ‘wouden’ een uitstapje derwaarts althans niet te vreezen. Nog minder om de bevolking. Zullen wij natuurlijk ook hier, als elders, wel eens een' rouwen klant, een onaangenaam mensch van de familie Nurks kunnen ontmoeten, wij zullen geen' last hebben van de benden ‘Heidenen’, landloopers, schooijers, die in de vorige eeuw, niet zelden ‘met geweer’, de Meijerij afliepen en ondanks alle wetten en straffen niet waren uit te roeijen, omdat voor honderden naauwelijks een ander middel van bestaan dan bedelen en stelen overbleef. De kennismaking met de Brabanters van hoogen rang en van lagen stand zal in den regel geen andere dan aangename herinneringen achterlaten. Welwillendheid en gastvrijheid vindt gij er, waar gij komt, in stad en gehucht, in hut en kasteel. Ons bleef althans in hooge mate die indruk bij, toen wij een bezoek hadden gebragt aan dat deel des lands, waar de beide merkwaardige kasteelen Helmond en Croy op korten afstand van elkander hun zware en nog altijd hechte muren, hun hooge torenspitsen verheffen.
Waarom togen wij ditmaal naar dit min of meer afgelegen hoekje in het kwartier Peelland, terwijl toch Brabant wel streken kan aanwijzen, rijker in natuurschoon en rijker aan belangrijkheid? Welwillende lezer, u, die in gedachten met ons wandelt, deert het niet, al stuift de jagtsneeuw rond en al herschept de regen iederen binnenweg in een' ondoorwaadbaren poel. Maar om werkelijk te wandelen, moet het pad althans niet ten eenemale onbegaanbaar zijn en, om te wandelen met eenige vrucht en eenig genoegen, moeten sneeuw- en regenbuijen niet ieder oogenblik als met een digt gordijn de bosschen in de verte omsluijeren, het rondzien over de velden beletten, de bladen van het schetsboek doorweeken. Wijsheid is het, in de vele maanden des jaars, waarin het weêr onbestendig is en het

{==51==} {>>pagina-aanduiding<<}
veld ligtelijk ongenaakbaar wordt, den togt zóó in te rigten, dat wij van den toestand van hemel en aarde zooveel mogelijk onafhankelijk zijn. Is de fortuin ons gunstig, wil de grillige voorjaarszon haar' lichtglans werpen over de akkers, met het afwisselend groen van winterrogge en jong gras geschakeerd, over de bruine heide, waarin hier en daar een waterplas blinkt, over de graauwe bladerlooze bosschen en het donker dennenloof, over den smallen landweg tusschen witte berkenstammen en fantastische wilgen, dan beschouwen wij dat als winst en dan zien wij, hoe 't ook het Brabantsch winterlandschap aan ernstige en liefelijke schoonheid niet ontbreekt. Maar valt ons dat niet te beurt, welnu, de kloeke torens der eerwaardige burgten rijzen niettemin fier en statig uit de breede grachten op, en ontsluit de welwillendheid der bewoners 't inwendige voor den onderzoeklievenden vreemdeling, dan behoeven wij niet te vreezen, dat de tijd ons lang zal vallen bij de aandachtige beschouwing van keldergewelven en zalen, van torenkappen en wenteltrappen, want wij zien er proeven in overvloed, met hoeveel verscheidenheid onze vaderen hunne kasteelen wisten in te rigten, hoe stevig zij ze bouwden, met wat smaak en kunst zij ze versierden.
Welk een verscheidenheid! Doorblader de prentwerken, vaak zoo uitstekend van uitvoering, waarin de honderden kasteelen zijn afgebeeld, die eens den vaderlandschen grond bedekten, die nog in het midden der vorige eeuw in zoo grooten getale alom in den lande werden gevonden, - om niet te spreken van de kloosters, de openbare gebouwen, de bijzondere woningen - gij ontmoet overal wel eenige grondtrekken, die allen gemeen hebben en waardoor zij terstond van de burgten in andere landen, zelfs van die uit de Waalsche Nederlanden, zijn te onderscheiden; gij ziet er ééne doorgaande type, als gevolg van den aard van grond en bouwstoffen, maar overigens, geen twee zijn aan elkander gelijk. Daar is in bijzonderheden eene oneindige afwisseling van vormen; daar is in de onderdeelen een verschil van schikking en bewerking, die telkens en telkens weêr iets

{==52==} {>>pagina-aanduiding<<}
nieuws te zien geeft en waardoor ieder kasteel zijn eigen karakter draagt.
Helmond en Croy zijn twee fraaije en belangrijke proeven van deze verscheidenheid bij overeenstemming. Zij hebben eenige punten van overeenkomst, maar wat verschil in uitwendig voorkomen en inwendige inrigting, in ligging en omgeving! Over beider verweerde kruin gingen reeds meer dan vier eeuwen heen, maar beiden staan nog vast en sterk in hun zware muren; beiden zijn uitstekend onderhouden, goed bewoonbaar en bewoond. En wanneer ik u uitnoodig, ter afwisseling, een bezoek aan deze beide merkwaardige en welbewaarde overblijfselen uit vroeger eeuwen te brengen, dan hoop ik, dat gij u een' voorjaarstogt naar Noord-Brabant niet al te zeer zult beklagen.

Noord-Brabant is de grootste onzer provinciën; wat haar bevolkingscijfer betreft, bekleedt zij de derde plaats; gerekend naar de digtheid der bevolking, is zij de achtste in rang. De bodem bestaat voor verreweg het grootste gedeelte uit zand, en wij bereiden ons dus er op voor, dat wij vrij wat onbewoonde of schaarsch bevolkte streken zullen ontmoeten en niet weinig onbebouwde en onvruchtbare velden zullen aantreffen. Dat vermoeden zal ook niet gansch onjuist blijken terwijl wij een goed deel van Noord-Brabant met den spoortrein door snellen. Wanneer wij de prachtige spoorwegbrug over het Hollandsch Diep achter ons hebben, blijven wij verre van de vette gronden aan den oever der Maas en als wij de oude baronie van Breda hebben verlaten, dan doorsnijden wij de landstreek, voor eeuwen bewoond door de Toxandriërs, in wier naam men niet zonder waarschijnlijkheid een latijnsche verbastering van de Hoogzanders meent te vinden. Toch hebben de woeste gronden langs den weg niet meer de overhand. Wèl ontbreken er niet geheel de witte zandheuvels, uitblinkend tusschen het donkerbruine heidekruid, dat in den gloed der avondzon als een purperen mantel

{==53==} {>>pagina-aanduiding<<}
hun naaktheid tracht te bedekken; wèl strekken hier en daar nog onafzienbare velden zich uit, waar naauwelijks een schrale berk of armelijke den op groeit, maar alom is toch de ontginning in vollen gang. Sparrebosschen veroveren allengs meer van den dorren heidegrond. Akkers met haver en rogge beteeld, weiden en hooilanden, getuigen van den voortdurenden arbeid der menschen. Lanen van populieren en canadasche wilgen doorkruisen het landschap. En, wij vergeten het niet, de spoorbaan is in den regel niet door de meest bevolkte en best bebouwde gedeelten aangelegd. Betraden wij de groote wegen en kwamen wij de welvarende dorpen door, wier torenspitsen wij maar van verre zien uitsteken boven het hout, wij zouden nog vrij wat meer den indruk ontvangen, dat de eertijds zeer ongunstige verhouding tusschen woeste en bebouwde gronden, sedert eenige jaren aanmerkelijk verbeterd is. Trouwens, eerst in deze eeuw werden de omstandigheden voor de ontwikkeling voor dit deel van Brabant gunstiger. Staats-Brabant had sinds den Munsterschen vrede de voor de veiligheid der Republiek onmisbare, maar voor de welvaart van het gewest zelf hoogst schadelijke bestemming, om het Gemeenebest der Vereenigde Nederlanden tegen altijd dreigende vijanden uit het Zuiden te dekken. Het werd niet, als de andere gewesten, beschouwd als een souvereine staat, die vrijwillig deel aan het bondgenootschap had, maar als een veroverde landstreek, die onder het bestuur der Zeven Provinciën stond. Inderdaad waren dan ook zijn steden en sterkten gewonnen met het zwaard, en niet van volkskeus of sympathiën, maar alleen van het toevallig bezit door een der oorlogvoerende partijen hing het af, welk deel van het aloude hertogdom na den vrede aan de Spaansche of aan de Noordelijke Nederlanden zou behooren. Kwam het minst welvarende gedeelte aan de Republiek, zijn eigenaardige ligging bestemde het tot de kampplaats, die de lasten des
oorlogs het eerst en het meest moest dragen, en de staatkunde verbood, er mede te werken tot het vermeerderen van hulpbronnen, die den vijand ten goede konden komen, terwijl de ingezetenen weinig

{==54==} {>>pagina-aanduiding<<}
lust gevoelden, geld en arbeid te wagen, in de onzekerheid, of zij wel zelven hun’ oogst zouden maaijen, hun bosschen vellen, hun gemeste beesten slachten zouden. En deze nadeelen konden niet worden opgewogen door een aandeel aan het staatsbestuur. Men wist in het Noorden wel, dat het hart der Brabanters aan het Zuiden behoorde. Godsdienst, geschiedenis en volksaard verbonden hen veel meer met de landen aan deze dan aan gene zijde der Maas. Men was er geenszins zeker van, dat de onvermijdelijke lasten vrijwillig gedragen zouden worden en dat, bij het toch reeds zoo omslagtig bestuur en de toch reeds zoo strijdige belangen der souvereine gewesten, de zelfstandigheid van Brabant de moeijelijkheden niet uitermate vermeerderen zou. Men vreesde den invloed der Roomsche geestelijkheid op de bijna uitsluitend Roomsche bevolking, bij den innigen zamenhang van godsdienst en staatkunde, en zag zich gedwongen tot maatregelen, die trouw aan het geloof tot een vergrijp tegen den staat en ongehoorzamen aan de wet tot martelaars maakten. Daar bestond van weerskanten geen hartelijke aansluiting, geen algemeen belang. Voor Brabant werd niet gedaan, wat zonder schade had kunnen geschieden. In Brabant werd niet beproefd, wat, nevens eigen welvaart, ook de inkomsten der Republiek had vermeerderd. En de tijd van krachtigen bloei voor de Noordelijke gewesten bleef een tijd van stilstand en kwijning voor het Zuiden. Vergeten wij daarbij niet, dat Staats-Brabant geenszins het zelfde was, als de tegenwoordige provincie Noord-Brabant. De vruchtbaarste gronden langs de Maas behoorden maar voor een zeer klein gedeelte tot zijn grondgebied. De landen van Heusden en Altona, de heerlijkheden van Geertruidenberg tot de Klundert toe, de Langstraat met zijn welvarende dorpen, werden tot Holland gerekend. Oijen en Dieden waren Geldersen. De graafschappen Bokhoven en Megen, het land van Ravenstein, de baronie van Boxmeer, de heerlijkheid Oeffelt, de commanderij
van Gemert, waren gansch afzonderlijke bezittingen, waar de Staten niets te gebieden hadden. Aan de Schelde had Zeeland den grooten polder Nieuw-Vosmeer. Wat

{==55==} {>>pagina-aanduiding<<}
er overbleef, was een vereeniging van onderling onzamenhangende deelen. Alleen de stad en de Meijerij van den Bosch, met de vier kwartieren Peelland, Kempenland, Oisterwijk en Maasland, stonden regtstreeks onder de Vereenigde Staten. De Prinsen van Oranje bezaten de baronie van Breda en de heerlijkheden Steenbergen, Prinsenland en Willemstad met hunne onderhoorigheden, even als de stad Grave en het land van Cuijck langs den Maas-oever en de baronie Cranendonk in den Zuidoosthoek der provincie. Het markgraafschap Bergen op Zoom, langs de Schelde, behoorde ten deele tot de Spaansche Nederlanden en was eene heerlijkheid van buitenlandsche edelen en vorsten. Over al deze uitgestrekte goederen oefenden de Staten wel de souvereiniteitsregten als leenheeren en hieven er eenige belastingen, maar noch over de regtsbedeeling, noch over de inkomsten, noch over het inwendig bestuur hadden zij magt. Van krachtige zamenwerking tot ontwikkeling van de volkswelvaart kon dus wel geen sprake zijn. De veranderde staat van zaken, die de 18de eeuw bij haar scheiden als erfenis aan de 19de achterliet, bleef ook hier niet zonder merkbaren invloed, en toen de wijze Hogendorp in de Meimaand van 't jaar 1818 door Brabant reisde, rondziend, opmerkend, vragend, onderzoekend, gelijk hij 't gewoon was, toen kon hem verhaald worden van belangrijken vooruitgang in de laatste twintig jaren. Toen vond hij op zijn' weg de voorteekens van ontwikkeling voor landbouw en nijverheid, die wat goeds beloofden. En had hij, zestig jaren daarna, zijn bezoek aan Brabant kunnen herhalen, hij zou wel niet al zijn verwachtingen verwezenlijkt hebben gezien, niet al zijn wenken en opmerkingen opgevolgd, maar hij zou zich toch in menig opzigt geenszins teleurgesteld hebben gevonden, en veel zou hij hebben aangetroffen, dat zelfs zijn scherpzinnigheid nog niet had vermoed.
Dat de ijzeren spoorbaan voor de destijds reeds belangrijke fabriekplaatsen een' nieuwen weg voor den aanvoer van grondstoffen en steenkolen en voor den afvoer der producten zou openen en een veel spoediger en goedkooper vervoer dan met

{==56==} {>>pagina-aanduiding<<}
de zware karren langs de toen nog zoo gewenschte steenwegen zou mogelijk maken, dat kon Hogendorp nog niet gissen. Maar de verbetering en de vermeerdering der machineriën, waarop hij zoozeer aandrong, zou hij boven verwachting in de fabrieken hebben gezien. En het kanaal tusschen den Bosch en Maastricht, waarvoor hij zoozeer ijverde, - de Zuid-Willemsvaart, - zou hij hebben zien stroomen tusschen de hooge schoorsteenen der werkplaatsen van Helmond en langs de grijze torens van het eerwaardige kasteel, waar hij in den toenmaligen eigenaar een' man naar zijn hart had ontmoet, een' man vol kennis en geestkracht, die voor landbouw en nijverheid beiden onmiskenbare en algemeen gewaardeerde verdiensten had.

Gijsbert Karel had omtrent Helmond in 1818 beter verwachtingen, dan de predikant van Vierlingsbeek, Stephanus Hanewinkel, in 1803 durfde koesteren. Van de 2488 zielen, die destijds het stadje bewoonden, wonnen eenigen de kost met het weven van ‘bontjes’, maar het grootste gedeelte was arm en ging wijd en zijd bedelen. Koophandel was er weinig of niet, en de schrijver, die vooral in verbetering van den landbouw en in verstandig bestuurde ontginningen de voorwaarden tot Brabant's ontwikkeling ziet, acht het een dwaasheid, te beproeven de Aa bevaarbaar te maken. Wat toch had Helmond te verschepen, dat niet evengoed op karren vervoerd kon worden! Inderdaad, destijds blijkbaar niet veel. In Hogendorp's tijd was het reeds vrij wat beter gesteld. De bevolking was niet noemenswaardig vermeerderd, zelfs schijnt het, alsof het getal huizen sinds 1806 belangrijk was verminderd. Immers, in dat jaar werden er 500 opgegeven, tegen 363 in 1815. Maar als wij zien, dat in den loop der 18de eeuw het aantal huizen nooit meer dan 385 bedroeg, dan vermoeden wij in het cijfer 500 een fout, althans het gevolg eener andere berekening. De bevolking was niet noemenswaardig vermeerderd, maar de welvaart

{==57==} {>>pagina-aanduiding<<}
was toegenomen en Högendorp verklaart: ‘ik heb nergens kinderen zien bedelen, hetwelk in andere oorden zoo gewoon is.’ Thans verdient Helmond den naam van een bloeiend stadje, dat de vrees beschaamd en de goede verwachtingen meer dan overtroffen heeft. De bevolking bedroeg op het eind van 1875 het getal van 6896 zielen; het zal tegenwoordig van de 7000 niet ver meer verwijderd zijn, en zou nog aanmerkelijk toenemen, wanneer er geen groot gebrek aan arbeiderswoningen bestond. Meer dan 20 inrigtingen werken met stoom, en verschillende fabrieken en trafieken daarenboven verspreiden er welvaart en voorspoed, terwijl bovendien de fabrikanten van geweven goederen voor vele handen in naburige dorpen werk en brood hebben. De scheepvaart is levendig; vier schroefstoombooten onderhouden de geregelde vaart op Amsterdam en Rotterdam. De handel is niet zonder beteekenis meer, en de uitvoer van boter naar Engeland wordt allengs meer van belang.
Bij ons bezoek aan Helmond zullen wij ons dan ook niet teleurgesteld vinden, wanneer wij de teekenen van vooruitgang verwachten te zien. Reeds terstond zullen wij het kunnen opmerken aan de vrij uitgebreide stadswijk, die tusschen het spoorwegstation en de oude stad is aangebouwd, en ook het gedeelte, dat binnen de voormalige vesten ligt, bevat een goed getal nieuwe, zelfs fraaije, uitstekend onderhouden huizen. Het stadje bestaat hoofdzakelijk uit eene lange, breede straat, omstreeks het midden tot een vrij ruim marktplein verbreed, en voorts uit eenige dwarsstraten, waaronder eene voorname, welbebouwde zijstraat, die, van de markt uit, naar de brug over de vaart en voorts naar den Eindhovenschen straatweg voert. Buiten den kring der eigenlijke stad zijn de straten tot niet onaanzienlijke voorsteden verlengd en ook langs het kanaal vindt men een aantal heeren- en burgerhuizen. Aan de markt staat de groote, nieuwe R.C. kerk, gewijd aan den apostel van Toxandrië, St. Lambert, en de veel kleinere, maar evenzeer nieuwe en fraai gebouwde kerk der Hervormden. Die breede straten, die nieuwe gebouwen, die grootendeels goed onderhouden woningen, geven aan Helmond

{==58==} {>>pagina-aanduiding<<}
een vriendelijk en vrolijk voorkomen. Maar het zou voor den vreemdeling, wien het niet om een bezoek aan de in meer dan één opzigt belangrijke fabrieken te doen is, met dat al niet veel merkwaardigs opleveren, wanneer het niet, als van ouds, zijn schoon en wel bewaard kasteel bezat.
Brabant was in vroeger eeuwen overrijk in adellijke geslachten; ook het gedeelte, dat thans tot Nederland behoort, had er een menigte van aan te wijzen. Er is naauwelijks een enkel dorp of gehucht, waaraan niet eene edele familie haar' naam ontleende en met min of meer aanzienlijke heerenhuizen was het gansche gewest bezaaid. Er zijn in de provincie nog betrekkelijk velen van over, maar het slot te Helmond heeft het eigenaardige, dat het sinds zijn stichting nagenoeg geheel onveranderd is gebleven. Alleen een ronde wachttoren, de Trompetterstoren genaamd, die nog in de eerste helft der vorige eeuw, op het binnenplein, boven de daken en spitsen oprees, is thans verdwenen. Overigens duidt alles aan, dat dit kasteel niet, zooals bijna altijd het geval is, allengs door aanbouwen hier, door afbreken ginds, zijn tegenwoordige gedaante heeft verkregen, maar dat het door een' bekwaam bouwmeester, als uit één stuk, naar een wèl doordacht plan is aangelegd. De edelman, voor wien het - naar men zegt in 1402 - gebouwd werd, was trouwens een hoog en magtig Heer, een afstammeling uit het hoog adellijk huis der Berthouts, aan de hertogen van Brabant verwant en met de aanzienlijkste geslachten vermaagschapt. De heerlijkheid Helmond behoorde aan dit geslacht, sedert Jan Berthout, gezegd Berlair, haar in 1314 van hertog Jan III van Brabant in ruil ontving voor eenige goederen te Lier. Destijds stond er reeds een kasteel, althans hij ontving ‘het dorp, huis, park, molens en land van Helmond’, en reeds eene eeuw vroeger moet er een huis zijn geweest, niet onwaardig, om de woonstede eener hooggeplaatste vorstin te zijn. Maria, de dochter van Hendrik I, hertog van Brabant, weduwe van keizer Otto IV, hield er sedert 1218 haar verblijf. De vroegere geschiedenis van Helmond schuilt in het duister. Toen de keizerin-weduwe er woonde, was de hertog nog niet lang in het

{==59==} {>>pagina-aanduiding<<}
bezit er van geweest. Een tak van het huis der Hoorne's, wordt als bezitter van Helmond in de 12de eeuw genoemd.
't Mag gegist worden, dat hier van overoude tijden een versterkte plaats werd gevonden. Immers, de uitgang mond, die bij Helmond's ligging geen uitstrooming van een kleinere rivier in een grootere beteekenen kan, doet aan een versterking denken en wijst op een vestiging van Franken. Vroegere bewoners van den omtrek, wien 't niet geheel aan beschaving ontbrak, lieten de sporen van hun verblijf achter in de fijn bewerkte urnen en de vrij talrijke metalen voorwerpen, in hun begraafplaats bij Deurne gevonden. Ook bij Helmond werd een dergelijke urn opgedolven, en tusschen Helmond en Croy kwamen eenige bronzen gereedschappen uit het veen te voorschijn, terwijl de grond van de naburige dorpen, Aarle en Lieshout, enkele Romeinsche munten opleverde. De overblijfselen uit den voortijd zijn dus wel op verre na zoo talrijk niet in deze streek, als in de hooge heidevelden van Kempenland, maar zij getuigen toch van eenige bevolking in den tijd, toen het deel van Toxandrie, dat later Pee11and heette, nog in waarheid een land vol moerassen was, waar de bewoners in afgezonderde buurten nog eeuwen lang als ruwe en alom gevreesde Heidenen leefden, totdat de Maastrichtsche bisschop Lambertus, Willebrord's tijdgenoot, hen in gemeenschap met de kerk en daarmede in betrekking tot de toenmalige beschaafde menschenwereld bragt.
Uit de aloude Frankische versterking, sterk door haar ligging te midden van lage velden en door de takken der kleine rivier, waarvan zij aan alle zijden omspoeld was, werd allengs de vaste burgt geboren, die de grens van Brabant moest helpen dekken tegen de Gelderschen. Op korten afstand toch, omstreeks ter helft van de moerassige Peel, raakte Opper-Gelder aan Brabant, en niet veel aanleiding was er tusschen de naijverige geburen toe noodig, om het zwaard uit de schede te doen vliegen en den rooden haan op de strooijen daken der dorpen te doen kraaijen. Toch werd, naar het schijnt, de sterkte van het slot niet ernstig op de proef gesteld vóór het jaar 1543. Toen was het een

{==60==} {>>pagina-aanduiding<<}
bange tijd voor het thans omwalde stedeken, dat pas vier jaar vroeger een groot deel zijner huizen door een' fellen brand had zien verwoesten. De geduchte Maarten van Rossem stroopte in den omtrek. Rondom Eindhoven was alles geplunderd en verdelgd, en, gelijk een kroniekje van het St. Agneten-klooster te Maaseijck verhaalt: ‘doen heeft de Heer van Helmont in groeten anxt geweest ende hadde niet anders gedacht, dan dat sy oech tot hoen koemen solden. Daerom soe gingen die van Helmont ende verborden ons cloester, dat in die Haech licht.’ Met de verbranding en opoffering van dit vrouwenklooster, digt onder de muren van het kasteel, was den gevreesden Geldersman een vast punt om zich te nestelen, ontnomen en hij durfde zijn krachten niet meten met die van den vasten burgt. Zoo kwam de Heer van Helmont en zijn stad met ‘den anxt’ vrij. Maar de laatste jaren dier eeuw en de eersten der volgende bragten voor Helmond een ruim deel van oorlogsrampen en lotwisselingen. Staatsche troepen hadden het bezet en Parma hernam het voor den koning in 1579. 't Ging in Januarij 1583 weêr aan de Staten over, om niet lang daarna wederom op de Spaansche zijde te worden gebragt. De Junijmaand van het jaar 1587 bragt een' nieuwen aanval op de ongelukkige stad. De kroniek van het klooster Maria Wijngaard, te Weert, verhaalt er van in de naïve taal van dien tijd, hoe de Geuzen met al hun grof geschut naar Helmond trokken, waar de burgers zich zoo kloek verweerden, dat zij groote victorie hadden en de Geuzen, verbitterd over hun groot verlies, zoo boos waren, dat zij de stad in brand schoten, ‘want Helmont had het meeste stroije dak.’ Veel koren, voor den Bosch bestemd, ging daarmede verloren. Inmiddels hield de neef des Heeren van Helmond het slot bezet, met bevel, het niet over te geven. Er waren tal van vlugtelingen op het huis: priesters en geestelijken, de abdissen der naburige kloosters Binderen en
Hooijdonk, de nonnen van Zoeterbeek en 150 soldaten, uit Eindhoven gevlugt. Ook was er ‘het H. Sacrament van mirakel van Stippent’ - de in den brand der kerk van Stiphout wonderdadig geredde hostie - ‘dat hebben sy verheven en hun aan God opgedragen.’

{==61==} {>>pagina-aanduiding<<}
Toen togen zij ten strijde en sloegen den vijand zooveel volk af, ‘dat zij hun dooden in het vuur smeten, of in wijnvaten met zich voerden, opdat niemand zou weten, hoeveel zij verloren hadden.’ Het volgende jaar nam Hohenlohe de stad stormenderhand in en alle huizen, - behalve één, benevens de kerk en 't kasteel, - werden door de vlammen verteerd. Nog eenmaal verwisselde Helmond van meester. Heer Charles van Cortenbach had pas een jaar de stad na zijns vaders dood in eigendom gehad, toen een bende muitende Ieren, in Spaansche dienst, haar in 1597 veroverden en er deerlijk huis hielden. Eindelijk nam prins Maurits stad en kasteel in 1602 en sedert bleef Helmond Staatsch. 't Waren bange jaren geweest, maar onder al die stormen was het sterke slot ongedeerd gebleven, en een tijd van ongestoorde rust brak aan, nadat het trouw en wakker zijn pligt had gedaan. Bij gebrek aan onderhoud geraakte 't in de eerste helft der vorige eeuw deerlijk in verval, maar bij tijds werd toch herstelling aangebragt en, van den luister van eerwaarden ouderdom en roemrijke herinneringen omstraald, rijst het nog sterk en kloek uit zijn breede grachten op.
Vroeger binnen de stadswallen ingesloten, grenst het uitgestrekte slotterrein nog onmiddellijk aan de stad, en de hoofdtoegang is door eene poort, die vlak bij de brug over de Zuid-Willemsvaart aan de straat ligt. Zijn wij die poort doorgegaan, dan leidt een fraaije laan van platanen door het uitstekend onderhouden park naar het kasteel. Een rij van statige linden prijkt langs de vaart, wier kalme, heldere spiegel tusschen de forsche, door een' krans van weelderig groen omringde stammen schittert, en groote grasperken, met allerlei geboomte versierd, breiden zich aan de andere zijde der oprijlaan uit. Voor botanici is een hoogst zeldzame boom opmerkelijk, wiens naam tot nog toe niet bepaald schijnt te kunnen worden. De buitengracht, die vroeger het slot omringde, en de ophaalbrug daarover zijn verdwenen, even als de ringmuur, die op den singel tusschen de beide grachten was opgetrokken. Alleen de twee vierkante torenvormige gebouwtjes, thans met spitse leijen kappen gedekt en

{==62==} {>>pagina-aanduiding<<}
rijk met klimop begroeid, die tegenover de slotpoort de opening in den muur dekten, zijn er welligt van overgebleven, tenzij zij behoord hebben tot een voorpoort, in 1730, naar het schijnt, hier aanwezig. Een dwarslaan van kastanjes, die van het plein met de stallen voor het huis naar de vaart loopt, leidde vroeger terzijde af naar een brug over de vestinggracht, een' tak der Aa, thans in de vaart verg raven. En nu ligt het groote statige kasteel voor ons, een vierkant gevaarte, met hooge daken en trapgevels, en een' zwaren, ronden toren op iederen hoek, boven wier sierlijke, scherpe spitsen reusachtige windvanen het wapen van Cortenbach vertoonen. Enkele veranderingen heeft de tijd aangebragt: op de afbeeldingen bij Guicciardini en Blaeu hebben de torens aan den voorgevel nog geen kappen, maar kanteelen. De eigenaardige colossale windvanen komen op geen enkele mij bekende afbeelding voor. Toch zijn zij er waarschijnlijk geplaatst vóór 1682, toen het huis uit het geslacht der Cortenbachs in andere handen overging. In de hoofdzaak behield het slot zijn' ouden vorm. In het midden van den voorgevel opent zich een poort. Een ruime gracht omringt het indrukwekkend geheel. Bouwkunstige sieraden heeft de oude, onbekende bouwmeester niet aangebragt. Ook door de grillige, schilderachtige onregelmatigheid, die de meesten onzer vaderlandsche kasteelen zoo aantrekkelijk maakt, bekoort het slot te Helmond niet. Maar het trekt ons aan door zijn strenge lijnen, zijn' forschen bouw, zijn colossale afmetingen. Wij begroeten het als een woning, waard, de zetel van hoog adellijke geslachten te zijn en tevens geschikt om, als een vaste burgt, het hoofd te bieden aan een' vijandelijken aanval, vooral, wanneer het als een ontoegankelijk eiland oprees uit de watermassa, die gemakkelijk over den lagen grond er om heen kon worden geleid. Wij begrijpen hoe het mogelijk was, dat het sterke slot herhaaldelijk onneembaar
bleek en ongedeerd de geweldige stormen doorstond, die in de laatste helft der 16de eeuw voor het stadje zoo noodlottig waren. En treden wij het kasteel binnen, dan treft ons de gelukkige vereeniging van comfort en

{==63==} {>>pagina-aanduiding<<}
weelde met deftigen ernst, die ons geen oogenblik doet vergeten, dat deze aangename, gezellige huizinge een oud, eerwaardig middeleeuwsch slot is. Hier niet de neerdrukkende somberheid, die zoo vaak in de holle zalen, binnen de dikke muren der grijze burgten huist, maar hier ook niet de nieuwerwetsche, karakterlooze pracht, die aan de lustige en luchtige villa voegt. De slotgebouwen omringen een ruim, bestraat binnenplein, waarvan 't alleen te betreuren is, dat de noodzakelijke zorg voor het onderhoud den ‘portland’ eischte, waaronder de fraai gemetselde bogen boven de vensters zijn verborgen. Regt tegenover de poort leidt een breede steenen trap naar de groote voorzaal of vestibule. In den zijmuur ter regterzijde is een inspringende hoek, waarin de gewone stoep voor den dagelijks gebruikten ingang, en daar verrees in vroeger dagen de ‘Trompetterstoren’, van waar de wachter uitzag over den omtrek, om te waarschuwen, als gevaren dreigden, of als edele bezoekers naderden. De ronding van den muur herinnert nog aan den ouden toren en van binnen is een deel van den trap nog bewaard. De groote vestibule beslaat de geheele diepte van den achterkant van het gebouw en de geheele hoogte tot aan het dak en heeft, behalve de glazendeur aan het binnenplein, drie vensters, die op den tuin uitzien. Gij vindt er eenige antieke meubelen, waaronder een uitstekend fraai gebeeldhouwd kastje en eenige merkwaardigheden, ten deele van het jagtgebied der heerlijkheid afkomstig, als een' geheel witten haas en een' reusachtigen arend, beiden op de gronden der Heeren van Helmond geschoten. Aan weerskanten der vestibule grenst een ruime zaal, waarin de toegang tot een' der torens van den achtergevel is. De zaal ter linkerzijde pronkt met een' grooten, ouderwetschen schoorsteenmantel, waarboven de wapens van Arberg en Cortenbach en zestien kwartieren van elk der beide hooggeboren echtelingen, die vermoedelijk dezen schoorsteen hebben
gebouwd. Felicitas Isabella van Cortenbach, eenige dochter van den laatsten Heer uit dat geslacht, gehuwd met den Zwitserschen rijksgraaf Antoine van Arberg en Valengin, erfde na 1682 de

{==64==} {>>pagina-aanduiding<<}
vaderlijke goederen. De Cortenbachs, wier stamhuis in het land van Valkenburg bij Voerendaal lag, waren Heeren van Helmond door het huwelijk van Jan van Cortenbach met jonkvrouw Catharina, de eenige dochter uit het eerste huwelijk van Jan Barthout gezegd Berlaer, die in 1436 was overleden. De kinderen uit diens tweede huwelijk, van de erfenis buitengesloten, namen den naam van Helmont aan, maar bleven het wapen van Barthout voeren.
Het schitterende schoorsteenstuk met zijn levendige kleuren, dat zoo fier van hoogen adel en zoo luid van adeltrots getuigt, werd in de dagen van gelijkheid en broederschap, - niet onnatuurlijk! - ernstig bedreigd. Fransche troepen hadden Helmond bezet; het kasteel was vol soldaten van de Republiek en een burger-generaal had er zijn hoofdkwartier. Gelukkig vond het fraaije sieraad der eerwaardige zaal, op de bede van het zoontje des toenmaligen eigenaars, genade in de oogen van den bevelhebber, die het onder zijn bijzondere bescherming nam, en bij den aftogt zijner manschappen ongeschonden achterliet. 't Is hier ook zoo goed op zijn plaats, in het ruime vertrek, dat toegang geeft tot den toren, waarin het belangrijke archief wordt bewaard.
Wij kunnen maar een' vlugtigen blik werpen op de schatten in de groote glazen kast, wel geordend, maar toch nog weinig bekend en gebruikt. Tot iets wat naar een onderzoek gelijkt, ontbreekt natuurlijk ten eenemale de tijd. Maar als wij de talrijke perkamenten charters doorloopen, ten deele nog voorzien van hun zegels, en waarvan het oudste dat wij vinden, het jaartal 1314 draagt, - als wij de rijen van cijnsboeken volgen, waarin wij de inkomsten der Helmondsche Heeren uit twintig omliggende dorpen vinden opgeteekend, - als wij de stapels familiepapieren en andere documenten overzien, dan vermoeden wij, dat hier voor geschiedenis, topografie, genealogie, regtskennis, plaatselijke bijzonderheden en gewoonten nog vrij wat bijdragen zullen zijn te vinden, en dan kunnen wij den wensch niet onderdrukken, dat een deskundige althans tijd en gelegenheid mogt vinden om het archief van Helmond naar den eisch te inventariseren.

{==65==} {>>pagina-aanduiding<<}

De groote zaal aan de andere zijde der vestibule draagt een ander karakter. Zij vertegenwoordigt meer het gezellige leven van den tegenwoordigen tijd, dan het verledene van den burgt en zijne oude bezitters, maar ook haar meubelen en versieringen zijn in overeenstemming met den aard der deftige, ouderwetsche huizinge, en groote waarde ontleent zij aan de schilderijen, die de wanden bedekken. Er zijn zeer fraaije portretten van onbekende meesters, er zijn stukken van Wouwerman, van Berchem en anderen van hooge verdiensten, er is een hoogst belangrijke en zeer oude schilderij op hout, met rijk uitgesneden rand, de aankondiging van den Engel aan Maria, die om uitvoerige en fijne bewerking opmerkelijk is. Aan deze zaal grenst de toren, waarin eertijds de kapel van het slot was, thans een vriendelijk vertrek, dat eenige kunstschatten van porselein en andere kostbaarheden bewaart. Ook in de beide zijvleugels zijn zalen, ten deele met groote schoorsteenmantels, op rood en zwart marmeren zuilen rustend. Naar de oude afbeeldingen te oordeelen, ontvingen eertijds deze vertrekken hun licht bijna uitsluitend van het binnenplein, terwijl in de buitenmuren alleen kleine openingen als kijk- en schietgaten waren te vinden. De hoofdtrappen naar de bovenverdieping zijn aan beide kanten van de poort aangebragt. De kamers, die wij daar vinden, zijn thans ongebruikt. Enkelen treffen wij er aan, die in kostbaar plafondwerk, of in fraai bewerkt eikenhouten beschot, van vroegeren luister getuigen. Boven de kapel had de pastijbakker zijn heiligdom. Zijn oven is nog te zien. Beneden, onder de zalen van den achterkant, was de brouwerij en is nog de ruime keuken, wier kunstig gemetselde kruisgewelven op eene zware, vierkante zuil in het midden rusten. Daar is ook de diepe put, buiten verband met de gracht, die als van ouds de slotbewoners van helder water voorziet. Ook ontbreekt in de uitgestrekte kelders de gevangenis niet, want de Heeren van Helmond bezaten ook het hooge
regtsgebied, sinds het in 1388 aan den toenmaligen Heer was verpand. Vrolijk en opwekkend was het verblijf voor de overtreders op het slot te Helmond niet. 't Is een afgelegen gewelf, dat alleen door een

{==66==} {>>pagina-aanduiding<<}
digt getralied gat uit een gang een weinig lucht en nog minder licht ontvangt. Hopen wij voor de onderzaten der heerlijkheid, dat de hooge Heeren en hun drosten wat barmhartig zullen zijn geweest!
De faam gaat, dat de muren van het slot te Helmond met roggemeel in plaats van met kalk zijn opgemetseld. Zooveel is zeker, dat de metselspecie op karren van Venlo komen moest. En nemen wij den afschuwelijken toestand der wegen in aanmerking; bedenken wij, dat tusschen Helmond en Venlo de moerassige Peel moest worden doorgetrokken, wier weeke grond hier en daar zelfs den voetganger naauwelijks dragen kon; berekenen wij, hoeveel mudden het colossale gebouw vereischte en hoe weinig een karrevracht beteekende, dan leert deze overlevering ons althans iets gevoelen van de geweldige bezwaren, waarmede de stichters van die vaste burgten hadden te worstelen, en onze verbazing bij het zien van zulke zware muren, zulke reusachtige gewelven, zulke sterke torens, klimt telkens meer bij de herinnering, hoe niettemin een overgroot aantal dergelijke gevaarten den vaderlandschen grond bedekte.
Achter het kasteel strekt een groote tuin zich uit, met de gazons en boomgroepen en waterpartijen, die tot een' Engelschen aanleg behooren. Opmerkelijk is daarin vooral een ouderwetsche laan van in elkaar gegroeide linden en haagbeuken aan den zoom van den hof, langs de sprank der Aa, die eertijds een deel der buitengracht vormde.
Aan de overzijde van dit watertje bedekken de gebouwen der belangrijke katoendrukkerij van de HH. P.F. van Vlissingen en Co, een groote uitgestrektheid gronds. Oud en nieuw Helmond: het kasteel met zijn herinneringen, als het zinnebeeld van middeleeuwsche toestanden en behoeften, - de fabriek, als de vertegenwoordigster van het leven der 19de eeuw. Toch is het slot, ondanks zijn grachten en torens, zijn dikke muren en zware keldergewelven, hier geen anachronisme te noemen. 't Verdraagt zich uitstekend met de fabrieken er om heen, met de vaart, die de oude stadsvest verving, met de spoorbaan, die voorbij zijn

{==t.o. 67==} {>>pagina-aanduiding<<}


{== afbeelding 
	
PA Schipperus del lith


KASTEEL CROIJ


S Lankhout & Co den Haag
==} {>>afbeelding<<}
    


{==67==} {>>pagina-aanduiding<<}
verdwenen wallen loopt. Het spreekt van de meer dichterlijke zijde der menschelijke natuur, van nog andere dan materiële behoeften, maar niet in norsche tegenstelling met de onmiskenbare eischen van den nieuweren tijd. Sinds de Heer C.F. Wesselman in 1780 de heerlijkheid uit den min of meer verwarden boedel van graaf Arberg kocht, kwam er een nieuw geslacht van bezitters en de stormen braken los, die de maatschappij van tallooze verouderde en onhoudbare overblijfsels uit lang vervlogen dagen zuiverden. En de gebroeders Wesselman, zijn kleinzonen, die thans het kasteel bezitten en bewonen, hebben niet de traditiën bewaard van den ongenaakbaren baroen, die in eenzame grootheid zich opsloot in zijn huis, noch van den lateren adel, die in de hoofdsteden en badplaatsen van Europa de renten van zijn landen verspilde, terwijl de boeren zuchtten onder den druk en de grijpende drost of baljuw het verlaten stamslot bewoonde. De jonkheerskroon boven hun wapen belet hen evenmin, het leven van hun' tijd meêteleven, als de grijze muren van hunnen alouden burgt dien verhinderen, een geriefelijke en aantrekkelijke woning voor kinderen dezer eeuw te zijn.

Op ons programma van heden staat nog het bezoek aan een ander merkwaardig kasteel, het slot Croy, welks naam er in dien vorm vrij wat meer aristocratisch uitziet, dan wanneer de spelling in overeenstemming was met de uitspraak, die nooit anders dan als Krooi wordt gehoord. Zullen wij ons doel kunnen bereiken? De afstand van een goed half uur is geen bezwaar. Door den fijnen stofregen behoeven wij ons niet te laten afschrikken, en wij blijven hopen op een doorbrekend zonnetje. Vrees om veel om te loopen of zelfs mis te loopen, - niet denkbeeldig, omdat het door bosschen en langs binnenwegen gaat! - kan ons niet tegenhouden, want Jhr. A.G. Wesselman van Helmond is bereid ons te geleiden. Maar omtrent den toestand der wegen durft niemand ons veel goeds te voorspellen. Van ‘inspannen’

{==68==} {>>pagina-aanduiding<<}
kan geen sprake zijn. Croy is met rijtuig alleen langs een' vervaarlijken omweg te bereiken, en wie het land wil leeren kennen, die moet er te voet op uit. Juist de wandeling geeft ons de gelegenheid, de eigenaardigheden van den bodem op te merken, en de omtrek van Helmond heeft werkelijk iets merkwaardigs, want naar men zegt is er in de gansche Meijerij van den Bosch, en welligt in ons geheele land, geen gemeente, waar in een kort bestek zóóveel verscheidenheid van grond wordt gevonden. Wij zullen dan ook op onzen togt nog al wat verschil van landschap zien.
Vlak bij de voorpoort van het kasteel Helmond ligt de brug over het kanaal, die wij overgaan. Toen de stad nog een vesting was, lag hier een bastion, bij het graven van de regte vaart verdwenen, zoodat de plaats, waar de oude stadspoort stond, thans is afgesneden. De groote weg op Eindhoven wendt zich hier links af. Op het plaatje bij Guicciardini kunnen wij zien, hoe op dit punt de kanonnen stonden, waarmede het kasteel den 16den Julij van het jaar 1602 werd beschoten, terwijl de troepen van Prins Maurits, zoo groot als kerktorens, door de straten optrekken. Wij volgen de laan van jonge, welige eiken, die tusschen vrij hooge en vruchtbare bouwvelden over de gronden der Heeren Wesselman loopt en de groote weg naar Aarle-Rixtel is. Ter zijde zien wij over de akkers heen de fabriekschoorsteenen en huizen langs het kanaal, en als de vrouwenkloosters de Hage en Binderen niet sinds lang waren gesloopt, dan zouden wij aan de overzijde dier vaart welligt ook hun kerkspitsen boven het hout zien uitsteken.
Op eenigen afstand van de stad verlaten wij den openbaren weg en slaan een zijlaan in naar de ‘Warande’, reeds van ouds bekend en als wandelplaats bij de Helmonders in eere, misschien ‘het park’, waarvan in 1314 sprake is. 't Is een bosch van 31 bunders, deels begroeid met oud eerwaardig hout, waaronder eiken van belangrijken omvang, deels met nieuwe aanplantingen bezet, en dat nog voortdurend wordt uitgebreid en verbeterd. Aan de laan ligt onder het lommer van een' statigen eik een

{==69==} {>>pagina-aanduiding<<}
smaakvol gebouwtje met ruime landheerskamer en veranda, dat als ‘de Kluis’ bekend is. Werkelijk woonden hier in 1780 twee kluizenaars in een hut, en de nieuwe eigenaar der heerlijkheid liet hen zoolang zij leefden in 't genot hunner eenzame woning. De tegenwoordige kluisbewoner is een arbeider met zijn gezin. Een weinig verder, dieper in het bosch, op een met heesters beplant eilandje, is de grafkelder der Wesselmans. 't Is een stille, liefelijke rustplaats der dooden. De breede kruinen van hooge eiken, in een' kring geplant, spiegelen in den helderen vijver, die het groene eiland omringt. Achter den kelder rijzen donkere dennen ernstig omhoog. Een aantal lommerrijke lanen loopt op deze treffend schoone boschpartij uit. In het oude familiegraf onder de kerk sluimert het hoog adellijk stof der Cortenbachs. Vriendelijker en liefelijker dan onder de hooge tempelgewelven van het huis met handen gebouwd, is deze laatste woning in de kerk van ongekorven hout, waarover thans de bleeke voorjaarszon te midden van donkere jagende wolkgevaarten haar vertroostend licht werpt, en onder wier slanke zuilen de zwellende knoppen aan de heesters en de ontluikende grasbloemen reeds profeteren van leven uit den dood.
Wij slaan een lange, fraaije dennenlaan in, en wij komen uit op een bergje met beuken beplant. Dit plekje wekt vrolijker herinneringen aan bloeijende jeugd en beantwoorde liefde. Misschien diende 't in vroeger dagen voor manège, waar de grafelijk Arbergsche rijpaarden werden gedresseerd en waar lustige jonkers met staartpruikjes voor schoone jonkvrouwen met hoepelrokken en mouches, hun bevalligheid en hun' moed op het edel ros ten toon spreidden. De plaats was er althans uitstekend voor geschikt. Maar wat het geweest moge zijn, het heeft sinds lang voor de minnende harten een bijzondere aantrekkelijkheid. 't Is zelfs nu een bekoorlijk punt, al zou heden weêr en wind niet ligt een jeugdig paartje herwaarts lokken. Hoog boven 't omliggend hout slaan de forsche beuken hun krachtige takken uit. Vóor ons vliegen de wolkschaduwen en de zonneglansen over de donkere dennen met hun roode stammen, en over den schilderachtig be-
{==70==} {>>pagina-aanduiding<<}
groeiden grond der statige laan en in de toppen ruischt het als op het strand, waar de golven breken. Maar als straks de teedere groene bladeren zich welven als een kroon boven het beukenbergje, als de dennen gloeijen in de avondzon en als een nevel van tintelend goud over het boschpad hangt, als de geuren van het woud de lucht vervullen en alom het lied der nachtegalen schalt in de plegtige stilte, dan hier te droomen en te dweepen! Wij kunnen de voorkeur van Helmond's ingezeten, van de jongen met een toekomst vol hoop, van de ouden met een verleden vol herinneringen, voor de Warande in 't algemeen, voor dit plekje in 't bijzonder, niet onredelijk achten.
Maar verder dan de Warande hun' romantischen zwerftogt uit te strekken, zou althans voor verliefden niet raadzaam zijn, ten minste niet in het jaargetijde, waarin wij den binnenweg naar Croy gaan bewandelen. Het bosch is ten einde, en tevens verlaten wij het grondgebied der Heeren van Helmond en de gebaande paden. Voor droomen en dweepen is de taaije leemgrond en het diepe karrespoor vol slijkerig water niet bijzonder geschikt. 't Is geen tijd om te minnekozen, als de voet zijn rustpunt zoeken moet op het gladde kantje, of van kluit op kluit moet huppelen, of onvervaard door de geele brei moet waden. Wij zijn met behulp van een' boomtak de zwalpende plank over de gezwollen beek overgekomen, en wij hebben in het bruinroode water, even als te Helmond in de Aa, een der eigenaardigheden gezien van den bodem, die tot groot verdriet van landheer en boer, zoo rijk in ijzeroer is en aan alle stroompjes en slooten die vreemde kleur geeft. Aan de andere zijde der beek verandert het landschap geheel van karakter. In plaats van de vrij hooge bouwakkers, lage, veenachtige weiden en hooilanden. In plaats van de voren, door den ploeg getrokken, de gaten, waar turf is gestoken. In plaats van het digte bosch, een ruim uitzigt over vlakke, deels blank staande velden, waarboven fantastische wilgen uitsteken en waar doorheen de smalle weg tusschen berken en elzen zich slingert. Wij hebben hier een staaltje van Oud-Brabant in den wintertijd, - den wintertijd genomen in den ouden zin des woords, toen men

{==71==} {>>pagina-aanduiding<<}
maar twee jaargetijden had, winter en zomer, officieel elk van zes maanden, maar waarvan in werkelijkheid aan den winter wel het leeuwendeel toekwam. Als de kar met kalk langs dezen weg van Venlo komen moest, dan mogt de bouwheer van Croy waarlijk haast wel naar iets anders uitzien, om de muren van zijn slot meê op te metselen! Als geschut en legertrein langs dergelijke paden moest worden vervoerd, dan waren inderdaad de burgten in zulk een landstreek veilig genoeg, al bragt eeuw op eeuw de middelen van aanval tot hooger volkomenheid! Maar ook, hoe afgezonderd moeten de edelen hier hebben geleefd, en hoe afgesloten van de wereld moeten dorper en boer hier hebben gewoond, al die eeuwen lang, eer de toch zoo eenvoudige kunst om wegen hard te maken, op eenigszins ruime schaal werd toegepast! Geen wonder, dat die oude Toxandriërs, ruw en onhebbelijk, ver van elkander in afgezonderde buurten huisden en 't den apostel Lambertus niet ligt viel, tot hun dorpen en tot hun harten den toegang te vinden! En 't zou ons niet bevreemden, als iemand, van den weg afgeraakt, in een' toestand kwam, als waarin de keizerin-weduwe de gelofte deed om, tot dank voor haar redding uit het moeras, een klooster te stichten, en waarin de kreet: ‘'k bin der in’ haar ontsnapte, die naar het volksverhaal aan 't door haar gebouwde convent Binderen zijn' naam gaf. Toch ontbreekt het dit woeste landschap evenmin aan schoonheid, als het meer liefelijk oord, dat wij achter ons lieten. Daar is in die bijna zwarte velden, in die blinkende waterplassen, in die ruige slootkanten, in die verwaaide en verkromde stammen, in dien eenzamen achterweg, een sombere, aangrijpende poëzij, en menig punt zou den schilder stof geven voor een treffend tafereel! Ook ontbreekt het niet aan woningen van menschen, al zien wij ze op tamelijk verren afstand. Zonderling, en met de vreemde natuur in niet oneigenaardige overeenstemming, is de
alleen staande toren van Stiphout daar ginds. Het dorp ligt vrij wat verder. Ook de kerk is derwaarts verplaatst. De eenzame toren bleef, waar het voorgeslacht hem stichtte, - waar in 1341 de bliksem insloeg en de kerk vernielde, uit wier brandende

{==72==} {>>pagina-aanduiding<<}
muren de gewijde hostie werd gered, die in het bange jaar 1587 op het huis te Helmond was geborgen, - waar in vorige eeuwen groote scharen van bedevaartgangers heenstroomden ter vereering van het heilig Sacrament van mirakel, - waarop in een ander jaar van angst en verderf, in 1512, de bevolking veiligheid zocht voor de stroopende Gelderschen, die de kerk in brand staken, gelijk zij het dorp in kolen hadden gelegd.
Ginds ligt Aarle, met het daaronder behoorende Rixtel, waarheen alleen de teregt vermaarde, sints 1801 bestaande klokkengieterij ons zou kunnen lokken, tenzij wij nader kennis zouden willen maken met de uitgebreide fokkerij van ganzen en hoenders, die hier gedreven wordt. In hoever de gronden, eertijds behoorende tot het oud-adellijk en zeer aanzienlijk Guldenhuis, nog hun' roem hebben gehandhaafd, van het beste en meeste hooi der gansche Meijerij te leveren, en of men nog altijd nergens meer en beter olie slaat dan in de molens van dat goed, durven wij niet beslissen, maar het Guldenhuis zelf bestaat niet meer, evenmin als een der andere heerenhuizen, waardoor Aarle-Rixtel in der tijd eenige vermaardheid had en waaraan 't, volgens sommige uitvinders van naamverklaringen, den naam Ade1ree ontleende. De volkssage verhaalde, dat de Euvele, toen hij met een' zak vol kasteelen door Brabant ging en in ieder dorp en gehucht een kasteel neerzette, hier, door een scheur in den zak, er zeven liet vallen. In elk geval kan deze vertelling misschien bewijzen, dat de plattelandsbevolking in al die Brabantsche kasteelen juist geen' zegen van een' goeden geest zag. De Malthezer hoeve bewaart nog de herinnering aan eene voormalige bezitting dier krijgshaftige orde en de Tempelieren moeten er een klooster hebben gehad, waarvan de grond dan ook wel, als elders, aan de ridders van St. Jan zal zijn gekomen. Een vuursteenen bijtel en vele Romeinsche munten, hier gevonden, schijnen van eene vroegtijdige bewoning van den omtrek te getuigen. Brabant's hertogen begunstigden de inwoners, om trouwe diensten, met het regt van vrije jagt; en talrijke hertenhorens, bij het graven van de Zuid-Willemsvaart op-
{==73==} {>>pagina-aanduiding<<}
gedolven, en een schedel met horens van buitengewone grootte, voor een tiental jaren onder Croy uit de Aa te voorschijn gekomen, toonen, dat het van ouds hier aan wild niet ontbrak. Gewenschte bezoeken ontving Aarle vele
jaren lang door zijn beide vermaarde paardenmarkten en door de bedevaarten naar O.L.V. van Aarle in 't zand, wier wonderdoend beeld in de oude kapel werd bewaard. Ongewenschte gasten kreeg het herhaaldelijk, - Spanjaarden in 1598 en '99, - Franschen in 1672 en 1702, - vereenigde Hanoveraansche troepen en émigrés in 1794, - Daendels met een Fransche brigade in dat zelfde jaar. Met uitzondering van de Hanoveranen, die onder voortreffelijke tucht stonden, lieten al deze zonen van Mars min aangename herinneringen achter van plundering en brand. Maar van al deze rampen is het dorp sinds lang hersteld. Het bezit twee nieuwe kerken, voor de R. Catholieken en voor de Hervormden, en verheugt zich in een' bescheiden voorspoed. Voor ons is er niet veel meer te zien, en wij laten het dus ter regterzijde van onzen weg, om zonder af te wijken voort te gaan naar ons doel, dat reeds van verre zich begint te vertoonen aan den zoom van een uitgestrekt boschrijk terrein. Een paar jaar geleden zouden wij daar nog vrij wat meer bosch hebben gezien, maar 't kasteel zelf was voor ons verborgen gebleven achter de zware beuken, die het omringden en die het sieraad van het goed uitmaakten. In de nabijheid van het slot wordt de grond wat hooger en drooger. Het land vertoont de bewijzen van beter bebouwing en de fraaije boerderijen aan weêrszijde van den weg worden onder de besten van de Meijerij gerekend. Zij behooren niet onder het kasteel, maar onmiddellijk in hun nabijheid begon de statige beukenlaan, die naar de voorpoort leidde. Thans moeten wij ons vergenoegen met de aanwijzing waar de schoonste boomen stonden, en de verbeelding moet ons te hulp komen, om de kale, zandige vlakte en den naakten weg langs de buitengracht weêr te tooijen met de forsche stammen en de indrukwekkende loofgewelven, waarom Croy nog kort geleden vermaard was. Toch heeft de omtrek van het kas-
{==74==} {>>pagina-aanduiding<<}
teel op verre na niet alle bekoorlijkheid verloren, en eene
bepaling in het testament der laatste eigenaresse beschermt het eikenbosch daar vóór ons voor de bijl des houthakkers. Ook het terrein, door de buitengracht omsloten, prijkt nog met overvloed van hout; de hooge beukenhagen rondom de tuinen strekken zich nog als stijve, deftige levende muren, in overeenstemming met het ouderwetsche slot, over een aanmerkelijke ruimte uit; een laan van linden tusschen de voorpoort en de stalgebouwen, wier breede kroonen het front van het huis voor 't oogenblik nog verbergen, verhoogt den indruk van het eerwaardige geheel, en geestig treedt het poortje te voorschijn met zijn verweerde muren en zijn bemost dak tusschen de hooge trapgevels, met zijn achtkant torentje en de houten brug over de gracht.
Laat ons de brug nog niet over- en de poort nog niet doorgaan, maar den weg nog een weinig houden, om van deze zijde een gezigt te krijgen op het kasteel. 't Laat zich denken, dat het in schoonheid van ligging heeft verloren, sinds het niet meer uitkomt tegen den donkeren achtergrond van het bijna honderdjarige beukenbosch, maar uit een kale weide oprijst, en sinds de weg, waar wij staan, zijn oude, kloeke boomen missen moest; maar zelfs nu nog draagt het in verband met de lindenlaan en de voorpoort een trotsch en indrukwekkend karakter. Van hier is ook de opmerkelijke zijgevel het best te zien, met zijn beide trapgevels tusschen twee achtkante torens en zijn eigenaardige versieringen, die aan den stijl der 15de eeuw herinneren, en waarvan bij onze vaderlandsche kasteelen en burgerwoningen maar zeer weinig proeven meer zijn overgebleven. Bevreemdend is het, dat van dit hoogst belangrijke en in zijn soort welligt eenige kasteel, naar het schijnt, geene enkele afbeelding in het licht is gekomen, voordat Robidé van der Aa in zijn Oud Nederland een niet zeer gelukkige plaat er van gaf, naar een teekening van den onvermoeiden en zoo uitnemend verdienstelijken Eijck van Zuilichem, en dat deze schrandere en bekwame navorscher onzer oude bouwkunst zelf, in zijn Kort overzigt over de oude versterkingen en kasteelen

{==75==} {>>pagina-aanduiding<<}
in ons land, zich tot een eenvoudige vermelding van ‘Crooi’ bepaalt. Toch verdiende het minstens even goed den volke bekend te zijn als zoo menig ander, vaak hoogst onbeteekenend gebouw, door de vruchtbare graveerstift in de beide vorige eeuwen vereeuwigd, en zeer zeker heeft het geenszins alleen aan het verdwijnen van zooveel mededingers den roem te danken, van ‘een der schoonsten, zoo niet het allerschoonste kasteel der gansche Meijerij’ te zijn. Is 't aan zijn afgezonderde ligging te wijten, dat geen teekenaar voor een of ander prachtwerk herwaarts afdwaalde? Maar deze heeren wisten toch wel niet veel meer toegankelijke huizen, ook hier in Peelland, te vinden, en zij waren op het stuk van wegen niet verwend! Waarom noemen uitvoerige werken als De tegenwoordige Staat of dat van Leroy zelfs den naam van Croy niet? Is het, omdat aan het huis geen heerlijke regten waren verbonden, of omdat geen geschiedkundige herinneringen er zich aan hechtten? Ons berouwt in elk geval de vrij barre togt naar den schoonen burgt geenszins en als wandelaars door Nederland betaamt het ons, het merkwaardige gebouw aan zijn onverdiende onbekendheid te helpen ontrukken. - Is de zijgevel het opmerkelijkst om zijn bouwkunstige versieringen, ook het front verdient zeer de aandacht van den bezoeker. Van de voorpoort leidt de lindenlaan langs de breede, thans digt begroeide slotgracht naar de steenen brug met gemetselde balustrade. De ingang is tusschen een' achtkanten hoektoren en een' zwaren vierkanten toren, wiens spits met een' bol is versierd, terwijl, een weinig meer achterwaarts, een gebouw met trapgevel en een' ronden hoektoren uit wat later tijd afkomstig schijnt. Nevens de brug, tegenover de poort, liggen de stallen en bouwhuizen en regt over de brug de tuinen, van hooge hagen omringd en van opgaand hout omlijst. Ook van hier gezien vormt de poort met haar torentje aan het einde der nog bladerlooze lindenlaan
een fraai en romantisch tafereeltje, gelijk het daar ernstig en rustig in het kalme licht der voorjaarszon ligt, en de geheele oud-adellijke huizinge met haar deftige omgeving behoort ontegenzeggelijk tot de zeer bezienswaar-
{==76==} {>>pagina-aanduiding<<}
dige proeven onzer vaderlandsche bouwkunst. Zal de toegang tot het inwendige van het slot ons ook ontsloten worden? Croy is sinds een paar jaar van bestemming veranderd. 't Is niet meer, als van ouds, de zetel eener adellijke of aanzienlijke familie. De laatste bewoonster en eigenaresse, de hoogbejaarde jonkvrouw J.C.C.W. van der Brugghen, was tot de R.C. kerk overgegaan en heeft haar slot met zijn onderhoorigheden vermaakt aan de burgerlijke gemeente van Stiphout, om te strekken tot een liefdegesticht ter verpleging van ouden en hulpbehoevenden, onder beheer van den burgemeester en van den pastoor der plaats. 't Is dus twijfelachtig, of de deur der inrigting voor vreemdelingen zal opengaan. Maar 't gevraagde verlof om binnen te treden wordt bereidwillig gegeven; wij hebben gelegenheid het huis te doorwandelen
van torencel naar kelderkluis,
en op te merken, dat de veranderde bestemming aan den inwendigen toestand geen noemenswaardige veranderingen heeft aangebragt. Over de inrigting als liefdegesticht kunnen wij bij vlugtig bezoek natuurlijk geen oordeel vellen. Wij ontvangen den indruk, dat de verpleegden er geenszins gebrek lijden, en wij willen van de wijsheid der beheerders vertrouwen, dat het toevlugtsoord voor afgeleefden en gebrekkigen geen kweekplaats van luiheid en zorgeloosheid voor de gemeente worden zal. Ons bezoek geldt Croy als kasteel, niet als philanthropische instelling, en als kasteel mogt het roemen op een voortreffelijke inrigting. Een zeer ruime vestibule, door twee vensters in den zijgevel en een raam in het front naast den hoofdtoren verlicht, beslaat bijna de geheele breedte van het huis. Alle kamers komen er op uit, evenals de fraaije, breede, steenen wenteltrap, die in den grooten toren is aangebragt. Hetzelfde vinden wij op de bovenverdieping, al is hier een gang met kleine kamertjes ten behoeve der verpleegde vrouwen afgeschoten. De betimmering en versiering der kamers is grootendeels in den stijl der vorige eeuw. Jhr. Jan Antonij van der Brugghen, die het slot in 1772 kocht, liet het aanmerkelijk restau-
{==77==} {>>pagina-aanduiding<<}
reren, en zijn broeder Johan Carel Gideon, die hem zes jaar later in 't bezit opvolgde, zette de inwendige verfraaijingen voort. Een antiek karakter draagt het kasteel van binnen dus niet, behalve misschien in het fraaije gewelf der torenkamer naast den ingang, waar wij ook op de muren goed uitgevoerde zinnebeelden van jagt en landbouw, in hout gesneden, aantreffen. Maar, zoo al niet antiek, de groote zaal, thans tot kapel ingerigt, is een vertrek van niet alledaagsche waarde, met zijn kunstig en keurig bewerkte witte medaillons van stukadoorwerk op hemelsblaauwen grond, die langs de wanden zijn aangebragt in den trant, waarin de groote zaal van 't Biljoen door een' Italiaanschen meester was bewerkt, hoewel wij hier niet de
groote landschappen, maar kleine - en welligt smaakvoller - versieringen vinden. 't Zijn vooral de ruime, gewelfde kelders met de dikke muren beneden, die nog van de oudheid der ridderlijke huizinge spreken, en daar, in den ronden hoektoren, naast het gewone woonvertrek der mannelijke verpleegden, is ook de voormalige gevangenis van het kasteel nog te zien. Zelfs vinden wij er de ketting nog, aan een' zwaren ijzeren ring midden in den steenen vloer geklonken, waarmede de gekerkerde overtreder aan den voet werd geboeid. De schoenmaker, die hier thans zijn eerzaam ambacht ten behoeve der tegenwoordige invalide burgtzaten uitoefent, behoeft evenwel, naar men ons verzekert, niet met dien ketting te worden vastgeklonken, noch achter de zware deur te worden opgesloten. Vrees, dat hij zal wegloopen, schijnt niet te bestaan. De oude Heeren van Croy behoefden eigenlijk geen gevangenis op hun slot te houden, daar er geen regtsdwang aan verbonden was. Eerst sinds de heerlijkheid Stiphout, die laag en middelbaar regtsgebied bezat, in 1643, aan de eigenaars van Croy is gekomen, kwam er op het huis een gevangenis voor stroopers en houtdieven, voor vechters en vagebonden te pas.
Jammer is het, dat Croy geen geschiedenis heeft! Geen enkele gebeurtenis van eenig belang, geene enkele overlevering verbindt zich aan zijn' naam. Van beleg of bestorming, van inneming of verwoesting, van heldhaftige verdediging of wisse-
{==78==} {>>pagina-aanduiding<<}
lende krijgskansen, weet kroniek noch volksverhaal iets. Er is niets van te zeggen, dan dat het door verkoop herhaaldelijk in andere handen overging, en niet vroeger dan het begin der 17de eeuw schijnt zelfs de lijst zijner bezitters bekend. Duidt de onhollandsche naam welligt op eenige betrekking met het hoogadellijke geslacht der Croy's, alle kennis van die betrekking is verloren. Toch moet het slot ouder zijn, dan omstreeks 1600, en heeft het vóór dien tijd, gelijk beweerd wordt, aan het geslacht Vladeracken behoord, dan kan de wapenkunde welligt een kleine lichtstraal in de duisternis ontsteken. Die familie toch, wier stamhuis bij het naburige Someren lag, is een der velen, uit den omtrek afkomstig, die molenijzers in hun wapen voeren. Men wil den gemeenschappelijken oorsprong van al die geslachten vinden in de oude graven van Toxandrië of van Peelland, die drie molenijzers zouden hebben gevoerd en wier gebied, aanvankelijk niet aan de hertogen van Brabant onderworpen, allengs onder de afstammelingen der drie uit hen gesproten hoofdtakken zou zijn verdeeld en gesplitst. Nu is Peelland Toxandrië niet, maar alleen een gedeelte dier eenmaal zoo uitgestrekte ‘gouw’, en de laatste graaf van Toxandrië was Ansfried, die in de laatste jaren der 10de eeuw leefde. Maar gelijk elders in Toxandrië zich eenige graafschappen vormden, zoo kan ook in Peelland, waarvan nagenoeg niets bekend is, een of ander magtig en voorspoedig geslacht, in tijden van verwarring, zich het bezit der gronden hebben toegeëigend, terwijl in dat geval de voortdurende splitsing dier eigene goederen ligt verklaarbaar is. Eerst omstreeks 1150
breidt de hertog van Brabant zijn gebied ook over deze landstreek uit. En is er vóór dien tijd van een' graaf van Peelland noch van erfelijke familiewapens sprake, als huismerk zou het molenijzer gevoerd kunnen zijn door een' magtigen onbekende, door zijn afstammelingen en door zijn volgers, gelijk 't ook elders bij volken van Germaanschen stam schijnt voor te komen.
Om niet geheel denzelfden weg terug te nemen, kunnen wij, in plaats van door de Warande, langs een voetpad over den

{==79==} {>>pagina-aanduiding<<}
vrij hoogen bouwgrond weêr op den kunstweg van Helmond naar Aarle uitkomen. Wij kunnen dan tevens hier en daar in de velden den vijand van den akkerbouw in deze streken leeren kennen. 't Is ‘de flins’, de harde oerbank, die voor het water ondoordringbaar, de waarde van het land aanmerkelijk vermindert, vooral, waar zij digt onder de oppervlakte wordt gevonden. Niet zelden wordt die bank weggegraven en daardoor de grond belangrijk verbeterd, maar haar dikte is soms, haar hardheid is altijd zóó groot, dat de voordeelen niet immer met de onkosten in evenredigheid zijn, en daar het ijzergehalte zeer gering is, is deze oer voor de smelterijen onbruikbaar, althans onvoordeelig. Hoevele duizenden en tienduizenden kilo's zouden anders aan de nijverheid geleverd kunnen worden, ten bate ook van de welvaart in Helmond's omtrek!
Wij kunnen bij onze terugkomst in de stad onzen togt als geëindigd beschouwen. 't Was ons bovenal om een min of meer historische wandeling in een weinig bekend gedeelte van ons vaderland te doen, en zoo bezochten wij ditmaal de fabrieken niet. Wèl zou een bezoek aan het raadhuis zeer in aanmerking komen om het belangrijke archief, daar bewaard, maar als wandelaars zouden wij ons moeten vergenoegen met een' oppervlakkigen blik en met den wensch, dat de inhoud er van meer bekend mogt worden gemaakt.

Aanteekeningen.

Behalve een aantal werken van ouder en jonger datum, waaronder niet het minst dat van Hanewinkel, die veel plaatselijke bijzonderheden vermeldt, stonden mij hooggewaardeerde mededeelingen ten dienste van de HH. Jhr. A.G. Wesselman en Aug. Sassen.
De kroniekjes, op blz. 60 genoemd, zi`jn te vinden in de Publ. de la Soc. H. et A. du duché de Limburg, dl. VI, blz. 411 en XII, blz. 217.
De opgave der in den omtrek van Helmond gevonden voorwerpen is deels

{==80==} {>>pagina-aanduiding<<}
ontleend aan Dr. C.R. Hermans, Noordbr. oudheden, deels aan de mededeelingen van den Heer Aug. Sassen, te Helmond.
De genealogiën der Barthouts en Cortenbachs, voor zoover zij uit het archief van 't kasteel zijn op te maken, zijn door A. Sassen geleverd in de Heraldieke Bibliotheek 1872. Eene aanvulling er van is te vinden in den jaargang 1873. Het archief bevat: cijnsboeken, - stukken, betreffende het gruit- en hopgeld, - betreffende de familiën Berlaer, Cortenbach en Arberg, - betreffende de heerlijkheid Tervuren en Duisburg (Jan van Cortenbach huwde in 1469 Johanna, dochter van Philips Hinkart, ridder en burggraaf van Tervuren en Doesborgh, tusschen Brussel en Leuven), - betreffende de heerlijkheden Helmond, Waalre, Aalst en Weert (‘Jan van Cortenbach, heer van Helmont helt ende besit pansgewyze van den heere van Perweys die dorpen van Waelre, Wedart (Valkenswaard) ende Aelst: daertoe behoeren hoge, middel ende lage gerichten).’ Hermans Bijdragen II, blz. 384), - betreffende de ambten, die de Heeren van H. te begeven hadden, en aanstelling of ontslag van schepenen, burgemeesters enz. - een pakket: ‘Relieffs ou Leenverheff des ville, terre et Seigneure d'Helmont’, - ‘remissiën, acords en pardon over doodtslaghe en andere misdaden’, door de Heeren van H., - stukken betreffende betwiste cijnsen, - betreffende het jagtregt, - eindelijk een geschreven kroniek van Vlaanderen. Er kan dus nog al iets te vinden zijn. Jan van Cortenbach, † 1577, behoorde tot de verbonden edelen.
De bezitters van Croy worden opgenoemd in v.d. Aa, Oud Nederland, volgens opgaaf van Mr. W.C. Ackersdijck.
De archieven van den Raad en Leenhove van Brabant zijn nog niet, zooals ik uit het provinciaal verslag over 1875 verwachtte, naar den Bosch overgebragt. Zij zijn nog te Breda te raadplegen, tegen betaling van ƒ 0,30 voor elk register, zooals onlangs een Belgisch navorseher, tot zijn schade en ergernis, ondervond. Bij de onzekerheid, of er omtrent Croy iets naders zou te vinden zijn, heb ik ze laten rusten.
Omtrent de molenijzersfamiliën in Peelland is te raadplegen: Herald. bibl. 1876, waar ook over Croy en Helmond een en ander voorkomt.
Het archief op het gemeentehuis te Helmond is belangrijk en uitgebreid. Het bestaat 1o uit ‘de Komme’, bevattende stukken uit de 14e, 15e en 16e eeuw (het oudste stuk is van 1300), 2o uit het gewone gemeente-archief van 1588 af, 3o een gedeelte van het archief van het kwartier Peelland.
De opgave der haardsteden is ontleend aan Herman's Bijdragen, deel II. Uit de platte gronden van Guicciardini en Blaeu is te zien, hoeveel onbebouwde grond destijds binnen Helmond lag.


    
        
            
            
            
        

{==t.o. 81==} {>>pagina-aanduiding<<}



{== afbeelding 
	
P.A Schipperus del. lith.


DE O.L.V. MUNSTER TE ROERMOND


S Lankhout & Co den Haag.
==} {>>afbeelding<<}
    




{==81==} {>>pagina-aanduiding<<}

In en bij Roermond.

Niet ver van de plaats, waar het vrolijke riviertje de Roer zich stort in de snelstroomende Maas, lag in het begin der 13de eeuw een landgoed der graven van Gelder. Een versterkt kasteel vond men er niet, maar toch een ‘villa’ - een villa namelijk in den ouden, niet in den nieuwerwetschen zin van dat woord - die als eene zeer goede wordt geroemd en wier verwoesting, in 1213, door den geschiedschrijver der vermelding waard werd gerekend. Ook in 1204 was ‘Ruremonde’ reeds een bezitting van graaf Otto van Gelder, die al zijn allodiaal goed tusschen Roermond en Maastricht den bisschop van Luik opdroeg, om 't weêr van hem in leen te ontvangen, en reeds in 1130 komt Ruregemunde voor als de woonplaats eener edele dame, Reinwidis. Het lag in de uitgestrekte Maasgouw en wel nabij de grens, die de Opper- en Neder Maasgouw scheidde, en het behoorde welligt tot de oudste bezittingen der graven van Gelré in de tegenwoordige Nederlanden. Gelegen aan de Maas, die haar aan gedurige overstroomingen blootstelde, en doorsneden van vrij talrijke takken en spranken van de Roer, was de landstreek in de dagen vóór onze jaartelling voor een talrijke,

{==82==} {>>pagina-aanduiding<<}
vaste bevolking niet zeer geschikt. Maar in den omtrek ontbreken toch sporen van vroegtijdige bewoning niet, en naar men zegt zijn de ontzaggelijke muurbrokken, die in het naburig Merum nog te zien zijn, van Romeinschen oorsprong, evenals het onderste gedeelte van den kerktoren van Herten, terwijl een grafheuvel bij Merum nog steeds de Drususberg heet en de thans gesloopte roode brug over de Roer voor een bouwwerk van de beheerschers der wereld gold. Wij zullen niet verzuimen, die in elk geval zeer oude en belangrijke overblijfsels in oogenschouw te nemen, maar nog vóór dat wij den voet in Roermond hebben gezet, treft ons reeds het prachtige en allermerkwaardigste gesticht, waaraan de stad haar ontstaan heeft te danken en onder welks hoede zij zich in weinig jaren van een grafelijk landgoed tot een plaats van beteekenis ontwikkelde.
Graaf Gerhard III had sinds 1207 den heerschersstaf over Gelre en Zutfen gevoerd. In aanhoudende oorlogen waren de jaren van zijn bewind voorbijgegaan. Beurtelings overwinnaar en overwonnene, hoog gestegen en diep vernederd, had hij het wisselvallige van de krijgskans en de onzekerheid der hofgunst ruimschoots leeren kennen, en in den geest zijns tijds wenschte hij door een vrome stichting tot behoud zijner ziel en ten nutte der kerk mede te werken. Zijn moeder, de gravin weduwe Richardis, bewoonde sinds den dood van haar' echtgenoot een huis, door haar gebouwd in de nabijheid van het klooster Bethlehem bij Deutichem. Door belangrijke schenkingen had zij steeds haar liefde getoond voor dit convent, dat haar schoonvader, graaf Hendrik, gesticht en ook haar gemaal rijkelijk begiftigd had. Maar zij verlangde de wereld geheel te verlaten en het overschot van haar dagen door te brengen in een Cisterciënser klooster. Om aan dat verlangen te voldoen en haar niet te zien vertrekken buiten zijn gebied, bood graaf Gerhard haar aan, op zijne geplunderde en verbrande villa aan de Roer een klooster te bouwen. In 1218 was reeds met het werk begonnen en in 1220 was hét althans zóóver gevorderd, dat de kerk door den Keulschen aartsbisschop Engelbert van Berg plegtig kon worden ingewijd.

{==83==} {>>pagina-aanduiding<<}
Richardis werd de eerste abdis. Haar zoon, aanvankelijk nog voortdurend betrokken in de woelingen zijner dagen, schijnt in de laatste jaren van zijn leven tot rust te zijn gekomen. Zijn laatste krijgstogt was de noodlottige onderneming tegen de Drenthenaars, die den bisschop van Utrecht met zoovele edelen het leven, hem zelven de vrijheid kostte. Op zijn eerewoord door Rudolf van Coevorden losgelaten, werd hij door de rijksvorsten van zijn belofte ontslagen en sinds schijnt de krijgsmansgeest in hem te zijn uitgedoofd. Menigmaal vertoefde hij te Roermond; vooral op de hooge kerkelijke feesten was hij er te vinden, en toen hij in October 1229 stierf, werd hij in den grafkelder onder den trotschen koepel der kerk ter ruste gelegd. Anderhalf jaar later, in Mei 1231, volgde hem zijne gemalin Margaretha van Brabant. In December van dat zelfde jaar werd ook Richardis er begraven.
Snel en voorspoedig wies het vlek, dat zich rondom het klooster had gevormd. Reeds in het jaar, waarin de beide gravinnenweduwen stierven, omringde graaf Otto II de plaats met muren en gaf hij haar stedelijke regten, en de eeuw, in wier eerste vierdedeel de fiere en vrome stichting van Gerhard en Richardis was verrezen, had haar einde nog niet bereikt, toen Roermond reeds een stad van zóóveel beteekenis was geworden, dat er sprake van kon zijn, om er eene munt te vestigen. Wèl schijnt er niet vóór 1472 werkelijk geld te zijn geslagen, maar dat de Roomschkoning Rudolf in 1290 aan graaf Reinout verlof gaf, om des verkiezende zijne munt van Arnhem naar Roermond of Harderwijk te verplaatsen, pleit voor het aanzien der nog zoo jeugdige stad. Haar verdere ontwikkeling beschaamde de verwachtingen, die haar aanvang had opgewekt, niet. Zij bleef in bloei en voorspoed toenemen, al bleven de rampen van oorlog en brand niet uit. Zij werd de hoofdplaats van het Overkwartier of Opper-Gelder, en onder de Geldersche steden werd zij de grootste genoemd, gelijk Nijmegen voor de oudste, Zutfen voor de rijkste, Arnhem voor de lustigste gold. Guicciardini beschreef haar als ‘machtich van volcke, rijck van goede, schoon

{==84==} {>>pagina-aanduiding<<}
van huysen, sterck van gelegentheydt, vesten ende, mueren’ en op de afbeelding der stad prijken dertig torens aan haar' wal.

Thans zou Roermond niet meer de grootste der Geldersche steden zijn, als zij nog tot Gelderland behoorde. De drie zustersteden zijn haar allen boven het hoofd gewassen, wat het cijfer der bevolking betreft. Arnhem en Nijmegen lieten haar zelfs zeer verre achter zich. Toch is Roermond betrekkelijk nog een groote stad, want haar pleinen en straten zijn ruim, niet weinigen van haar huizen zijn breed, velen hebben tuinen en onder die tuinen zijn er van aanmerkelijke uitgestrektheid. Dat gij in eene voormalige Geldersche stad zijt, wordt u misschien alleen door de graftombe in de Munsterkerk en door de archiefkamers herinnerd. Op straat en in huis gevoelt gij u als over de Nederlandsche grenzen verplaatst. Trouwens, Roermond behoort sints lang niet meer tot Gelderland en nog niet vele jaren tot Nederland. De loop der omstandigheden was sterker dan de beloften van graven en hertogen, dat zij de vier kwartieren van hun gebied nooit zouden scheiden, en dan de verbonden der burgers hunner vier hoofdsteden, dat zij altijd met elkander vereenigd zouden zijn. Na herhaaldelijk in den tachtigjarigen oorlog van meester verwisseld te zijn, werd Roermond in 1637 door de Spanjaarden voor goed genomen, en bij den vrede van Munster bleef de stad aan den koning van Spanje. Later kwam zij onder Oostenrijk, welks keizers ook den titel van hertog van Gelder voerden, en van Spaansch- en Oostenrijksch Opper-Gelder bleef zij de hoofdplaats. Op 't eind der vorige eeuw werd zij Fransch. Van 1814 tot 1830 maakte zij deel uit van het koningrijk Holland. De desertie van haar bezetting, van welke alleen een majoor en een officier, benevens twee man, aan het vaandel getrouw bleven, bragt haar zonder slag of stoot aan de Belgische zijde. En 1839 werd zij aan koning Willem teruggegeven. En tot 1866 behoorde zij tot het hertogdom Limburg en als zoodanig tot den Duit-
{==85==} {>>pagina-aanduiding<<}
schen Bond. Geen wonder, dat zoowel het uitwendig voorkomen der stad als het eigenaardig karakter harer
bevolking volstrekt geen zuiver Nederlandsche type vertoont. Ook de veelvuldige familiebetrekkingen met Duitsche en Belgische geslachten dragen het hare er toe bij, om Roermonds ingezetenen in voortdurende aanraking te brengen met zeer onderscheidene nationaliteiten. Het ‘Neêrlands bloed’ in hunne aderen is niet gansch ‘van vreemde smetten vrij’. Het stroomt er welligt met meer levendigheid dan in de Noordelijke gewesten. Toch is de bevolking over 't algemeen niet Belgisch en nog minder Pruisisch gezind.

Roermond dankt zijn opkomst aan het klooster, dat grootendeels is verdwenen, maar waarvan de kerk nog steeds in vollen luister praalt. 't Is dus billijk, dat wij aan de Maria-Munster de eere geven, die haar toekomt, en ons eerste bezoek aan haar brengen. Zij trekt ook terstond de aandacht, wanneer wij het stationsgebouw naderen. Haar ranke torens, haar sierlijke koepel, de eigenaardige stijl van haar koor, de heldere kleur van haar' bouwsteen, maken haar reeds van verre tot eene niet alledaagsche verschijning, en de belangstelling vermindert niet, wanneer wij den korten afstand hebben afgelegd, die haar scheidt van het station. Inderdaad hebben wij hier een der merkwaardigste bouwwerken van ons vaderland voor ons, een meesterstuk, dat ook verre buiten de grenzen van Nederland in hooge mate de bewondering van deskundigen heeft opgewekt. James Weale van Brugge, Reichensperger van Keulen, Frans Bock van Aken, Viollet-Le-Duc van Parijs, roemden in vereeniging met andere Fransche en Belgische, Engelsche en Italiaansche kunstkenners om strijd de schoone kerk als een der fraaiste typen van den Romaansch-Byzantijnschen stijl der Rijnoevers in het tijdperk van overgang. En ook wij, leeken in het vak, die vooral oordeelen naar den indruk, dien een gebouw op ons maakt, ook wij worden getroffen door de majesteit en de liefelijkheid,

{==86==} {>>pagina-aanduiding<<}
in ‘dit gedenkteeken van voorvaderlijken kunstzin en godsdienstliefde’ vereenigd. 't Is niet een overstelpende rijkdom van sieraden, die ons verblindt, zooals bij de prachtige Gothische tempels in wat later tijd gesticht. De Romaansche stijl eischte geen weelderigheid van vormen en met name de kloosters der Cisterciënser orde waren eenvoudig en streng. Met het oog hierop is de O.L.V. Munsterkerk te Roermond betrekkelijk rijk geornamenteerd; zij verloochent haar' oorsprong als een vorstelijke stichting niet. Maar hoe edel is het gebouw in zijn geheel! Hoe indrukwekkend is de statige koepel met de twee slanke torens; hoe fraai van vorm zijn het halfronde koor en de sluitingen van het oostelijk transept, met de dubbele rij van rondbogen boven de vensters; hoe kloek is de ‘narthex’, thans nog met één' toren geflankeerd, om weldra met twee torens te pronken! De kerk is niet groot, - haar bestemming als kloosterkerk eischte geen reusachtige afmetingen, - maar hoe smaakvol en kunstig is haar bouw! Waarom is ons wel de naam bewaard van den vorst, die haar stichten liet, maar niet die van den meester - den meerdere - die haar ontwierp?
Zes en een halve eeuw zijn over haar heengegaan. Herhaaldelijk werd Roermond belegerd en gewonnen, tweemaal verwoestte een felle brand een groot deel der stad; gelukkig werd de kerk onder al die rampen gespaard. Wèl bragten de jaren hier en daar schade en waren herstellingen noodig; wèl was zij van 1797 tot December 1803 gesloten en dreigde haar een treurig verval; wèl veroorloofde de schraalheid der kerkelijke inkomsten vele jaren lang niet meer dan de dringendst noodzakelijke voorzieningen, maar in haar' hoofdvorm bleef zij nagenoeg ongeschonden bewaard. Toch begonnen verwaarloozing en tijd een' noodlottigen invloed uit te oefenen. De liefde van een tweetal edellieden, de broeders K.S. en J.S. van Flodorf, had uit eigen middelen zooveel mogelijk het inwendige in goeden staat gehouden. Koning Willem II had, bij zijn bezoek te Roermond, een som van 4000 gulden geschonken, om uit de rente in het onderhoud te helpen voorzien. Maar in 1862 scheen de dag niet

{==87==} {>>pagina-aanduiding<<}
ver meer, waarop een deel van het gebouw een ruïne zou worden. Toen werd met kracht de hand aan het werk der herstelling geslagen. Een bouwcommissie riep de hulp der belangstellenden in, met een warm gesteld stuk, waarin echter wel wat al te veel gebruik werd gemaakt van de fabelachtige verwantschap van ons koningshuis met de stichters der kerk. Hun beroep bleef niet vruchteloos. De bouwcommissie heeft thans te beschikken over een som van 800 gulden uit jaarlijksche bijdragen, vermeerderd met 3000 van het rijk, 1100 van de provincie en 1100 van de gemeente. Groote zorg werd besteed, om de restauratie goed en in overeenstemming met den stijl van het geheel te doen geschieden. Aan den bekwamen architekt P.J.H. Cuijpers, Roermonder van geboorte, die jaren lang het gebouw had bestudeerd, werd de vervaardiging van het plan opgedragen, maar tevens werd het oordeel der meest gezaghebbenden uit het buitenland geraadpleegd. James Weale, Frans Bock, Viollet-Le-Duc gaven uitvoerige adviezen na naauwkeurig onderzoek. Afwijkende meeningen - vooral omtrent de vraag, of de bouwmeester één' toren in het midden van den westgevel, had gewild, dan wel de beide torens naast den hoofdingang - werden ernstig getoetst in vergaderingen en door inspectiën in loco, en sedert 1866 is het werk in vollen gang. Weldra zal althans het uitwendige voltooid zijn en een der merkwaardigste kerken in haar aloude heerlijkheid hersteld. De restauratie geschiedt door den architekt Cuijpers, onder toezigt van het Bestuur der Maria Munster Vereeniging en onder controle, van rijkswege, door den ingenieur J.H. Musquetier. Zij heeft dus alle waarborgen, dat de billijke eischen van kunst en schoonheid zullen worden in acht genomen. Bij een gebouw van die kunstwaarde en van die beteekenis is 't inderdaad van belang, dat de herstelling geen lapwerk en de versiering geen gedachteloos krulwerk worde.
Inwendig draagt de schoone kerk, even als uitwendig, den stempel van edelen eenvoud en plegtigen ernst. Het middenschip is van de zijbeuken gescheiden door twee boven elkander gestelde

{==88==} {>>pagina-aanduiding<<}
rijen vierkante pijlers, onderling door half cirkelvormige bogen vereenigd. Eene gaanderij is daardoor gevormd, die rondom de gansche kerk heenloopt, terwijl de ruimte boven den narthex of de vestibule - het westelijk transept - tot eene soort van bovenkerk strekte. Aan dezen narthex sloten zich vroeger de abdijgebouwen aan, en daardoor bestond er gemeenschap tusschen het klooster en de kerk. Voor 't oogenblik is deze bovenkerk nog niet veel meer, dan een bergplaats, gelijk het inwendige van het gebouw in zijn geheel nog vrij wat te doen zal geven. Maar de restauratie is daar toch ook reeds ver genoeg gevorderd, om een' zeer bevredigenden indruk te weeg te brengen. De Romaansche kerk mist de slankheid der Gothische tempelgebouwen, waar alles omhoog stijgt. Zij verootmoedigt meer, dan zij opheft. Zij dringt meer tot inkeeren in zich zelven, dan dat zij oog en hart naar boven rigt. Zij vervult meer met eerbiedig ontzag voor den Onzienlijke, dan met liefde en vertrouwen. Maar deze zijde van het godsdienstig leven onzer voorgeslachten wordt in de Maria Munster voortreffelijk uitgedrukt. En ook het verheffende ontbreekt haar niet. Haar eigenaardig sieraad - welligt in overeenstemming met het Germaansche volkskarakter, dat in den tijd der stichting van deze kerk reeds begon, zijn denkbeelden en behoeften uittedrukken in den Gothischen bouwstijl - is de heerlijke koepel, die het volle licht van den hemel laat binnenstroomen.

Onder den hoogen koepel staat de tombe, die boven de graven van Gerhard III en Margaretha van Brabant is opgerigt. Het is een belangrijk gedenkteeken van middeleeuwsche kunst, in 1873 op kosten van Z.K.H. Prins Frederik voortreffelijk gerestaureerd. De levensgroote beelden der doorluchtige echtgenooten rusten op een tweetal fijn gepolijste zerken, gedragen door een steenen praalbed en ondersteund door twaalf kolommen van graniet. Het geheel is geplaatst op een vrij hoog, breed

{==89==} {>>pagina-aanduiding<<}
uitspringend voetstuk. Een fraai gebeeldhouwde en rijk beschilderde lijst omringt het praalbed, terwijl ook de kapiteelen der kolommen op dezelfde wijze zijn versierd; de wapenschilden van den graaf en de gravinne zijn op de tombe beurtelings tusschen de zuilen aangebragt, - de drie roode mispelbloemen op goud, en den gouden leeuw op het zwarte veld. Ook de beelden zijn beschilderd. Hij draagt een rood onderkleed, een blaauw, tot op de voeten neêrdalend bovenkleed, een' groenen, met goud afgezetten mantel. Zij heeft een wit bovenkleed en een' mantel van goud. Edelgesteenten versieren borst en vinger van beiden, en de haren zijn verguld, even als het kussen, waarop de hoofden rusten. Welligt vinden wij 't geheel wat bont. Welligt zou op dezen of genen de tombe veel dieper indruk maken, als de beelden, met hun vleeschkleurige aangezigten en handen, hun vergulde haren, hun' rijken tooi, eenvoudig van wit marmer waren. Maar 't is ‘in den stijl’ en het geeft het oorspronkelijke getrouw terug. Ook geven de gelaatstrekken grond tot de onderstelling, dat wij hier gelijkende portretten uit die lang verloopen eeuwen voor ons hebben, en voor onze kennis van kostuum en kunst uit de eerste helft der 13de eeuw is het schoone praalgraf van hoog belang.
Onder die tombe vond men, in 1876, twee door een' muur van elkander afgescheiden grafkelders van mergelsteen, waarin nog enkele beenderen werden aangetroffen, die zonder twijfel voor het overschot der vorstelijke dooden mogen gehouden worden. Tevens vond men in den kelder ten O. aan deze graven grenzend, het gebeente van een' zwaar gebouwd man, wiens achterhoofd de teekenen van een ontvangen wond vertoonde. Men acht dezen kelder de rustplaats van Gerhard's tweeden zoon, Hendrik van Gelder, elect-bisschop van Luik, beter krijgsman dan geestelijke, die met den afbraak van het door hem verwoeste Wijk den sterken burgt te Montfort bouwde; die, van zijn ambt ontzet en in den kerkban geslagen, in 1285, bij een' strooptogt, op omstreeks zestigjarigen leeftijd werd gedood, in het bosch van Montfort begraven en later in de kerk te Roermond aan de voe-
{==90==} {>>pagina-aanduiding<<}
ten zijner ouders bijgezet. Belangrijke overblijfsels van de oude bevloering met versierde tegels kwamen uit dit graf te voorschijn.
Nog vond men aan de Zuidzijde van dezen kelder twee kleine looden kistjes met kinderlijkjes, volgens de opschriften die van twee kinderen van Willem Hyacinth van Nassau, graaf van Siegen, kleinkinderen van Jan Frans Desideratus van Nassau, tusschen 1680 en 1699 als gouverneur van Spaansch Gelderland te Roermond gevestigd. De zerk, thans gelegd op het graf, waarin het gebeente van Hendrik van Gelder rust en de beide kinderlijkjes zijn bijgezet, vermeldt evenwel hunne namen niet, maar dien van Elisabeth van Stamheim, erffougtdinne in Ruremonde, echtgenoote van Gerard van Vlodorp en moeder van een der abdissen. Deze steen, uit het midden der 16de eeuw afkomstig, lag onder den vloer van het koor verborgen.
Ook de grafstede van Richardis, Gerhard's moeder, de eerste abdis van het klooster, wordt aangewezen in het oostelijk transept. Die zerk is echter van veel later tijd - niet vroeger dan de 17de eeuw - en vermeldt de onwaarheid, dat zij uit het geslacht van Nassau was, terwijl zij uit het huis van Scheyren - Wittelsbach stamde. Haar lijk schijnt, evenals dat der overige kloosterdames, eenvoudig in den grond te zijn begraven, niet in een' kelder te zijn bijgezet.
Merkwaardige zerken of grafteekens bezit overigens de Munsterkerk niet. Alleen in de bovenkoortjes der beide torens bij het koor vinden wij twee oude zerken, tot altaarsteenen vervormd, met opschriften in Gothische letters, in een' kring geplaatst. De eene zerk, thans in het koortje van den N.O. toren, dekte eens het overschot van Catharina van Pont, vermoedelijk een verwante van het Geldersche gravenhuis, die in het Necrologium der abdij de eerste non van het klooster wordt genoemd. De andere steen draagt den naam van Elisabeth de Hueben.
Op de bovengalerijen hangen eenige schilderijen, die alleen om hun' ouderdom misschien opmerkelijk zijn, maar als kunstwerk is de fraaije altaarplaat van hooge waarde. Gelukkig is deze thans beveiligd tegen de al te groote belangstelling der liefheb-
{==91==} {>>pagina-aanduiding<<}
bers, die de figuurtjes plagten af te breken en meê te nemen, in de dagen, toen het verwaarloosd en vergeten op het zingkoor stond.

Het klooster zelf is grootendeels verdwenen, en wat er van over is ontving eene gansch andere bestemming. In een der eetzalen, waar onlangs de overblijfsels van een geschilderd plafond zijn ontdekt, stonden de paarden aan de ruif. Waar eens de ligte voet der adellijke kloosterdame met onhoorbaren tred door de geplaveide gangen spoedde, rinkelden de sporen. En werden welligt - niet zeker! - binnen die muren in de dagen van weleer louter liefelijke woorden van ernstige lippen gefluisterd, van minder geestelijken aard werden de gesprekken, die sedert van gebaarde mannenlippen weerklonken. De abdij was in den laatsten tijd een kazerne der rijdende artillerie. Zij is het thans niet meer. Met 1 Mei 1878 verliet het garnizoen Roermond, en het overblijfsel van het oude gesticht, dat zooveel had gezien, dat zooveel verschillende gasten had geherbergd, waar in 1628 Isabella Clara Eugenia, bij haar bezoek te Roermond, had vertoefd, maar in October 1633 de waschvrouwen uit Frederik Hendrik's gevolg waren gehuisvest, is niet onwaarschijnlijk der verdwijning nabij.

Dat Roermond een eigenaardig voorkomen heeft, is ons reeds spoedig na onze intrede in de stad duidelijk geworden. Aan het groote zonnige plein voor het station staan eenige nieuwe huizen in dien stijl die overal dezelfde is, maar ook een aantal van oudere dagteekening, die veelmeer Duitsche of Belgische typen vertoonen. De vrij kleine, tamelijk ver van elkander geplaatste vensters, de openslaande ramen in de dikke muren, de meestal min of meer havelooze toestand der witte, geele, rooskleurige

{==92==} {>>pagina-aanduiding<<}
wanden, het wel eens verwelooze houtwerk aan den gevel, de hardsteenen deurkozijnen, geven gezamenlijk aan vele huizen iets zwaarmoedigs en sombers, en ook zonder de grenzen van ons vaderland te hebben verlaten, zouden wij het hier kunnen leeren begrijpen, waarom onze steden, met hun baksteenen gebouwen en hun levendige kleuren aan deuren en vensterluiken, zulk een' vrolijken indruk op den vreemdeling maken, en hoe zij dan vooral een weldadig gevoel van frischheid opwekken, als die huizen geschaard staan aan weerskanten van de met boomen beplante grachten. Die frischheid ontbreekt hier. Er is iets stoffigs, iets zonnigs in de stad, waaraan wij nog niet gewoon zijn, al beginnen onze nieuwe stadswijken ons reeds vrij wel daaraan te gewennen; en wie, na Roermond te hebben bezocht, plaatsen als Helmond b.v. doorwandelt, die zal zich daar weêr als te huis gevoelen. 't Ontbreekt evenwel in Roermond geenszins aan fraaije, goed onderhouden huizen, en vergeleken bij menige stad in het buitenland, maakt zij een' aangenamen indruk van netheid en gezelligheid. 't Hangt er veel van af, of men de achterbuurten doorkruist, dan of men zich in de hoofdstraten ophoudt. Maar overal treft ons het eigenaardige van Roermond in de menigte van beelden, die wij er vinden. Talrijk zijn de beeldjes van Maria en van verschillende heiligen, tegen de huizen geplaatst, en waar gij eene waterpomp ziet, daar ontwaart gij in de nabijheid ook een Mariabeeld, meer of minder versierd, van grooter of geringer kunstwaarde. Dit is niet toevallig. Elke wijk heeft haar pomp en elke pomp is onder hare bescherming geplaatst. De bewoners der wijk dragen het hunne bij tot onderhoud en versiering van het beeld, dat ook in de verschillende tijden van het kerkelijk jaar anders gekleed en getooid is, en zij wedijveren onderling in kostbare of smaakvolle opluistering daarvan. Niet ver van de Protestantsche kerk ontmoeten wij een groot, tamelijk leelijk Christusbeeld aan het kruis, dat -
opzettelijk, of door een zonderlinge vergissing? - zes teenen aan iederen voet heeft, en op den toren der trotsche hoofdkerk staat een groot koperen beeld van den H. Christoforus, met het Christus-
{==93==} {>>pagina-aanduiding<<}
kind op de sterke schouders en den uitgerukten boomstam als staf in de hand. Roermond maakt zich allerwege kenbaar als een Roomsch-catholieke stad, en ook in dit opzigt draagt zij een in ons vaderland eigenaardig karakter. Overigens treedt het Catholicisme er niet met bijzonderen luister te voorschijn. De Munsterkerk is wel als gebouw hoogst merkwaardig, maar behalve het praalgraf, dat geen kerkelijk sieraad is en de schoone altaarplaat, heeft zij geen schatten van beteekenis en ook het inwendige der hoofdkerk is eenvoudig te noemen, als wij het vergelijken met wat elders, zelfs binnen de Nederlandsche grenzen, is te vinden. Zij bezit eenige geschilderde ramen, enkele belangrijke schilderstukken, waaronder een Christusbeeld, dat als van Rubbens wordt genoemd, benevens een' kansel en biechtstoelen met kunstig snijwerk in eikenhout, uit het voormalig Minderbroederklooster afkomstig. Dat Roermond een bisschoppelijke stad is, valt den vreemdeling weinig in het oog. Het paleis, door dien hooggeplaatsten geestelijke bewoond, heeft niets opmerkelijks. Alleen door de beelden van Johannes en Augustinus in den gevel, is het van een gewoon aanzienlijk huis te onderscheiden en de nieuw-gothische gebouwen van het bisschoppelijk college beslaan wel een aanmerkelijk gedeelte van de straat, waarin zij gevonden worden, maar kunnen alleen door hunne uitgebreidheid eenigszins indrukwekkend worden genoemd. De bisschop van Roermond staat bekend als een man van eenvoudigen, nederigen zin, die geen uitwendige praal begeert.
Toen in 1559 tot de oprigting van de nieuwe bisdommen in de Nederlanden was besloten, werd ook Roermond bestemd om de zetel te zijn van een' bisschop, wiens geestelijk gebied zich uitstrekte over 13 steden en 214 dorpen, thans ten deele tot de provinciën Limburg, Gelderland en Noord-Brabant, ten deele tot het tegenwoordige Pruisen behoorende. In 1801 werd het vernietigd, en toen het in 1853 werd hersteld, ontving het gansch andere grenzen, zamenvallende met die van de provincie Limburg.
Roermond was in der tijd een versterkte stad. Een zware muur, met zeven poorten en tal van torens, hield haar ingeslo-
{==94==} {>>pagina-aanduiding<<}
ten. Menigmaal sloeg zij zegevierend belegeringen en aanvallen af; menigmaal ook schoten haar weermiddelen te kort. Vooral tusschen de jaren 1567 en 1637 heeft zij de rampen des oorlogs ondervonden en in de wisselingen van de krijgskans gedeeld. Beurtelings Staatsch en Spaansch, werd zij, als een plaats van hoog belang, voortdurend verontrust, gewonnen, verloren, door den koning en den prins. Ook de 18de eeuw bragt haar verschillende lotsveranderingen, en de met name laatste jaren dier eeuw zagen er bij afwisseling de Fransche republikeinen komen en gaan en terugkeeren. Van 1797 tot 1801 waren haar kerken gesloten. Thans zijn haar muren gesloopt. Alleen in de nabijheid der hoofdkerk, die bijna onmiddellijk aan de stadswallen paalt, is een oude, ronde toren gespaard.
't Is een fraai stadgezigt, daar bij dien ouden toren! Fier rijst er het hoog gelegen kerkgebouw op, boven de huizen met hun steile daken en veelkleurige gevels. Kloek stijgt de kerktoren omhoog, met zijn vier hoektorentjes aan den trans en zijn verheven spits, die het beeld van St. Christoforus draagt. Beneden ons stroomt de Roer in snelle vaart voorbij de kade en onder de stoute bogen der zware brug van blaauwen Namenschen steen. Een schilderachtige huizenreeks, die sterk aan de Belgische type herinnert, strekt zich uit langs de kade, van de plaats waar wij staan tot aan de brug, en daaraan sluit zich het groen van de lindenlaan, op de oude wallen geplant. Aan de overzijde der rivier liggen de woningen en fabrieken van de voorstad St. Jacob, met het hooge hout van den tuin der Koninkijke Harmonie, en vette weiden, jaar op jaar door het slib van Maas en Roer gemest, wanneer de wateren zwellen en wijd en zijd den omtrek overstroomen. Soms stijgen zij tot dreigende hoogte, en wie in den zomer de Roer zoo vreedzaam en vriendelijk ziet vloeijen, die kan zich naauwelijks voorstellen, met wat geweld zij in den winter als een breede stroom langs haar oevers schiet. Niet zonder reden is de brug daar ginds zoo forsch op sterke pijlers gebouwd! Zij vervangt een brug, in den Nieuwjaarsnacht van 1763 op '64 door den ijsgang weggeslagen. In 1643 was

{==95==} {>>pagina-aanduiding<<}
het water tot op de markt gestegen en de markt ligt op een der hoogste punten van de stad.
De Roer zendt een der armen, die zij naar de Maas uitstrekt, langs de stadswallen. De Maas zelve blijft op eenigen afstand. Zal onze togt ons later ook wel langs haar' oever voeren, wij bezoeken ditmaal haar zoomen alleen, om een' blik te werpen op de nieuwe ijzeren brug, die haar sinds 1867 overspant. Vóór dien tijd geschiedde de overtogt met een gierpont en was de gemeenschap tusschen beide oevers bij wintertijd, met drijfijs vooral, hoogst bezwarend, vaak onmogelijk. 't Zijn heerlijke weiden, daar ginds aan de overzijde, maar zij eischen van ons, wandelaars, niet, dat wij de brug overgaan. Wèl zou de merkwaardige burgt Horn, de zetel der graven van Hoorne, wier aloud gebied daar voor ons ligt, ons krachtig aantrekken en ook ten volle onze opmerkzaamheid verdienen, wanneer wij over grooter ruimte van tijd beschikken konden. De overoude dorpskerk zouden wij er echter niet meer vinden. Zij is in 1838 gesloopt. Ginds zien wij de pijlers voor de spoorbrug, die weldra de treinen tusschen Antwerpen en Gladbach dragen zal, en in de verte wijst ons een kerktorentje, op een hoogte te midden der vlakke velden, de ligging van het dorpje Herten, waarheen wij ons een uitstapje hebben voorgenomen. Maar eerst willen wij onze schreden wenden naar een veel bezochte bedevaartplaats in Roermonds nabijheid. Derwaarts wandelen alle Roermonders dikwijls en gaarne - en dien weg gaan zij eindelijk allen uit. Hun laatste togt is door de breede lindenlaan, tusschen de stad en de kapel van O.L.V. in 't Zand. Maar dan zien zij het licht der zon, dat door de bladeren speelt, en dan hooren zij 't gezang der vogelen in de takken niet meer.
Onze weg leidt ons eerst langs de voormalige stadswal, voorbij tuinmuren en geringe woningen, ook voorbij een Limburgsche ‘beugelbaan’ en voorbij den achtergevel der voormalige kapel van het opgeheven Minderbroeders klooster, die thans tot Protestantsche kerk is ingerigt. Aan de overzijde der gracht strekken zich de gebouwen eener groote fabriek uit. Zij levert

{==96==} {>>pagina-aanduiding<<}
behangselpapier en behoort dus tot de Roermondsche eigenaardigheden, terwijl zij ruimschoots het hare bijdraagt tot versiering van onze woningen en daardoor tot veraangenaming van het leven. Een bezoek in de huizen, zelfs een enkele blik, onder 't voorbijgaan daarin geworpen, toont ons, dat men in de stad haar producten wel wat al te veel schijnt te waardeeren. Immers, tal van gangen, vestibules en portalen zien wij met meerendeels vrij donkere papieren behangen. Het helder witte of met zeer zachte kleuren beschilderd stucadoorwerk zou ons in den regel daar ter plaatse meer aantrekken. 't Maakt de intrede van het huis vrolijker en vriendelijker, en het al te ruim gebruik van behangsel draagt er toe bij om aan de Roermondsche huizen iets sombers en zwaarmoedigs te geven en er een' uitheemschen stempel op te drukken.
Waar de stadswal zich aansluit aan den grooten weg naar Maastricht, zien wij een zijde der stad, die in een tijdperk van overgang verkeert. Hier moet een nieuwe wijk worden gebouwd, en wij willen vermoeden, dat die eenmaal een sieraad der grijze veste zal zijn. Voor 't oogenblik is het nog een onbehagelijke zandwoestijn, waarin een paar moderne huizen eenzaam en zonnig oprijzen, en waar een oude kruittoren, die niets aantrekkelijks heeft, het gevoel van verlatenheid nog vermeerdert. Maar wij leven snel en wij bouwen snel, en 't zal wel niet lang meer duren, eer het deel der voormalige wallen, waaraan die vierkante steenklomp herinnert, met reeksen van heerenhuizen bezet zal wezen. Roermond gaat vooruit. De stad bloeit door belangrijke fabrieken, vooral van meel en papier, van ijzerwerken en geweven stoffen. In het jaar 1876 werden 25 millioen Kgr. tarwe ten behoeve der meelfabrikatie ingevoerd en 22 millioen Kgr. steenkolen, terwijl ook de handel in koloniale waren en in manufacturen voor velen een milde bron van welvaart doet vloeijen.
En nu treden wij de fraaije, breede lindenlaan in, der Roermonders geliefkoosde wandeling, die ook inderdaad de aan haar geschonken voorkeur ruimschoots verdient. Ter regterzijde stroomt een tak van de Roer in een aanmerkelijke diepte, tusschen vrucht-
{==97==} {>>pagina-aanduiding<<}
bare uiterwaarden en welige weiden, met een kudde schapen op een eilandje op den voorgrond, van houtgewas doorsneden en door bosschen begrensd, strekken zich uit aan de overzijde der lustige, kleine, slingerende rivier. Ter linkerhand opent zich een ruim uitzigt over velden en heiden op de blaauwe, golvende heuvels in 't verschiet. Daar zien wij in ‘het land van Pruissen’, dat wel niet aan den ouden Gijsbrecht als
‘het vette land van Pruissen’
zou zijn aangeduid, maar dat zich van hier toch voor den wandelaar schilderachtig en aanlokkend voordoet. En wij zouden ook nog binnen de grenzen van ons vaderland in die rigting woeste boschpartijen en wilde heidelandschappen aantreffen, voor den kloeken voetgauger of voor den goed bereden ruiter vol romantisch schoon en rijk aan natuurgenot. Langs de laan zijn huizen geschaard, door tuinen en akkers afgewisseld: uitspanningen en burgerwoningen, vriendelijke villa's, rijke en deftige buitenverblijven. Daar ligt ook de groote fabriek van kerksieraden, met haar' fraaijen, smaakvollen gevel, en de spoorwegbrug over de Roer. 't Is een vrolijk, liefelijk landschap, door equipages en groepjes wandelaars verlevendigd, en zoo harmonisch klinkt het klokje aan den hals van het sterke paard, dat met langzamen tred de zware kar onder de statige groene gewelven voorttrekt. Maar 't is niet enkel om 't genot eener aangename wandeling, dat zoovelen dag aan dag de lindenlaan betreden. Zij leidt naar eene rijk versierde kapel, waar vele kreupelen en gebrekkigen in bedevaart heentrekken en waar tal van geloovigen hun gebeden komen uitstorten. Naar verhaald wordt, vond in de 14de eeuw een herder een' Mariabeeldje in den put, dien wij nog op het door oude linden overschaduwde pleintje kunnen aanschouwen. Hij plaatste het beeldje tegen een' boom en weldra was er eene beschutting omheen gegroeid. De mare van dit wonder verspreidde zich spoedig, en het gerucht ging uit van vele mirakelen, door het beeldje gewrocht. De plek werd een veelbezochte bedevaartplaats. Er verrees een kapel, die in 1418 door een nieuwe werd

{==98==} {>>pagina-aanduiding<<}
vervangen, in 1613 door een andere en grootere werd opgevolgd, en op wier plaats voor eenige jaren een rijk versierd en beschilderd bedehuis in Romaansch-Byzantijnschen stijl werd opgerigt. Het water uit den put wordt voor oogziekten gezocht, en in een kleine zijkapel zien wij een menigte van krukken, breukbanden en andere onelegante bewijzen van dankbaarheid opgehangen. Ook ontmoeten wij hier een overoud, in zijn soort niet onbelangrijk, offerblok. Aan de kapel is een groot Redemptoristen-klooster verbonden.
En tegenover de kapel ligt het kerkhof van Roermond.
De Protestanten worden er ter ruste gelegd, in een afgezonderd gedeelte, digt bij den ingang, door een' hoogen muur omringd. Abraham's nakroost ligt er buiten, achter een haag, wier onderhoud te wenschen overlaat, met het oog op den landweg, die er langs loopt. De begraafplaats der R. Catholieken bevat eenige min of meer smaakvolle gedenkteekens, waaronder een paar nieuwe zerken in ouden stijl en een hooge zuil, wier opschrift getuigt, dat ook op den akker des doods, waar allen gelijk worden, de adeltrots zich niet ganschelijk kan verloochenen.

Wij hebben op onze wandeling door de stad voor de deur van een gesloten huis een eigenaardig werkstuk zien staan, - een zwartgeverwde plank, met zinnebeelden van den dood beschilderd. Doodskop en spade en zandlooper, geknakte bloemen en uitgedoofde fakkels, maar ook het kruis vindt gij er. Enkele mannen in niet zeer deftig kostuum staan er nevens. Straks zal de doode worden uitgedragen. Wij zijn inmiddels bij onze omzwerving op de markt gekomen. Ledig en kaal is in gewone dagen het ruime plein, met zijn geel gepleisterde huizen, waarboven de drie hooge kerkdaken en de schoone toren der St. Christoffel uitsteken, en wier eene zijde versierd wordt door het deftige stadhuis, met zijn balkon en zijn' toren, waar de rijke archieven van het voormalig Overkwartier en van de stad

{==t.o. 99==} {>>pagina-aanduiding<<}


{== afbeelding 
	
P A Schipperus del lith


DE MARKT TE ROERMOND


S Lankhout & Co den Haag
==} {>>afbeelding<<}
    


{==99==} {>>pagina-aanduiding<<}
berusten. Maar heden is het marktdag. Ziet eens, wat levendig tafereel! Daar staan de groote karren met hun witte huiven en de zware paarden met hun tuig vol blinkend koperwerk. Daar wemelen de boeren en voerlieden - blaauwgekielden meest - en de dochteren des lands in kleurige kleederdragt, met de zwarte kaper op het hoofd of den witten doek op de haren, met roode, paarsche, groene keurslijfjes, rokken en voorschooten. Daar vormen de koopvrouwen lange rijen; in het eerste gelid de manden met boter, eijeren, vruchten, groenten, in het tweede gelid zij zelven, en in optogt bewegen zich de kijkers en koopers er langs. Daar liggen de producten des lands, met manufacturen, sieraden, huiselijke benoodigdheden en ‘oud roest’ afgewisseld; ginds krijten de biggetjes, die uit hun manden worden opgevischt; elders zijn het hoenders en eenden en ganzen, die de kooplustigen rondom zich vergaderen. Dwars door de menigte baant zich een logge kermiswagen een' weg. En aan de eene zijde van het plein trekt de begrafenisstoet naar de hoofdkerk. De koorknapen met het witte overkleed en het groote kruis voorop. Dan de deken, in het zwart, met een zilveren kruis op den rug, en twee kapelaans. Dan de kist met de dragers. Dan een lange stoet van volgers. In de kerk zal de lijkdienst worden gevierd, en als die is afgeloopen, dan gaan de geestelijken en de vrienden naar huis. Dan brengt de gesloten wagen, dien wij ook reeds hebben zien staan, met zilveren doodshoofden op schilden op de hoeken en een groot kruis op het midden, den doode zonder verder geleide door de lindenlaan naar het kerkhof bij de kapel van O.L.V. in 't Zand.

Roermond bezit, behalve de Maria-Munster en de vrij wat jongere hoofdkerk, die uit de eerste jaren der 15de eeuw dagteekent, en behalve den ouden waltoren aan de Roer, weinig; gebouwen van een antiek voorkomen. Een hoogst merkwaardig geveltje, schuin over het hotel Lion d' or, trekt onze aandacht door

{==100==} {>>pagina-aanduiding<<}
den ongewonen vorm der kruisramen en door de rondbogen, daarboven aangebragt. Hier en daar is welligt nogwat oud bouwwerk te vinden, maar overvloedig zijn dergelijke overblijfsels, die meer dan een paar eeuwen heugen, niet. Een ouderwetsch huis, met hoogen stoep in de Neerstraat, draagt het jaartal 1666. Ook het voormalig bisschoppelijk paleis, het latere Tribunaal, dagteekent uit hetzelfde jaar. Dat jaar zag een groot deel der stad verrijzen uit het puin, waarin de felle brand van 1665 het had doen storten. 't Was op den laatsten Meidag, dat haar dit onheil trof. Bij het rondgaan der processie op den dag der kerkwijding, werd een geweerschot gelost. De brandende prop vloog in een strooijen dak en de vlam sloeg verwoestend om zich heen. Gansche straten werden in de asch gelegd. Het stadhuis, het bisschoppelijk paleis, het paleis van den gouverneur, de voogdij, de kanselarij, vier kloosters, eene abdij, drie kerken, elfhonderd huizen, werden verwoest. Zóó duur kwam der ongelukkige stad de onvoorzigtigheid van dien feestelijk gestemden schutter te staan.
Stellig was in Roermond het harde dak destijds nog niet algemeen en menig houten gevel zal er voedsel aan de vlam hebben gegeven, al had keizer Karel ook, na een dergelijk geweldig onheil, dat de stad op 16 Julij 1554 trof, aan de burgers, die binnen zes jaren hunne huizen met steenen gevels en muren en met hard dak lieten opbouwen, tegemoetkoming van een derde van het dak laten aanbieden. Velen zullen wel het oogenblikkelijk voordeel van goedkooper bouw boven het blijvend belang hebben verkozen. Velen zullen zich uit sleur en gewoonte wel aan het oude gehouden hebben. Niet weinigen waren ligt ook buiten staat, ondanks de keizerlijke tegemoetkoming, den kostbaren bouw van steen te ondernemen. Want verzekering tegen brandschade kende men destijds nog niet, en al zond de magistraat te Nijmegen honderd rijderguldens, om onder de burgers te verdeelen, 't mogt helpen in den dadelijken nood, maar behalve het leven van vrouw en kind hadden de meesten niets kunnen redden. Toch had de ramp van 1554 wel voorzorg

{==101==} {>>pagina-aanduiding<<}
mogen leeren! Want niet alleen, dat er zooveel goed verloren ging, maar ook de destijds talrijke en bloeijende lakenfabrieken werden verwoest, en de fabrikanten verplaatsten hunne inrigtingen naar elders, tot blijvende schade der geteisterde stad. Naar men zegt, is het aan deze branden toe te schrijven, dat nog heden ten dage de grond der meeste tuinen hooger ligt dan de vloer der huizen. Het schijnt, dat het puin daar is neêrgeworpen. En niet onwaarschijnlijk is een goed deel der talrijke open terreinen, thans nog overal gevonden, mede een gevolg der geweldige verwoesting, door den brand van 1665 aangerigt. Van de toen verbrande gebouwen werden velen niet herbouwd, en bij het doorwandelen van de stad treffen wij nog heden, in grooten getale, lange tuinmuren aan, die de huizenreeks afbreken. Ziet eens, welk een uitgestrekte hof, - een kleine buitenplaats kan 't haast genoemd worden! - tot de Hoogere Burgerschool behoort. 't Is een tuin met hoog geboomte, grotwerk, vijvers en terrassen, met wiens oppervlakte menig rentenier bij Velp of Driebergen meer dan tevreden zou zijn, waarmede in onze digtbevolkte steden het fortuin van zijn' eigenaar zou zijn gemaakt, als hij dien bij de vierkante el voor bouwgrond verkoopen kon! In Roermond is blijkbaar nog zooveel behoefte aan woningen niet, en niet ten onregte zoeken de vermogenden, die bouwen willen, liever aan den zoom der stad dan in de doodsche zij- en achterstraten de plaats voor hun nieuwe stichtingen. 't Gebouw, waaraan deze fraaije aanleg is verbonden, was eertijds een Jezuïtenklooster, en diende tijdelijk tot verblijf van den bisschop, eer het zijn tegenwoordige bestemming verkreeg.

Roermond heeft in zijne nabijheid eenige oudheden aan te wijzen, die wel niet op bijzondere schoonheid aanspraak kunnen maken, en wier belangrijkheid door menig bouwgewrocht van jonger dagteekening wordt overtroffen, maar die toch wel een bezoek waardig zijn. Groot is de afstand niet, en wij hebben

{==102==} {>>pagina-aanduiding<<}
tevens gelegenheid, iets van de landstreek in den omtrek der stad te leeren kennen, terwijl wij bovendien een paar Limburgsche dorpjes in oogenschouw nemen. Wij gaan dus weêr naar buiten, de straten door, en komen op het punt, waar onze voeten reeds eenmaal hebben gestaan: aan den oever der Roer, bij de steenen brug. Ditmaal gaan wij haar over en wij verzuimen niet, de fraaije tafereelen te genieten, die zich aan beide zijden aanbieden, als wij, over de hooge, breede balustrade heen, den blik over het landschap laten gaan. 't Is een schoon stadgezigt aan den eenen kant, met den statigen kerktoren boven de bonte huizengroep en de schilderachtige gevels der voorstad, waartusschen de snelle stroom zijn' weg vindt. 't Is een vriendelijk landgezigt ter andere zijde, waar de rivier door het frissche weiland kronkelt en donkere boschpartijen met hare golvende lijnen den achtergrond sieren. Als wij de brug over zijn, hebben wij weldra de Maas aan onze regterhand, terwijl de Roer ons ter linker blijft vergezellen; de groote stroom, nog op eenigen afstand, van ons gescheiden door laag en vlak land, van een menigte spranken doorsneden en hier en daar met kleine meertjes, waarin het water is blijven staan; de kleine rivier vlak nevens ons, stroomend tusschen de laag neêrhangende takken van het houtgewas aan zijn' oever. Onze weg zelf loopt tusschen twee rijen linden met regt opschietende takken en leidt ons straks langs den grooten, lommerrijken tuin der Koninklijke Harmonie, de buiten-sociëteit der Roermondenaren, die hier zonder twijfel de schoone zomeravonden niet gansch onaangenaam kunnen doorbrengen onder het hoog geboomte aan de vrolijke rivier, voorts onder 't genot van goede muziek en van wat verder in dergelijke inrigtingen mag worden verwacht. De Roermonder is gezellig van nature; vrolijkheid en levenslust, gulheid en gastvrijheid zijn er inheemsch, en behalve deze buiten-sociëteit bezit de stad een niet onaanzienlijk
getal sociëteiten voor de inwoners van verschillende klassen, ook van verschillende kerkelijke en staatkundige kleur. De afscheiding tusschen de beiden partijen is er tamelijk scherp, en in de dagen van ver-
{==103==} {>>pagina-aanduiding<<}
kiezingen is alles in rep en roer, jong en oud, rijk en arm, man en vrouw, want ook de schoone helft der bevolking stelt in de vraagstukken van den dag levendig belang, en dan vooral zijn de verschillende vereenigingspunten brandpunten van zeer opgewekt politiek leven. Voor de danslustigen uit de hoogere standen is er in een der sociëteiten aan de groote markt een smaakvolle balzaal beschikbaar.
Niet ver van den tuin der Harmonie vormt de Roer een' niet onaardigen waterval, en aan de overzijde verrijzen de hooge gebouwen eener papierfabriek, van wier fabrikaat de proeven dag aan dag onder de oogen van duizenden komen. Want hier wordt het papier voor het Handelsblad gemaakt. 't Is op den weg vrij stil, al is 't heden met den marktdag wat drukker dan anders, door de groepjes boeren en boerinnen, die uit de stad terugkeeren, en al zijn er eenige werklieden bezig, hier met het zagen van planken uit de stammen der Canadawilgen, waarmeê de heirbaan is beplant - het hout wordt voor pakkisten gebezigd, - ginds met het ziften en kloppen van gebaggerd grint voor de uitmuntend onderhouden groote wegen.
Intusschen zijn wij de Maas hoe langer hoe meer genaderd, en wij hebben de plaats bereikt, waar de hoofdtak der Roer zich met haar vereenigt. Van de brug over de rivier, die hier haar einde vindt, zien wij den fieren stroom, met duizelingwekkende vaart langs zijn oevers snellend, alsof hij zich haastte naar de zee, die hem zal ontvangen, gelijk hij zoovele rivieren en beken in zich opnam; alsof hij ongeduldig was, om de forsche driemasters en de groote stoombooten te dragen op zijn breede wateren, in plaats van alleen zijn reuzenkrachten te wijden aan enkele aken en kleinere vaartuigen, die hij als speelgoed met zich sleept. Ziet eens, hoe hij die lange Maas-aak afvoert, wier bemanning alle werk heeft, om het schip stuur te doen houden, en let tevens eens op het eigenaardig werktuig, waarmeê de opvarenden daarbij behulpzaam zijn, - dien langen stok, waaraan een dwarsplank is bevestigd, en die voortdurend aan den voorsteven in het water wordt geslagen. Het groote roer alleen

{==104==} {>>pagina-aanduiding<<}
schijnt niet voldoende tegen den geweldigen stroom, die hier gaat.
Waren wij een jaar vroeger hier geweest, dan hadden wij tot elkander kunnen zeggen: ‘let ook eens op de brug!’ Want destijds bestond de zoogenaamde ‘roode brug’ nog, die voor een Romeinsch bouwwerk werd gehouden. Wij vinden alleen, naast de tegenwoordige, de plaats, waar zij gelegen heeft. Overblijfsels van steenen of metselwerk zoeken wij vergeefs. Trouwens, volgens mededeeling van onzen vriendelijken leidsman, den heer ingenieur Musquetier, destijds met het toezigt op het afbreken belast, had zich bij de slooping geen bewijs voor dien Romeinschen oorsprong voorgedaan en was niets bijzonders op te merken geweest in constructie of bouwmateriaal. 't Verlies van zulk een twijfelachtige merkwaardigheid kan dus waarschijnlijk niet zoo verbazend groot zijn geweest.
Bij een uitgebreide garen- en Adrianopel-roodverwerij, die reeds onder de gemeente Herten behoort, kiezen wij een binnenpad naar het dorpje, daar ginds met zijn kerkje en zijn weinige huizen op een' kleinen heuvel gelegen. 't Is hier lage, vruchtbare grond, waar het blijkbaar is, hoe ver de Maas buiten haar oevers treden kan. Hier en daar staan nog vrij groote waterplassen in het land, en herhaaldelijk ontmoeten wij geulen en diepten, die al den schijn hebben, alsof zij van waterloopen zijn overgegebleven en welligt in vroeger dagen spranken van de Roer zijn geweest. Wel mogten de oude bewoners een' heuvel tot hun vestiging kiezen! 't Moet er in den wintertijd bij hoog water hebben uitgezien als een bare zee, waaruit maar hier en daar eilandjes opstaken. Sommigen dier terpen droegen dorpjes; van enkelen zag welligt reeds in overoude tijden een sterke, sombere burgt grimmig in het rond. Nog dringen zich de huizen van Herten op den top en langs de helling des heuvels rondom zijn kerkje opeen, alsof zij pas gevloden waren voor den geweldig klimmenden vloed. Misschien was 't hier van oudsher gewijde grond. Niet al te vermetel is de gissing, dat Hertena zijn' naam ontleent aan de Germaansche godin Hertha - de aarde - gelijk een hoeve in de nabijheid ook nog als de Of-
{==105==} {>>pagina-aanduiding<<}
ferkamp bekend is. Met zekerheid komt de plaats eerst in het midden der 12de eeuw voor, als een bezitting der proostdij te Meerssen. Ook de Munster te Roermond verkreeg er goederen, o.a. een halve manse, die aan Godfried van Mierlar had behoord en door graaf Gerhard aan de abdij was geschonken. Het Hertra, dat in 968 een eigendom der proostdij was, wordt door sommigen hier, door anderen in het Luiksche Ertrem gezocht. Maar geen dagteekening of jaartal verbindt zich aan den zwaren, geheimzinnigen steenklomp, op het van linden omringde kerkhof, die thans het benedengedeelte van den kerktoren uitmaakt. Het bovendeel, waar
de klok hangt en de galmgaten zijn aangebragt, is Romaansch en draagt den stempel der 12de eeuw. Het bereikte dus reeds een' eerbiedwaardigen ouderdom. Maar hoe jong schijnt het in vergelijking van het muurwerk, waarop het rust, dat ongeveer de hoogte van de helft van het kerkdak bereikt! Groote brokken veldkei, klompen vuursteen, grof grint, steenen van allerlei gedaante en afmeting, niet door menschenhand gevormd, maar zooals de natuur ze levert, zijn met cement tot een harde massa zamengegoten. Van boven is deze geweldige toren vierkant, maar beneden springt hij aan beide zijden uit met een afdakking, thans door leijen gedekt. Enkele smalle openingen, in de muren gespaard, geven een weinig licht en lucht daar binnen. Sierlijk is dit ruwe gevaarte volstrekt niet. Tot verfraaijing is niets gedaan. Maar indrukwekkend is het door de hechtheid van zijn' thans zoo gansch ongewonen bouw; merkwaardig is het door zijn onmiskenbare oudheid. Dat het werkelijk Romeinsch is, schijnt onzeker. Misschien hebben de proosten van Meerssen hier een kerk gesticht, waarvan wij het overblijfsel voor ons hebben. De vorm van het gebouw kan er voor pleiten. Maar in elk geval dagteekent de toren te Herten uit een' tijd, waarvan wij niet veel bouwwerken meer over hebben, en gewettigd is de hoop, dat hij in zijne hoogst eenvoudige, maar tevens hoogst opmerkelijke gestalte gespaard blijve, als een gedenkteeken uit lang vervlogen eeuwen. Hij zou zonder twijfel den slooper nog genoeg te doen geven en hem vrij wat

{==106==} {>>pagina-aanduiding<<}
gereedschap kosten. Er zijn sierlijke nieuw-Gothische en Romaansche en Byzantijnsche torens genoeg in Limburg verrezen door den wedijver van kerk- en gemeentebesturen. Laat de gemeente Herten haar' ouden, groven toren maar behouden. Zij zal dan althans op iets eenigs te wijzen hebben.
Behalve dien toren is in het kleine Herten niets te zien, en als wij van de hoogte, waarop hij staat, het aardige landschap met huizen en boomen, met tuinen en akkers hebben overzien, dan kunnen wij afscheid nemen, om onzen togt naar Merum voort te zetten. Voor een deel leidt ons de weg door het veld, en wij merken ligtelijk op, hoe de bodem van vruchtbare klei tot een' dorren zandgrond overgaat. Voor een deel heeft ook de landstreek hier iets zeer eigenaardigs, al munt zij geenszins door schoonheid uit. Heuvels en vlakte zijn hier scherp afgescheiden. Als kale, regte dijken eindigen hier plotseling de hoogten, en het schijnen wel haast kunstmatig opgeworpen versterkingen te zijn, die zich langs het zandspoor uitstrekken. Een enkele steenen molen verheft zich als op een bastion te midden van het woeste landschap en aan den zoom der hoogvlakte ligt het landelijk gehucht Merum, met zijn hoeven en schuren en met het kasteeltje Oudenburg. Dit kasteeltje is verreweg het voornaamste gebouw van de stille, nederige buurt, al is het geenszins antiek en al is het niet veel meer dan een laag, breed landhuis, geel gepleisterd en min of meer verwaarloosd. Toch maakt het eenige vertooning door zijn terras en zijn' hoogen stoep, door zijne poort en zijne uitgestrekte nevengebouwen. Een groote tuin, die van de helling des heuvels afdaalt, is er aan verbonden, en door zijn hooge ligging heeft het huis ruime en fraaije uitzigten naar alle zijden. Belangrijkheid, die een uitstapje naar Merum regtvaardigt, ontleent het landgoed alleen aan het colossale muurbrok, in den slottuin te vinden. 't Is het overblijfsel van een' vierkanten toren, waarvan een goed deel van een' der zijmuren en kleinere gedeelten van de beide daaraansluitenden nog duidelijk te herkennen zijn. De constructie is als die van Herten; 't is gegoten werk, uit dezelfde bestand-
{==107==} {>>pagina-aanduiding<<}
deelen gevormd, maar de buitenzijde schijnt geheel met tufsteen te zijn bekleed geweest, terwijl de binnenkant,
waarin de gaten van de balken nog zijn te onderscheiden, een ongelijke, ruwe oppervlakte vertoont. Als een rots rijst de vervaarlijke steenklomp met zijn afgebrokkelde zijden boven het houtgewas van den tuin, en als wij, langs den houten trap, op het vier meter dikke metselwerk aangebragt, het koepeltje op den vlak gemaakten top hebben bereikt, dan overziet ons oog een uitgestrekt panorama. Voor een' wachttoren was zonder twijfel de plek uitstekend gekozen. Hoe ver kunnen wij de kronkelingen der Maas volgen, waar zij zich door vruchtbare velden slingert! Hoe breidt het dal zich voor ons uit, waardoor in oude tijden, blijkens de nog aanwezige sporen, een tak der Roer zich een' weg had gebaand, om zich te storten in de groote rivier! Hoe onbelemmerd kan de blik weiden over de bergvlakte, in de verte door blaauwende heuvels afgesloten! In de middeleeuwen lag hier dan ook de sterke burgt der Heeren van Meerhem, wier naam reeds in de 12de eeuw in de geschiedenis wordt vermeld, en deze geduchte toren maakte wel vermoedelijk een deel uit van hun slot. Maar heeft een uit hun' stam dien gesticht, of vond de eerste Heer er reeds op de helling van dien heuvel het hechte gebouw, dat hun geslacht zoo lang heeft overleefd, gelijk het hier reeds stond, eeuwen lang, vóór dat hun naam onder den Gelderschen adel werd genoemd? De oorkonden zwijgen. Een stuk uit de 12de eeuw, tusschen 1155 en 1165, spreekt van Merheim als van eene bezitting der abdij Deutz, geschonken door Balderik, graaf van Oplathe of Houberch, maar hooger schijnen de berigten niet op te klimmen. Intusschen wordt op de oude Reiskaart van Antonius Mederiacum genoemd, door sommige geleerden als het tegenwoordige Limburgsche dorp Melick, maar door onzen bekwamen geschied- en aardrijkskundige Witkamp met groote waarschijnlijkheid als Merum verklaard. Hier plaatst hij een der talrijke versterkingen, door Drusus aangelegd, en
het punt, waar Roer en Maas te zamen vloeiden, kon dan ook voor een dergelijke vestiging uitnemend geschikt worden geacht.

{==108==} {>>pagina-aanduiding<<}
Wat aan dit vermoeden eenige kracht bijzet, is de nabijheid van eene groote, kunstmatige terp, sinds onheugelijke jaren den Drususberg genoemd, en indien zeer zeker niet het graf zelf van dien voortreffelijken veldheer, dan toch misschien een der heuvels, door zijn soldaten ter zijner nagedachtenis opgeworpen, en stellig het bewijs, dat de naam des Romeins in den mond der landelijke bevolking was blijven leven. Is de ruïne te Merum, die blijkbaar nooit tot kerktoren, maar tot een' burgt was bestemd, van Romeinschen oorsprong, dan wint het vermoeden omtrent een' dergelijken oorsprong van den toren te Herten in waarschijnlijkheid en dan vinden wij hier op den regteroever der Maas de overblijfsels van een' sterken wachtpost, gelijk wij aan de overzijde, een weinig verder stroomafwaarts, de Romeinsche kasteelen Kessel en Blerik - 't Castellum Menapiorum en Blariacum - aantreffen.
Welk ongeval, welke magt dien sterken toren te Merum grootendeels heeft verwoest, is onbekend. De tijd alleen kon die ijzerharde massa naauwelijks uit elkander scheuren. Aan de gewone middeleeuwsche middelen van aanval en verwoesting kon zij zegevierend het hoofd bieden. Wij zouden zeggen, dat niets dan buskruit van zulk een bouwwerk een puinhoop maken kon. Wat welligt de hoogte, waarop de burgt zich verheft, en het sterk hellende terrein daarnevens nog van oude grondslagen verborgen houdt, dat brenge eens een verandering van den aanleg of van de bestemming van den slottuin aan het licht. 't Laat zich gissen, dat er in den bodem nog vrij wat schuilen mag, waarmeê de kennis van den alouden toestand dezer landstreek belangrijke winst zou kunnen doen.
Van ‘den burgt’ hebben wij in de vlakte den Drususberg gezien, en ook op den weg tusschen Herten en Merum zagen wij dien als een raadselachtige verhevenheid midden in het veld liggen. Een wandeling derwaarts leert ons weêr een landschap van eigenaardig karakter kennen. Was het tusschen de Roode brug en Herten meestal weiland, tusschen. Herten en Merum zand en heuvels, hier is het laag en waterachtig.

{==109==} {>>pagina-aanduiding<<}
Slooten en slaken doorsnijden den vlakken bodem, knotwilgen verrijzen uit het nat, schrale, hoog opgeschoten boomen omzoomen den weg. Schapen weiden in de velden, en men wijst ons een' zeer scheef gezakten stam in een kamp land, waarop de lammeren zich gaarne in het gymnastiseren schijnen te oefenen. De Drususberg zelf ligt op een' leemgrond, van greppel omringd en, naar het schijnt, der verdwijning nabij. De kanten van den grooten tumulus, den grootsten van ons land, zijn door de spade afgestoken en van de specie zijn en worden steenen gebakken. Heeft onze Witkamp, in 1873, op ‘deze jammerlijke vernieling’ misschien niet zonder vrucht de aandacht gevestigd, op den duur zal 't wel onmogelijk zijn, 't gevaarte in stand te houden, dat trouwens ook alleen als antiquiteit belangstelling wekt. Of er bij het afgraven van den terp iets gevonden is, is ons niet gebleken. Of hij inderdaad niets anders is, dan een door menschenhanden opgeworpen heuvel ter gedachtenis, dan of nog overblijfsels van hier begraven dooden voor den dag zullen komen, zal de toekomst misschien leeren. 't Is niet zonder belang, dat er door deskundigen ook op dit oude monument gelet worde.

Wij kunnen langs een binnenpad door de velden terug naar Roermond, dat wij ginds met zijn daken en torens zien liggen. Wij kunnen ook door de bouwlanden, over de hoogvlakte, den grooten weg op Maastricht bereiken. Is dit laatste onze keus, dan komen wij het niet bijzonder fraaije bosch en het witte, in zijn grachten gelegen huis van het aanzienlijke landgoed Hattem voorbij, en dan zien wij den niet onbeteekenenden waterval, het Hellegat, door een' tak van de Roer gevormd, om straks op een ons reeds bekend terrein, bij de kapel van O.L.V. in 't Zand, uit te komen.

{==110==} {>>pagina-aanduiding<<}

Ons bezoek aan den ouden Godswaard op de Maas, aan het belangrijk en bloeijend Roermond, spoedt ten einde. Wij doorkruisen nog eens de straten der stad, die naar het spoorwegstation leiden. Wij verzuimen niet, het Munsterplein over te gaan, om een' laatsten blik te werpen op Roermonds prachtigen tempel. 't Is in onzen weg en 't loont dubbel de geringe moeite, om even aan te kloppen aan het huis, waar een merkwaardig kunstenaar woont en een kunstwerk, eenig in zijn soort, is te zien. Wij moeten daartoe echter niet al te gehaast zijn, want het monument van onuitputtelijk geduld, met fijnen smaak en wonderbare kunstvaardigheid vereenigd, dat wij vóór ons afscheid wenschen te leeren kennen, vereischt en verdient meer dan een' vlugtigen blik. De heer de Leeuw is sinds jaren bezig met een snijwerk in hout, van bijna ongeloofelijke fijnheid en uitvoerigheid. 't Is het portret onzer diep betreurde koningin, gevat in een lijst, met beeldjes en bloemen rijk en kunstig versierd. Het afbeeldsel is uitstekend van gelijkenis en al de sieraden, de kroon met haar paarlen, het kantwerk, de vorstelijke kleinoodiën, zijn voortreffelijk van uitvoering. Datzelfde geldt ook van de fraai gevormde godinnen- en engelenfiguurtjes in den rand, onberispelijk van teekening en bewerking, van de smaakvol geschikte guirlandes van leliën en rozen, van al het overvloedige bijwerk, rijk zonder overlading, uitvoerig tot in de kleinste bijzonderheden, zonder kleingeestigheid. Tot de aardigheden, wonderen van geduld en bekwaamheid echter ook, behooren de beide uiterst kleine portretten van den koning en van de koningin op de armbanden van een paar beeldjes bij het koninklijk wapen, en het portret des kunstenaars op dien der bevallige rozenstrooijende Flora. Daartoe behooren, zoo mogelijk nog meer, de microscopische bijen en vliegjes, hier en daar op de bloemen rustend. En als men nu weet, dat het geheele stuk niet grooter is dan omstreeks twintig
centimeter, dan kan men zich eenige voorstelling vormen van de kunst, aan dit wondervolle werk besteed. De vorstelijke vrouw, voor wie het bestemd was, heeft het niet voltooid mogen zien. Zal het ons verwonderen, dat de kunste-
{==111==} {>>pagina-aanduiding<<}
naar van den arbeid zijner handen en zijns harten niet scheiden kon?
Ons roept de spoorwegbel tot heengaan. Onze hulde en onze dank aan den meester, een laatste groet aan de schoone Munsterkerk, en ons hartelijk vaarwel aan de goede, oude, vrolijke stad Roermond.

Aanteekeningen.

Vergelijk voor bijzonderheden betreffende de oude geschiedenis der landstreek, in den tekst vermeld, Sloet, Oorkondenboek, blz. 256, 302, 410, 438, en den inventaris van de archieven van het Kwartier en van de Stad. - Over het praalgraf van Gerardus III en de andere grafsteden in de Munsterkerk verscheen onlangs eene monografie van den heer Ch. Creemers, rector dier kerk, met afbeelding. Op diens gezag berust ook de opgave, bl. 82, dat de kerk in 1220 is gewijd, in afwijking van het gewone gevoelen, dat daarvoor het jaar 1224 stelt. - Over de belangrijkheid van het gebouw zijn de stukken te raadplegen, tijdens het opkomen van de restauratieplannen uitgegeven, en over die plannen zelve vooral E. Viollet Le Duc, Rapport sur les travaux à entreprendre pour la restauration de l'Église de Roermond, 1864. Havard levert in de Frontières menacées een goede beschrijving van de kerk. De gemaakte kapiteeltjes zullen niet lang meer de weinigen ergeren, die ze in hun tamelijk verborgen hoeken kunnen vinden. De verdiensten der jonkheeren van Flodorf omtrent het inwendig onderhoud der kerk worden vermeld door van der Aa, Geografisch woordenboek, i.v. Roermond. Witkamp geeft in zijne Geschiedenis der 17 Nederlanden, Deel II, blz. 420 en 421, afbeeldingen van het uit- en inwendige van het te weinig bekende, merkwaardige gesticht. - Dezelfde geeft, II blz. 561, een afbeelding van het kasteel van Horn en, I blz. 28, 29, en 32, van den toren te Herten, den burgt te Merum, en den Drususberg, waaromtrent ook zijn Aardrijkskundig Woordenboek te raadplegen is. De schrijver der Notice sur quelques découvertes d' antiquités dans le duché de L. (J. Habets) handelt ook daarover (Publ. II, blz. 239, 240). Deze geleerde plaatst Mederiacum te Me1ick, en houdt Hertra, in 963 eene bezitting van de
hertogin Gerberga, door haar, met het paleis te Murisen, aan de abdij van St. Denis te Rheims geschonken, voor ons Herten, terwijl Van den Bergh's Middel - Ne-
{==112==} {>>pagina-aanduiding<<}
derlandsche Greogr., blz. 212, 't als Ertrem verklaart. Meu ziet dat aan beide zijden namen van gezag staan. J. Wolters, door Habets aangehaald, geeft in zijn Notices sur quelques débris de constructions romaines dans la commune de Herten (Grand 1849) eenige maten op. Elke zijde van den toren van Merum is 14.50 meters breed, de muren 3.65 dik - de tumulus 7.50 hoog, ongeveer 150 in omtrek. Het Romeinsche gedeelte van den toren te Herten 4.94 breed, 10.3 hoog. De klok is in 1457 door Caetmans gemaakt (Publ. V, 328). Ten jare 1222 was er reeds een kerk. Toen ontving de abdis van het Munsterstift de collatie.
Het oude huisje in de Neerstraat (bl. 99) is waarschijnlijk uit het begin der 16e eeuw, en dus nog vóór den eersten grooten brand.
Bijzonderheden omtrent bet bisdom Roermond zijn door Habets uitgegeven. De fabrieknijverheid en handel is uit de provinciale verslagen te kennen. Ook Havard beschrijft en roemt het fraaije kunstwerk des heeren de Leeuw.
Bij onze wandeling door Roermond kon de rijke verzameling van boeken, handschriften, charters en oudheden van wijlen den notaris Guillon niet meer door ons bezocht worden, als na den dood des bezitters verkocht en verspreid. Maar in de aanteekeningen worde die althans met een enkel woord vermeld.







{==113==} {>>pagina-aanduiding<<}

In den omtrek van Arnhem. 
    
Mariëndaal - Lichtenbeek - Warnsborn - Bakenberg.

‘De fulpen rand van 't vale kleed’ behoort zeer zeker tot die gedeelten des land, waarvan het moeijelijk is iets nieuws te zeggen. Wie kent den heerlijken Veluwezoom niet? Wie heeft niet genoten van de frissche, zuivere lucht, die over zijn heuvels waait? Wie ademde niet den versterkenden geur zijner dennenbosschen in; wie dronk niet de levenskracht en de levenslust met volle teugen onder het koele looverdak zijner beuken- en eiken wouden? Wiens oog mogt de golvende lijnen zijner hoogten, de klimmende en dalende bouwakkers, de digte en donkere boschpartijen langs de hellingen, den kronkelenden Rijn in de diepte, niet volgen? Wie zag niet de heldere beekjes door de dalen en onder de overhangende takken over hun bedding van kiezel stroomen en hoorde het plassen der fonteinen, het murmelen der watervallen, bij het suizen van den wind door de bladerkruinen, niet? Wie heeft zijn statige landgoederen, zijn vrolijke villa's, zijn bloeijende dorpen niet met bewonderend welgevallen aanschouwd? Wie is in Arnhems omtrek ten eenemale een vreemdeling? Daar uw gids te zijn, heeft een eigenaardig

{==114==} {>>pagina-aanduiding<<}
voordeel en een eigenaardig bezwaar. Dit voordeel, dat de lezer, die zoo welwillend is hem te volgen, het liefst de bladzijden doorloopt, waardoor hij in bekende en geliefde streken wordt verplaatst. Dit bezwaar, dat naauwelijks iets anders dan teleurstelling zich laat wachten, waar de beschrijving zal moeten wedijveren met de liefelijke herinneringen en waar de pen bovendien onmogelijk alles kan weêrgeven, wat ieder heeft gezien. Hoe velen zullen vergeefs zoeken naar de vermelding van dit romantische pad, - hoe velen zullen met bevreemding de herinnering aan dat prachtig vergezigt missen - hoe velen zouden dit grot- of waterwerk, waardoor zij bijzonder getroffen werden, wel bij name genoemd hebben willen zien. Daar zijn er, sinds jaren met ieder verborgen dal, met ieder geheimzinnig boschpleintje, met ieder vergeten hoekje dezer overrijke natuur zoo goed bekend, dat zij zich verwonderen zullen, hoe de wandelaar die niet heeft opgemerkt. Daar zijn er, die onder zulke onvergetelijke omstandigheden, in zulk heerlijk gezelschap, in zulk een gezegend tijdperk van hun leven deze lanen doorwandelden, op dien heuvel neêrzaten, in dit dal zich hadden gelegerd, bij dien waterval droomden en dweepten, of die al deze dingen met een zoo eenig gunstige verlichting zagen, dat zulke plekjes voor hen omstraald zijn met een' gloed, die een ander er niet in heeft opgemerkt. Zoo heb ik geaarzeld, of ik den omtrek van Arnhem wel in 't programma zon opnemen. Daar zijn in ons goede vaderland zooveel betrekkelijk onbekende gedeelten, die veel meer behoefte hebben aan de pen, die hun eigenaardige schoonheid of belangrijkheid den volke aanwijst. Maar 't zou toch onnatuurlijk zijn, eenigen der uitnemendste parelen van onze kroon met stilzwijgen voorbij te gaan en zal 't onmogelijk zijn, allen te voldoen; welnu, laat ons dan den raad aannemen, door den wijzen man aan dien welbekenden Jan gegeven:

Dat een verstandig man geen dingen moet begeeren, 
Die hij te voren weet, dat hij niet krijgen kan. 



{==115==} {>>pagina-aanduiding<<}

Wij gaan een wandeling maken over eenige prachtige landgoederen: Mariëndaal, Lichtenbeek, Warnsborn, Bakenberg. Dat is, wij bezoeken het golvend, hout- en waterrijk terrein, dat tusschen den Utrechtschen en den Apeldoornschen straatweg ligt en van den Amsterdamschen weg wordt doorsneden. Ons pad voert ons over de genoemde goederen heen en langs de uitgestrekte plantsoenen van den Brink, Zypendal en Sonsbeek, die van den openbaren weg zijn afgescheiden en waarvan wij ditmaal niet meer zullen zien, dan wij in 't voorbijgaan er van te aanschouwen krijgen. De beide laatsten zijn wel onder 't geleide van een' tuinman toegankelijk, en ieder weet hoeveel schoons, op Sonsbeek vooral, maar ook op Zypendal is te vinden, - maar wij wenschen in volle vrijheid rond te zwerven, waarheen en zoolang 't ons lust, op 't gevaar af, dat iets bezienswaardigs ongezien blijve, iets merkwaardigs onopgemerkt worde voorbijgegaan. Dat hebben wij voor 't genot der vrijheid wel over.
Mariëndaal en Lichtenbeek, Warnsborn en Bakenberg, die namen wijzen ons reeds het karakter van het landschap aan. Berg en dal, beek en bron geven aan den Veluwezoom die eigenaardige schoonheid, die tot den aanleg van zooveel buitengoederen en tot zoo menigvuldig bezoek uitnoodigt. De natuur biedt in die hoogten en laagten, in dien overvloed van helder, stroomend water, een heerlijk terrein. De kunst heeft gewoekerd met de schatten, die zij te ontginnen en te gebruiken vond. Woeste gronden, uitgestrekte heidevelden heeft zij deels in rentegevende bosschen en bouwakkers, deels in vorstelijke lustwaranden en liefelijke zomerverblijven herschapen, en zij had te beschikken over een' dankbaren bodem, die haar zorgen rijk beloonde. Evenwel, in geenen deele zóó rijk, als de vette kleigrond, de vruchtbare, jaar op jaar door 't rivierslib bedekte uiterwaard.
‘Klein van goed’
werd dan ook van ouds de Geldersche edelman genoemd, wiens

{==116==} {>>pagina-aanduiding<<}
erfgoed zoo vaak uit boschgrond en heetveld bestond, en wij kunnen ons zeer goed voorstellen, dat zelfs eenige honderde bunders op de dorre, woeste Veluwe nog maar een zeer schrale bezitting uitmaakten. Vooral in de twee laatste eeuwen, maar verreweg het meest in onze eeuw, werd de Veluwezoom gemaakt tot het lustoord, dat de bewondering opwekt van landgenoot en vreemde, - van die vreemden althans, die zich niet bepalen tot het doorvliegen van het land. En 't is de betrekkelijk geringe waarde van den grond, die zoovele bunders voor bosch en plantsoen doet bestemmen en die, tot groote vreugde van velen, zoo menig heerlijk goed voor ondergang bewaart. Toch zullen wij ook op dezen onzen togt den invloed der sloopingswoede moeten aanschouwen.

Van 't station komende, zoeken wij den Utrechtschen straatweg op, die over den zoom der heuvelen loopt, aanvankelijk digt bij de rivier, maar om weldra door uitgestrekte uiterwaarden of zacht afhellende glooijingen er van gescheiden te worden en eerst bij Renkum den oever weêr te naderen. Want de Rijn maakt even voorbij Arnhem een groote bogt, en daaraan dankt het begin van den Utrechtschen straatweg een niet geringe bekoorlijkheid. Wel heeft de grootvorst van Europa's stroomen zijn' waterschat verdeeld en behield hij voor het deel van zijn gesplitst gebied, dat zijn' naam bleef dragen, minder majesteit en kracht, dan voor het deel, dat zijn' vermaarden naam verloochende en als de Waal langs de mededingende heuvels der aloude keizersstad vliet, - wel is de breedte der rivier hier van geen groote beteekenis en laat haar geringe diepte geen aanzienlijke scheepvaart toe, zoodat zij in beide opzigten verreweg door de Waal wordt overtroffen. Maar de wijze, waarop zij zich langs den voet der hoogten en langs de vlakke velden der Betuwe aan den overkant slingert, geeft een' overvloed van verrassende uitzigten op haar' blinkenden spiegel, tot waar in de verte de boschrijke hoogten

{==117==} {>>pagina-aanduiding<<}
van den Duno steil en regt tot haar nederdalen. Reeds terstond als wij de Utrechtsche straat achter ons hebben, een der vele vonkelnieuwe straten van Gelderlands bloeijende hoofdstad, opent zich voor ons een dier prachtige landschappen, die 't een iegelijk gemakkelijk doen begrijpen, waarom jaar op jaar zooveel nieuwe huizen en straten noodig zijn.
Arnhem heeft boven vele, overigens ook aan schoone omstreken rijke steden van ons vaderland voor, dat onmiddellijk buiten den kring zijner gebouwen, natuur en kunst zich vereenigen tot het vormen van de meest afwisselende en bekoorlijke tafereelen. Zie hier eens de met houtgewas begroeide helling, steil naar beneden dalend en den stroom daar onder aan onzen voet: vóór ons de Betuwe, als in haar gansche uitgestrektheid, tot waar van verre de Nijmeegsche bergen blaauwen, - regts de bosschen op de hoogten, zich buigend langs de bogt der rivier, uitloopend in de steilten van den Duno en de Hunenschans, - links de stad met haar torens en haar schipbrug, en als wij ons omwenden, de glooijende hellingen langs den weg, met boomen en villa's en bloemen en het groote hotel Bellevue, dat waarlijk zijn' naam wel mag dragen. Wij hebben ook keus, hoe wij verder willen gaan. Wij kunnen den straatweg houden en dan gaan wij ‘bovenover’. Wij kunnen ook afdalen en dan gaan wij ‘onderlangs’. - ‘Bovenover en onderlangs’ behoort tot de welbekende, veelgeliefde kleine wandelingen van inwoner en vreemdeling - den eenen weg heen, den anderen terug. Beneden vindt men de laan langs de rivier en boschjes en slingerpaden, frischheid en lommer, geheimzinnige schuilhoekjes, verrassende steilten; boven, de ruime uitzigten en de vrolijke zomerverblijven. Wij houden ‘bovenover’, en wij komen de groote Sociëteit voorbij, met haar' tuin, wiens ligging zoowel de vergezigten van den heuvelrand, als de koele schaduw van de begroeide helling vereenigt. Uit de fraaije beukenlaan, onder wier statig gewelf en tusschen wier kloeke stammen de weg eenigen tijd voortloopt, zien wij in de golvende vlakte nevens ons iets nieuws, dat vrij wat minder tot de versiering van het oord bijdraagt, dan de

{==118==} {>>pagina-aanduiding<<}
meeste nieuwe zaken, die jaar op jaar in Arnhems omtrek vallen op te merken, maar toch gelukkig niet zóóveel schade aanbrengt, als wel gevreesd werd. 't Is de spoorwegdijk voor de lijn naar Nijmegen, die straks bij Rosande de rivier overgaat en, dwars door de rijke Betuwe heen, de twee belangrijkste Geldersche steden verbindt. Van het punt, waar een kleine bank onder hooge boomen terzijde van den straatweg het heerlijk uitzigt, dat wij straks reeds genoten, eenigszins gewijzigd nogmaals aanbiedt, kunnen wij de ijzeren overspanning zien, op sterke pijlers rustende. Het uitzigt boeit ons meer nog dan de brug, al miskennen wij haar belang voor het druk verkeer tusschen Arnhem en Nijmegen niet. Willigt is 't nog fraaijer en rijker, dan even buiten de stad. Wij zijn meer in het midden van de bogt, door den Rijn gemaakt; de beide helften van den halven boog, die haar omvangt, treden kloeker vooruit, en de heuvels, met villa's bezaaid, wier lichtgekleurde gevels blinken tusschen het donkere groen, vertoonen zich levendiger en rijker gestoffeerd, terwijl de voorgrond met zijn digt gewas van boomen en struiken, waartusschen paden zich verliezen, de schoonheid van 't geheel nog aanmerkelijk verhoogt.
Vrolijke villa's met veelkleurige bloemperken, tegen de hoogten aangelegd, worden afgewisseld door geel en groen geschakeerde bouwvelden, rijzend en dalend met den golvenden grond en van landwegen doorsneden, terwijl de straatweg door een meer open terrein loopt, om straks weêr te leiden langs het eikenbosch van 't eerwaardig Hulkestein. Het witte huis, zoo krachtig en helder blinkend tegen het donkere groen, daar beneden aan den voet der heuvels aan den oever van den Rijn gelegen, heeft reeds vele jaren lang aller oog tot zich getrokken. Uit Arnhem was het al te zien; steeds blonk het van verre, voor wie ‘onderlangs’ gingen. En toen er van al de heerlijkheid, die thans de bloeijende stad omringt, nog niets was te vinden; toen nog weinig anders dan dorre velden zich tot onder haar wallen uitstrekten; toen er nog geen spoorwegen en stoombooten waren niet alleen, maar toen er nog in de verste verte aan geen

{==119==} {>>pagina-aanduiding<<}
straatwegen werd gedacht, toen het hertogdom Gelder nog als een afzonderlijk gebied bestond en Hollanders of Stichters er nog naauwelijks anders kwamen, dan om te vechten en te stroopen, toen werd Hulkestein door den wakkeren en onrustigen hertog Karel gebouwd. Men zegt, dat het den naam ontving naar een hulk, den hertog toebehoorende, die hier in 1537 moest worden gesloopt. 't Was een versterkt huis, met wallen en grachten, en de vorstelijke stichter vertoefde er meermalen. Ook plaatste hij er een kapittel van kanunniken, maar niet lang na zijn' dood werd de plaats door de geestelijke Heeren verlaten en door des hertogs schuldenaars zoo goed als gesloopt. Philips van Lalaing, graaf van Hoogstraten, de stadhouder van Gelderland, ontving het goed in 1555 van keizer Karel in leen. Later behoorde 't aan graaf Willem van den Berg, Prins Willem's zwager, en werd het door diens zoon ten behoeve zijner schuldeischers verkocht. Sinds 1666 is het reeds het eigendom der familie Brantsen, en voor eenige jaren verkreeg het een treurige vermaardheid, toen de eigenaresse, de douairière Brantsen, met een groot aantal harer gasten er in den Rijn den dood vond. 't Was bij den eersten togt der stoomboot op Arnhem, toen ook de gasten van Hulkestein, in feestelijken dosch en feestelijke stemming, met een bootje aan boord gebragt zouden worden. Maar de nog onbedreven bemanning kwam onder den golfslag der raderen, het overladen vaartuigje schepte water en sloeg om, en het verschrikkelijk ongeval wierp een sombere schaduw over den aanvang der nieuwe, veelbelovende onderneming.
Naast het bosch van Hulkestein leidt een zijweg naar Oosterbeek, door de buurschap Klingelbeek, die reeds van het jaar 1359 dagteekent, toen zij door de verdeeling van de Lopenmark ontstond. Jaren lang was Klingelbeek als een fraai landgoed bekend, dat voortdurend door ontginning van woeste heidegronden verbeterd werd, maar thans is zijn luister grootendeels verdwenen. Oosterbeek is nog vrij wat ouder. Reeds in 834 wordt zijn naam genoemd en in 1027 werd er een keizers-kind geboren, dat als Hendrik III het Duitsche rijk heeft bestuurd,

{==120==} {>>pagina-aanduiding<<}
terwijl zijn pastoor Bernulfus zijn nederige pastorie voor den Utrechtschen bisschopszetel verwisselde. De groote vermaardheid van Oosterbeek is echter van jonge dagteekening. De tegenwoordige staat der Ver. Nederlanden heeft er in de eerste helft der vorige eeuw nog niets van te zeggen, dan dat het klein is en dat men er vijf papiermolens vindt.
Maar 't is ons heden niet te doen om een bezoek aan het bloeijende dorp, dat in de laatste honderd jaren zooveel welverdiende vermaardheid heeft verworven. Dien zijweg slaan wij niet in, en al zou ook de straatweg langs den heuvelrug ons brengen naar de plaats, wier huizen en buitenverblijven de hellingen tusschen den Rijn en de hoogten bedekken, wij komen zoover niet. De Utrechtsche weg is hier tamelijk ver van de rivier verwijderd en ruim is het uitzigt over de vruchtbare velden, steeds hoog en laag en golvend, totdat zij naar den stroom zijn afgedaald, terwijl aan de overzijde ons oog steeds over de groote vlakte van de Betuwe weidt. Ter regterzijde blijven de bouwlanden en akkermaalsbosschen tegen de heuvels opklimmen, want de weg loopt niet geheel over den rug der hoogten, terwijl straks achter het rasterwerk van het landgoed den Brink de statige stammen en kroonen van kloek en krachtig hout zich vertoonen. De weg buigt zich om de plaats heen, zoodat het huis ter zijde er op uit ziet en tevens met den voorgevel ligt tegenover de prachtige iepenlaan, waardoor ons thans de straatweg leidt. Maar helaas, die schoone, lange laan is in het midden afgebroken en doorgesneden door den leelijken spoorwegdijk, terwijl de groote weg is verlegd en tusschen nog zeer schrale stammetjes onder een viaduct doorloopt. Wat aan weerskanten van den dijk van de iepenlaan over is, heeft thans geen doel meer en het is te vreezen, dat haar dagen zijn geteld. Moest zij vallen, dan zou de Utrechtsche straatweg een uitnemend sieraad minder hebben aan te wijzen.
De spoorbaan doorsnijdt hier de rijke uiterwaarden van Rosande, eene oude, aanzienlijke heerlijkheid, die hoog en laag regtsgebied bezat en aan Dorenweerd leenroerig was. Eens stond

{==121==} {>>pagina-aanduiding<<}
er een sterk kasteel op een hoogte, niet ver van de rivier. Karel van Egmond heeft het stormenderhand genomen en verbrand. In 1523 werd er een ander huis gebouwd, dat maar vijftien jaren bleef bestaan. In de vorige eeuw was er ‘een gemeen heerenhuis’ te vinden; in 't begin dezer eeuw was ook dit huis verdwenen.
Zijn wij de viaduct door, dan zien wij weldra de palen, die den ingang van het landgoed Mariëndaal aanwijzen. De breede laan, die wij inslaan, leidt ons tusschen golvend hakhout en golvend bouwland naar een bevallige waterpartij en naar de doorgangspoort onder den spoorwegdijk. Jammer, dat die dijk het schoone goed als in twee deelen heeft gesplitst. Het terrein, waar het huis staat en het grootste gedeelte van het park ligt, is daardoor als van de wereld afgezonderd en achter een' hoogen wal gesloten. Het geheel is er door verbroken en 't is maar een geringe vergoeding, dat de reiziger in den trein, die ter regter tijde uit het raampje kijkt, evenals in een' droom, blinkende vijvers, springende fonteinen, frissche grasperken, statig geboomte, een deftig, vriendelijk huis kan zien voorbijvliegen.
De afzondering, waartoe Mariëndaal is veroordeeld, is tegenwoordig volstrekt niet in overeenstemming met de vrijgevigheid des eigenaars, die alles voor het publiek openstelt en alleen bij monde van keurig nette porceleinen bordjes vriendelijk verzoekt, niet in de banken of in de boomen te snijden. Wij vinden niet, zooals zijn regt zou zijn, een verbod, maar een verzoek en wel een vriendelijk verzoek. Humaner kan het niet. Met genoegen merken wij op, voor zoover wij kunnen nagaan, dat ook geen schennende hand baldadig aan het goed is geslagen. 't Zou trouwens ook al te erg zijn, als de eigenaar zijn welwillendheid met ondank en moedwil zag vergolden! 't Is al droevig en beschamend genoeg, dat zulk een verzoek noodig is. 't Moest van zelf spreken, dat ons volk fatsoen en eergevoel, besef van betamelijkheid en dankbaarheid genoeg had, om een dergelijke herinnering overbodig te maken. Maar er is, helaas! gemeen, - niet altijd uit de laagste klassen der maatschappij, - dat een dierlijke zucht tot vernielen met zich brengt, en aan de zulken

{==122==} {>>pagina-aanduiding<<}
is het te wijten, als de eigenaars hun plaatsen sluiten, met volle regt, maar tot groot verdriet en tot niet gering nadeel van de betergezinden, die zich gaarne verblijden in het schoone, dat er te genieten wordt gegeven.
Wal en poort passen voor het tegenwoordige Mariëndaal niet. Beter voegden zij bij de vroegere bestemming van het goed, toen hier een klooster van reguliere kanunniken werd gevonden, ook onder den naam van Mariënborn of van 't fonteijne klooster bekend. Vóór 1392 bezat Heer Wijnand van Arnhem de uitgestrekte heidevelden en bosschen, die hij der kerke schonk, toen hij van den bisschop verlof had ontvangen, om met zijn' vriend Arnold van Gruithuijzen een klooster te stichten naar het voorbeeld van dat te Windesheim. Van daar kwamen dan ook eenige geestelijken, om de noodige inrigtingen te helpen tot stand brengen en ‘Winsums oudste dochter’ was gedurende bijna twee eeuwen de woonplaats van monniken, om groote weldadigheid vermaard, soms ook door losheid van zeden der vrome schare tot ergernis. In 1587 werd het afgebroken en de grond aan bijzondere personen verkocht.
Veel had het terrein van Mariëndaal aan de natuur te danken, althans een' overvloed van levend water en een' golvenden bodem. De naam van 't fonteijne klooster wijst op zijn' ouden roem in dezen. Maar de hand des menschen moest deze natuur te hulp komen, en zoo Heer Wijnand van Arnhem zich om ontginningen en verfraaijingen van zijn goed wel niet veel zal hebben bekommerd, de kloosterlingen hebben zich zonder twijfel niet onbetuigd gelaten. Toch dagteekent de vermaardheid van Mariëndaal eerst uit het begin dezer eeuw, toen de Arnhemsche burgemeester van Eck, op de plaats, waar nog enkele brokstukken van het oude kloostergebouw over waren, een sierlijk landhuis stichtte en den aanleg belangrijk verbeterde. Latere eigenaars hebben er goed de hand aan gehouden, en ook tegenwoordig munt alles op de schoone bezitting door frischheid en keurigheid van onderhoud uit, - zoowel het fraaije vrolijke huis, als de nette stallen en boerenwoningen er nevens, zoowel

{==123==} {>>pagina-aanduiding<<}
het groote grasperk voor het huis, met zijn statige boomgroepen, zijn kleurige, smaakvolle bloemperken, zijn springende fonteinen, als de lanen en wegen, die in verschillende rigtingen het landgoed doorkruisen. Er staat nog vrij wat jong hout, dat voor 't oogenblik meer belooft dan geeft, maar er staat een prachtige linde naast het huis en er is overvloed van digt en zwaar houtgewas, vooral ter regterzijde van de Middellaan. Daar vindt men het schoonste gedeelte. Daar stroomen stille beekjes in diepe, groene dalen, tusschen donkere, rijk met varens begroeide kanten. Daar klimmen krachtige stammen tegen bemoste en van dennennaalden rood gekleurde hellingen op. Daar slingeren, onder 't loofgewelf, talrijke paden naar boven, langs lustig springende fonteinen, wier geruisch de plegtige stilte afbreekt en wier droppels schitteren in het zonlicht, dat door de bladeren speelt en overal op de stammen en op den grond zijn gouden glansen strooit. Beroemd is het gezigt op de hoogte, waar de beek ontspringt, maar ook elders zal het oog niet ligt verzadigd worden van het schoone, door natuur en kunst, smaakvol vereenigd, hier gewrocht. De groote grintweg, die, beurtelings rijzend en dalend, maar rijzend vooral, dwars door het goed loopt, mist nog wel wat te veel het verkwikkende lommer; maar dat gemis wordt wel vergoed door de ruime uitzigten op den heuvel voor ons, met zijn bebouwde hellingen, waar het koren golft of waar het hakhout tegen opklimt, aan wiens voet de frissche weide ligt en wiens top hier en daar het donker naaldloof der dennen draagt. Willen wij voor eenige oogenblikken de zonnestralen ontwijken en het oog, door het schitterend zomerlandschap vermoeid, wat rust gunnen, dan bieden de ouderwetsche, digte berceaux ons koele schaduw, maar zóó digt is het groen der zamengebogen takken er toch niet gegroeid, dat de zon haar dartel spel er niet drijven kan en geen tallooze geestige lichtjes zou kunnen strooijen op den grond. En boven
op den heuvelrug vinden wij een heerlijke rustplaats onder het lommer der beuken, die hier een lange laan vormen, en waar, in een prieel van hooge, lommerrijke boomen, een bank bij een steenen tafel is geplaatst.

{==124==} {>>pagina-aanduiding<<}
Heerlijk is het gezigt op het dal, waar de Rijn zich kronkelt, waar de Betuwe zich uitstrekt, waar in de verte de Nijmeegsche heuvels blaauwen, terwijl op den voorgrond velden en bosschen elkander afwisselen op de golvende hoogten. De groote steen, die tot tafelblad strekt, doet zich kennen als een zerk, die eens het graf eens priesters dekte. Miskelk en ouwel zijn er nog duidelijk op te onderscheiden en welligt zou het half uitgesleten opschrift, dat met Gothische letters in een' kring rondom dit symbool der priesterlijke waardigheid is gegrift, nog wel min of meer te ontcijferen wezen. Maar dan moest het uitzigt minder boeijend zijn, of wij moesten tijd in overvloed hebben, om ons evenzeer in de geheimenissen van het oude schrift, als in de heerlijkheid der altijd jonge schepping te verdiepen.
Niet ver van de steenen tafel is de grens van Mariëndaal en wij komen door eene laan, waarop de weinig aanlokkende, maar in Arnhems omtrek welbekende naam Schelmscheweg staat te lezen, op een' landweg uit. Die Schelmscheweg zou ons een heel eind gezelschap kunnen houden en ons zelfs tot Roozendaal toe kunnen brengen, maar wij willen onze eigene wegen zoeken door de velden en bosschen. Dat is het voorregt van den voetreiziger. Wij maken ook terstond van dat voorregt gebruik, door langs een binnenpad over de hooge korenakkers het donkere hout daarginds te gaan opzoeken, al ligt het ook een weinig buiten onze rigting. Wij vinden er, behalve een vriendelijk landhuis, breede beukenlanen, die uitgestrekte kampen bouw- en weiland omringen en ons de geringe moeite der kleine afwijking van onzen weg ruimschoots vergoeden. Van hier zouden wij door de bosschen de uitspanning op Warnsborn, een onzer aanstaande rustpunten, kunnen bereiken, maar dan zouden wij Lichtenbeek missen. Derhalve houden wij een' korten tijd den Amsterdamschen straatweg, den ouden grooten postweg, waarop evenwel niet vóór den 21sten Februarij van het jaar 1687 een geregelde postwagendienst werd geopend en waarlangs nog tot in 't begin onzer eeuw toe de rijtuigen door het mulle zand met moeite voortkropen. Wij laten ons ook niet verlokken door

{==125==} {>>pagina-aanduiding<<}
den breeden rijweg tusshchen de steenen palen, die den naam van Warnsborn dragen, evenmin als wij ons door de dorheid van den straatweg lieten afschrikken. Weldra krijgen wij bij een bogt het hoog en prachtig hout van Lichtenbeek in 't gezigt. De straatweg verdeelt het goed in twee deelen. Dat ter linkerzijde, waar het huis onder het lommer van linden- en beukengroepen achter een smaakvol aangelegde parkweide ligt, is het oudste. 't Behoorde vóór 1587 tot de kloostergoederen van Mariëndaal en kwam bij den verkoop van die goederen in particuliere handen. In 1651 werd het terrein tot buitenplaats aangelegd. De ontginning en aanleg van de uitgestrekte gronden aan de overzijde van den weg werd begonnen in 1685, toen de toenmalige eigenaar in de heide aldaar een' overvloed van frissche watersprongen vond en, op zijn verzoek, zes of zeven morgen heetveld van de magistraat der stad Arnhem in erfpacht verkreeg. Sedert werd de bezitting aan die zijde voortdurend uitgebreid en verfraaid, zoodat zij thans een der paarlen is in het rijke snoer van landgoederen tusschen den Utrechtschen en den Apeldoornschen straatweg, beginnende met den Brink, om met Sonsbeek te eindigen. Hier verlaten wij den Amsterdamschen straatweg, - zonder veel leedwezen, want als een witte streep, schitterend in het zonlicht, klimt hij tegen de hoogte op, om zich daarginds in de verte tusschen dennenbosschen te verliezen. Ons trekt de heerlijke, breede laan tegenover het heerenhuis, te midden van het koele, plegtige beukenbosch, doorsneden van een heldere beek met begroeide kanten. Aan den oever van den stillen vijver, droomend tusschen het hout, in welks toppen het windje suist en de zwaarmoedige woudduif kirt; bij het vrolijk kletterende fonteintje, dat zijn - wel wat stijve - waterstralen doet tintelen in het licht; langs de bemoste zoomen van het kristalheldere beekje, ruischend over de gladde kiezelsteentjes, overschaduwd door bruine beuken
en acacia's en sparren in rijke schakering; langs de watervallen in het grotwerk; over het brugje, waar het zonlicht straalt op het teedere groen en op het malsche gras bij een plassende fontein, en waar boven de

{==126==} {>>pagina-aanduiding<<}
met mollig mos bedekte helling forsche stammen omhoog rijzen; tusschen fiere mastboomen, als zuilen in dezen woudtempel geplant; langs telkens nieuwe vijvers en beekjes, nu verdwijnend voor het oog, dan weêr ons een wijle tijds verzellend op ons pad, willen wij dwalen. Gij verlangt hier geen' gids, die u commandeert: ‘Nu regts op de flank, - nu twee minuten regtuit, - nu zes passen links!’ - Uw oog wil opzien en rondzien, niet staren op de doode bladeren van een reisboek, dat u met groote juistheid voorrekent, wat gij zien moet, op straffe van, te huis gekomen, het vonnis te hooren: ‘Hebt gij dat niet gezien? Dan hebt gij niets gezien.’ Er zijn op Lichtenbeek paadjes genoeg en stille plekjes en stoute boschpleinen en schoone boomgroepen en liefelijke waterpartijen, die gij in deze bladzijden niet vermeld zult vinden, want verwacht geen' beredeneerden catalogus van schoonheden en bezienswaardigheden. Welligt zwerft een ander een' anderen kant uit en vindt, wat wij misten, en mist, wat wij vonden; maar dwalen, zoeken, verrast worden is meer dan het halve genot van een' zwerftogt door het bosch, en waar de wandeling over een landgoed alleen is toegestaan ‘onder 't geleide van den tuinman’, daar zal ons niets ontgaan, dan alleen het beste van alles: - 't verrukkend en verkwikkend gevoel van vrijheid, van vrijheid, om te loopen waar gij wilt, om te rusten als gij wilt, om u op het mostapijt uittestrekken en te staren naar den hemel tusschen de takken en te luisteren naar het gonzen der insecten, zoolang gij wilt. Niettemin, 't zou jammer zijn, als gij den grooten vijver zoudt misloopen, wiens waterspiegel hooger ligt, dan het omringend terrein en waaruit beekjes stroomen, zich straks verliezend in het bosch, - den grooten vijver met het eilandje, waarboven de vlaggestok uitsteekt - den grooten vijver, met de waterplanten aan zijn boorden en het weelderig houtgewas, dat hem van alle kanten omzoomt en zich met
zijn sierlijke lijnen en prachtige kleuren spiegelt in de kalme, heldere oppervlakte.
Niet ver van den vijver is de grens van het goed. Een wilde zandweg, met ruwe grijze en geelbruine kanten, waarop de

{==127==} {>>pagina-aanduiding<<}
heideplant tiert, die zich in het donkere dennenbosch verliest, geeft ons, na het vriendelijk boschtafereel en de fraaije waterpartij, eene andere zijde van het landschap te zien. Hier staan bij een zijhek de jagtpalen van Lichtenbeek en Warnsborn, en als wij dat hek zijn doorgegaan, dan betreden wij het grondgebied van het derde der groote landgoederen, waarover onze weg ons heden voert. Warnsborn - of Wansborn, de lustige bron - bestaat hoofdzakelijk uit twee deelen: het Hoogerf, van ouds een deel der Mariëndaalsche bezittingen, het Laagerf, in 1428 als een heideveld door hertog Aernout aan Johan van Postel afgestaan, in 1516 een eigendom van het St. Agnietenklooster te Arnhem, als kloostergoed aan de Staten van het Veluwsch kwartier vervallen, en in 1640 aan Gerrit Everwijn verkocht. Thans vormt het eene bezitting van zeshonderd bunders. De beukenlaan, die wij binnentreden, en die, tusschen dennenbosch en bouwland, van lanen omzoomd, op het huis aanloopt, brengt ons langs een paar nette woningen, waar wij haar verlaten, om eerst nog wat rond te zwerven. Ondanks de nabijheid van Mariëndaal en Lichtenbeek, vertoont Warnsborn een van beiden verschillend karakter. Hier vinden wij niet de hoogten en de vergezigten van het eerste, al ontbreekt het niet aan golving van het terrein, waardoor bevallige heuvels worden gevormd, met hakhout bezet, met rogge en boekweit bezaaid, of met rijzige dennen beplant. Het heeft veel meer open ruimten, met onderscheidene gewassen beteeld, meer afzonderlijke dennenbosschen, waarlangs de wegen zijn gelegd, meer lanen langs uitgestrekte akkermaalsbosschen, dan Lichtenbeek, waar de weg grootendeels door digte en aaneengeschakelde bosschen leidt. Van tijd tot tijd zien wij de geele muren van het heerenhuis tusschen sierlijke boomgroepen schemeren, en onder de fraaije partijen behoort een groote weide, hier en daar met statig hout en bonte runderen, vreedzaam
onder het lommer herkaauwend, en een snelvlietende beek, die zich tot een' ruimen vijver verbreedt, terwijl de allengs rijzende grond een liefelijk en afwisselend landschap vormt. Den grintweg, die het goed doorsnijdt, houden

{==128==} {>>pagina-aanduiding<<}
wij niet langer dan 't ons lust. Als voetgangers kiezen wij de meest gebaande paden niet en den naasten weg hebben wij niet noodig. Liever laten wij ons door het klimmende pad daarginds, met de diepe regensporen in het kiezelzand, tusschen de woeste, halfdoode beuken, in het bosch leiden, en voorts korenvelden langs, lanen door, boerenwoningen, van hooge hagen omringd, voorbij, totdat wij op een boschplein uitkomen en daar, na onzen kloeken marsch, niet zonder blijdschap de gastvrije herberg ontwaren, die door haar onberispelijke netheid en haar vriendelijke bewoners het waard is, tal van bezoekers tot zich te trekken, en den vermoeiden wandelaar een gewenschte verkwikking belooft en bereidt.
De herberg ligt in het oude Hoogerf, niet ver van de grens van het goed, aan de zijde van Bakenberg. Zij heeft het bosch voor zich en nevens zich een meer open, lager gelegen terrein, waar, in de weide, roodbonte runderen grazen en het zilveren koren langs de hellingen der heuvels golft. Zoo als zich verwachten laat, is de grond van het Hoogerf tamelijk hoog, en langs de paden, die naar het huis leiden, stroomt de beek in de diepte tusschen steil afhellende kanten, terwijl in schaduw van overhangende takken stille vijvers sluimeren. Het groote, geelgepleisterde heerenhuis, met zijn klokketorentje, ligt in de laagte - in 't Laagerf - van een' sierlijken parkaanleg omringd, aan den grintweg, die in den zomer menig rijtuig met bezoekers naar Warnsborn brengt. Gelukkig behoefde de bedreiging nog niet te worden vervuld, dat, wanneer schade wordt toegebragt, Warnsborn voor het publiek zal worden gesloten.

In de stilte van het bosch klinken bijlslagen. Soms verkondigt een luid gekraak, door een' doffen dreun gevolgd, dat er een boom valt. Bij den uitgang van Warnsborn zien wij dan ook een heuvelhelling, waar het hout is gehakt en kleine stapels

{==129==} {>>pagina-aanduiding<<}
blokken, als de overblijfsels der woudpracht, de ledige ruimte bedekken. Nu, dat de eigenaars van groote bosschen hier en daar hout vellen en jonge stammetjes planten, is niet vreemd. Al zien wij liever het oude dan het nieuwe bosch, wij zijn niet zoo zelfzuchtig en onbillijk, dat wij er over klagen zonden. Er is, zoover wij maar zien kunnen, ook nog hout in overvloed op Bakenberg, waar wij zijn aangekomen. Zie eens, wat prachtige beuk hier bij het hek zijn forsche takken rondom zich slaat, te midden van andere woudreuzen, kloek van bouw, fraai van kroon, breed van vlugt, maar hij de schoonste, de koning onder zijn hofgezin. O wee! deze vorst draagt een hoogst verdacht nummer op zijn blanken stam - en die anderen vertoonen hetzelfde teeken - en waar wij verder gaan, de lange lanen door, de ontelbare boomen, die regts en links de heuvelhellingen bedekken, zijn allen opgeschrevenen ten doode. Overal die noodlottige nummers: in deze zes fraaije lanen, op één punt uitloopend, op al die slanke dennenstammen daar in de hoogte, op al die jonge, nog niet half volwassen beuken, die bij honderden uit den bemosten grond oprijzen. Niet lang meer zal de wandelaar, door de bosschen heen, van den Utrechtschen straatweg tot onder de heuvels van Sonsbeek kunnen gaan: Bakenberg - of Menthenberg, zooals het vaak wordt genoemd - is in sloopers handen. Het schoone landgoed, uit de dorre heide gevormd, wordt in bouwland veranderd. Binnen een paar jaar zal al het hout gerooid zijn. De omtrek van het huis geeft den eigenaardigen indruk van een verlaten en vervallen plaats. Hoog groeit er het gras in de perken, waar nog enkele verwilderde bloemen getuigen van den tijd, toen zij zorgvuldig werden verpleegd. Verwarde klimplanten slingeren tegen de stalmuren, waarvan zij in lange guirlandes afhangen. Belangrijk is het steenen huis met zijn beide korte vleugels niet, maar schilderachtig is zijn ligging met de breede, deftige laan tegenover het front
en den vijver onder hooge beuken ter zijde. Verlaten maar waardig wacht het den moker, die het zal afbreken, gelijk de bijl zijn statige bosschen velde.

{==130==} {>>pagina-aanduiding<<}

Langs Bakenberg loopt de openbare weg en wij vinden straks een' viersprong. Den ouden Schelmschenweg vinden wij terug tusschen hooge, begroeide wallen en onder een gewelf van beukentakken. Deze grintweg, die door de ruime, golvende vlakte slingert, waar bouwakkers en jonge dennenbosschen elkander afwisselen, leidt naar het gehucht Kemperberg in de heide. Wij laten met welgevallen het oog weiden over het uitgestrekte landschap, zoo bekoorlijk en aantrekkelijk na onzen langen togt door de bosschen. Wij beklimmen den vreemdsoortigen heuvel, vol brokken puin en groote steenen, terzijde van den weg, en dan slaan wij ter regterhand het holle, afloopende pad in, dat ons naar Zijpendal moet voeren. Den heuvelrug hebben wij verlaten, maar de hoogten blijven ons terzijde, met het hakhout en het koren, langs hun hellingen opklimmend. Die heuvels behooren tot het landgoed Waterberg, tot het begin van deze eeuw grootendeels woeste, barre heide, waar destijds de ontginning met goed gevolg beproefd en een huis gebouwd werd, als de Kluis bekend en vermaard. Sinds 1826 behoort het goed onder Sonsbeek en is het huis gesloopt. Waar het rasterwerk van Zijpendal begint, loopt een dwarsweg naar de aloude heerlijkheid Deelen, thans een gering gehucht, waar men zelfs de plaats van het voormalig kasteel niet meer weet aan te wijzen. Zijpendal zelf maakte een deel uit van de uitgestrekte, deels woeste, deels bebouwde gronden, die Henrik de Groeff, erfvoogd van Erkelentz, land-rentmeester van Gelder, hofmeester van hertog Karel van Egmond, door de gunst van zijn' vorstelijken meester ontving. Destijds was hier een waterkolk en ‘sijpe’, waarvan de naarn nog over is, terwijl van een ruime wildbaan de herinnering nog door Hartgers- of hartjesberg, een deel van Sonsbeek, wordt bewaard. De groote bezitting van den voorspoedigen gunsteling kwam in 1524 in handen des hertogs, bij ruiling met
het hertogelijk landgoed Staverden op de Veluwe, om na den dood van den onrustigen vorst te dienen tot betaling van de vorderingen, die Steven van Ruijtenborch op hem had. Sinds 1573 werden de goederen verdeeld en

{==131==} {>>pagina-aanduiding<<}
gesplitst en werd het tegenwoordige landgoed Zijpendal eene afzonderlijke bezitting.
Wij zien er alleen de buitenzijde van en hetgeen zich overigens van den openbaren weg laat waarnemen: den hertenkamp met zijn hoog geboomte, de sierlijke waterpartijen en den heuvelrug, met forsche stammen begroeid, het eerwaardige heerenhuis te midden van den helderen vijver en de lange reeks rhododendrons er voor. De weg zelf heeft zijn aantrekkelijkheid door fraaije eiken en beuken en door de glooijing der heuvels, aan wier voet hij voortloopt, totdat wij boven de velden, van donkere boschjes omzoomd, Arnhems toren zien oprijzen. De heldere St. Jansbeek, die uit de Zijpendaalsche kolk vloeit, spoedt zich langs de vorstelijke hoogten van Sonsbeek naar de stad en naar den Rijn. Van het frissche water maken eenige bleekers gebruik en op den voorgrond liggen de groene velden, met het witte linnen bedekt. Hun huizen, waar in het schoone saizoen aan vreemdelingen kamers worden verhuurd, zijn hier en daar langs de snelstroomende beek verspreid. Daarachter rijzen allengs de trotsche, uitgestrekte gazons, met heerlijke boomgroepen versierd, tot waar het eenvoudige, deftige huis zich vertoont tusschen het donker loof van het digte bosch, dat den heuvel kroont. Daar ginds, ter zijde, springt de hooge waterstraal eener fontein, als een proeve van den schat van waterwerken, die Sonsbeek in zoo ruime mate heeft aan te wijzen. Wat wij van hier kunnen zien, is maar een deel van het vele, dat het prachtige landgoed met zijn uitgestrekte bosschen, zijn grootsche lanen, zijn groote vijvers, zijn voor ons land aanzienlijke watervallen den bezoeker aanbiedt. Maar gelijk het daar voor ons ligt, gelijk het ook den spoorwegreiziger bij het naderen van Gelderlands liefelijke hoofdstad reeds van verre tegenschittert, geeft het den indruk van een der schoonste bezittingen te zijn, waarop de rijke Veluwezoom mag roemen. En met dien indruk sluiten wij, die vóór enkele uren aan 't stationsgebouw daarginds onzen togt begonnen, welvoldaan deze onze wandeling, waarop
wij zooveel schoons genoten, in een oord, waar natuur en kunst zich zoozeer

{==132==} {>>pagina-aanduiding<<}
vereenigen tot een geheel vol rijke afwisseling en vol onvergetelijke bekoorlijkheid.

Aanteekeningen.

Nadere bijzonderheden omtrent de door ons bezochte landgoederen zijn te vinden in Nijhoff's: Wandelingen in de omstreken der stad Arnhem, vooral in den tweeden druk, die hoewel uit den aard der zaak eenigszins verouderd, toch in de hoofdzaak den bezoeker nog uitstekende diensten kan bewijzen.
Enkele gegevens ontleende ik aan Staats Evers': Beschrijving van Arnhem.


    
        
            
            
        

{==t.o. 133==} {>>pagina-aanduiding<<}



{== afbeelding 
	
P.A. Schipperus del lith.


HET PALEIS TE SOESTDIJK (VAN ACHTEREN)


S Lankhout & Co den Haag.
==} {>>afbeelding<<}
    


        

{==133==} {>>pagina-aanduiding<<}

Baarn en Soestdijk.

In welk een' bloei en vooruitgang het druk bezochte en dagelijks zich uitbreidende Baarn zich ook verblijden moge, het is niettemin achteruit gegaan, - wanneer 't althans achteruitgang heeten moet, een stad te zijn geweest en een dorp te zijn geworden. En welk eene vermaardheid het ook in den lande moge verworven hebben, hoe ver welligt in het buitenland zijn naam verbreid moge zijn, 't laat zich naauwelijks meer voorstellen, dat in zijn' twist om het bezit van een bosch tot zelfs paus en keizer gemengd zouden worden. Toch is zoowel het een als het ander 't geval geweest. Bisschop Frederik van Wevelinkhoven gaf in den jare 1390 aan Baarn stedelijke regten, en bisschop Sweder van Culemborg bevestigde en hernieuwde ze in 1426, vermits de privilegiën door herhaalde branden waren verloren gegaan. Met Amersfoort sloten die van Baarn in 1410 een verbond van wederzijdsche bescherming en verdediging, en dat het stedeken wakker stond op wat het voor zijn regt hield, met al de onbuigbare koppigheid, die van ouds den Stichtschen burger kenmerkte, dat schijnt wel te blijken uit den loop van een geschil, dat de stad gedurende 30 jaren, van 1430 tot 1460, over een bosch, genaamd ‘de Vurse’, met het kapittel van St. Jan

{==134==} {>>pagina-aanduiding<<}
te Utrecht en Frederik van Drakenburg had. De Officiaal des Hofs van Utrecht stelde Baarn in het ongelijk; zijn regering beriep zich op niemand minder dan op den paus. De paus wees hun klagten af, maar Baarn bleef zijn regten handhaven, zoo onverzettelijk, dat een aantal vorsten en Heeren, en eindelijk zelfs de keizer er aan te pas moest komen. Zoo mag de plaats met eenige fierheid op haar verleden wijzen. In 1481 was het uit met haar voornaamheid. Op Kerstavond van dat jaar legden de Hollanders het stedeken in kolen, zoodat ‘er niet veel meer bleef staen, dat wat cramen en daer dat heilige oly was.’ Het schijnt trouwens nooit met wallen en poorten versterkt te zijn geweest. Sedert bleef Baarn een weinig beteekenende plaats, wier inwoners van landbouw en vooral van turf graven in hun veenen leefden, - geen wonder, dat zij in 1536 hun aanspraak op die veenen, waarin meer dan vijfhonderd burgers met vrouw en kinderen den kost wonnen, met allen nadruk verdedigden, tot met doodslag en oproer toe! Toen in 1554 de Eem moest worden verdiept, waartoe de Eemlandsche dorpen hun contingent in gravers leveren moesten, werd Baarn met de Vurse (de Vuursche) en de Veenen slechts voor vijf man aangeslagen. Vergeleken met hetgeen van andere dorpen gevorderd werd, bewijst dit geringe getal, dat de bevolking destijds niet groot moet zijn geweest. Trouwens de laatste jaren der 15de en de eerste helft der 16de eeuw waren voor het Sticht tijden van voortdurende onrust en verwarring. Later kwamen kalmer dagen en in de 17de eeuw begonnen reeds Amsterdamsche regeringsfamiliën, als de Graeff en Deutz, in de boschrijke streek, die de vruchtbare weilanden langs de Eem begrensde, landgoederen aan te koopen en buitenplaatsen aan te leggen. Zij waren de voorloopers der groote schare, die er in de 19de eeuw voor korter of langer tijd verkwikking in de heerlijke natuur zou komen zoeken. Omstreeks 1638 en
'39 schijnt de kerk der Hervormden belangrijk gerestaureerd te zijn geworden. De stad Utrecht schonk in het eerste jaar een glas, met het stadswapen, door den glasschrijver Dirk Booth voor 25 guldens vervaardigd, en Baarns oude tegen-
{==135==} {>>pagina-aanduiding<<}
standers, de kanunniken van St. Jan, gaven in het volgende jaar een dergelijk glas, met het wapen van het kapittel versierd. Evenwel, het dorp bleef tamelijk afgelegen. De groote postweg van Amsterdam op Amersfoort liep er niet door heen, maar bleef op een klein half uur afstands er van verwijderd, en honderd jaar geleden werd Baarn ‘een redelijk fraai en vermakelijk dorp’ genoemd. Belangrijk waren voor de plaats de eerste jaren dezer eeuw, toen Reinhard Scherenberg zooveel tot haar verfraaijing deed en door het oprigten eener tapijtfabriek aan veel handen werk en aan veel monden brood verschafte. Van grooten invloed was ook de nabijheid van Soestdijk, waar sedert 1818 de prins van Oranje en zijne gemalin herhaaldelijk hun verblijf hielden, en allengs vermenigvuldigden zich de buitenplaatsen en optrekjes, waar Amsterdamsche familiën den zomer doorbragten. Maar de groote stroom brak los, toen in 1874 de Oosterspoorweg geopend was, waardoor Baarn in drie kwartier uit de hoofdstad te bereiken was. Nu stortten zich bij vernieuwing zwermen van Hollanders over Eemland uit. Nu kwamen zij, op schoone zomerzondagen vooral, in genoegzamen getale over de grenzen, om wederom de gansche plaats in kolen te leggen en met talrijker benden, dan Holland ooit op Stichtschen bodem wierp. Maar de vijandschap is voorbij. Zij komen niet meer om te branden en te plunderen. Geen stormtuigen en oorlogswapenen voeren zij met zich, maar als waarborgen hunner vredelievende bedoelingen, brengen zij hun vrouwen en ‘meissies’, hun zusters en dochteren mede, en gansche troepen kinders, tot zuigelingen toe, in groote omslagdoeken gewikkeld. Men vindt na zulke dagen de sporen van hun' inval in het bosch, - veel
vettige papieren, enkele ledige kruiken, maar volstrekt geen rookende puinhoopen en zwartgeblakerde muren meer. Ook deftige burgers, ook de afstammelingen van patricische geslachten, ook rijk geworden winkeliers volgen den stroom, die naar Baarn leidt. Men ziet hen in schitterende equipages, of statig wandelend, onberispelijk geganteerd, keurig getoiletteerd. Baarn heeft den naam, van wat ‘Steedsch’ te zijn, vermoedelijk minder als een der

{==136==} {>>pagina-aanduiding<<}
naweeën van zijn' vroegeren stedelijken rang, dan wel als een der schaduwzijden van zijn aantrekkelijkheid voor de steedsche families. Was Baarn in de vorige eeuw reeds geweest, wat het nu is, men zou het ‘een vermakelijk en overdeftig’ dorp hebben genoemd. Vermakelijk is het in hooge mate, maar het is niet de vermakelijkheid van het rustig, landelijk dorpje, wegschuilend in zijn bosschen en velden, als een onschuldig maagdelijn, van eigen bekoorlijkheid onbewust. 't Is de schoonheid van een veel bezocht en door de mode begunstigd oord, waar alles gedaan wordt om er partij van te trekken; een rijpe, volledig ontwikkelde schoonheid, als van de volwassene, uitstekend opgevoede jonkvrouw, die het best weet, hoe goed zij er uitziet. Het woord deftig drukt dan ook een der eigenaardigheden uit, die te Baarn onmiskenbaar in het oog vallen. Welnu, of het dientengevolge ‘wat stijf’ is, dat behoeft ons, wandelaars, niet te hinderen. Dat is lastiger voor degenen, die er lang vertoeven, dan voor ons, bezoekers van eenen dag, die het juk der steedsche manieren en pretensies niet meer behoeven te dragen dan wij zelven willen. Wij, die alleen met het uitwendige te doen hebben, merken de deftigheid op, en van het vermakelijke willen wij genieten zooveel wij kunnen.

Zooveel wij kunnen - voor een vertoef van eenige dagen, weken zelfs, levert Baarn met zijn omstreken overvloed van genot. Men vindt er, uren in den omtrek, een heerlijk oord, dat voor verre togten en rijtoeren een menigte van gelegenheden aanbiedt. Men vindt er, onmiddellijk bij het dorp, een prachtig bosch, waar de voorraad van kleine en groote wandelingen niet wordt uitgeput. Men vindt er aan alle kanten uitgestrekte bosschen van jonger stammen en akkermaalshout, waar tal van bekoorlijke plekjes zijn. Men vindt er, ter afwisseling, bouwvelden waar de rogge golft en de boekweit bloeit en ruime uitzigten over de vruchtbare weilanden, waardoor zich de liefelijke Eem-
{==137==} {>>pagina-aanduiding<<}
stroom kronkelt. Men vindt er rijke buitenplaatsen, wedijverend in plantsoen en bloemenschat. Men vindt er, op korten afstand, een vorstelijk lustslot, bekoorlijk door zijn ligging, aantrekkelijk door de herinneringen, voor koningshuis en natie daaraan verbonden. Men vindt er leven en vrolijkheid, welvaart en weelde alom. Veel kunnen wij genieten, ook al moeten wij een keus doen, waar alles te genieten alleen hem gegeven kan zijn, wien 't aan geld evenmin als aan tijd, aan gezondheid evenmin als aan opgewektheid ontbreekt, om den vollen beker van het schoone, door natuur en kunst hier zamengebragt, tot den bodem toe te ledigen.

Het stationsgebouw is hier uitstekend op zijn plaats. Als de halte voor een aanzienlijk dorp en een aan natuurschoon rijke landstreek, vereenigt het in zijn' bouwstijl zoowel de trekken van het aristokratisch, als van het landelijk karakter van het oord; zoowel iets grootsch als iets vriendelijks heeft het, met zijn breede trappen en zijn overhangend dak. Ruime restauratiezalen en kleiner vertrekken voor gezelschappen, breede veranda's en terrassen, eene afzonderlijke Bierhalle met een uitgestrekt omrasterd terrein er om heen, geven aan talrijke bezoekers gelegenheid, zich vóór de wandeling het hart te sterken, of na den togt van de vermoeijenis te herstellen. En ook wie niet onmiddellijk belang hebben bij aankomende of vertrekkende treinen, slaan er gaarne het gewoel van de gaanden en komenden gade, terwijl ter afwisseling het oog over de boschpartijen in het rond en over de villa's van het Amalia-park kan gaan. Zooals ieder fatsoenlijk kind der 19de eeuw beginnen wij hier onzen togt.
Baarn zelf mogen wij niet onbezocht laten; wij zouden anders wel in verzoeking komen, terstond het bosch maar in te gaan, want het bosch is in onze onmiddellijke nabijheid en het dorp is nog op eenigen afstand. Dat geldt ten minste van het eigenlijke Baarn, van het oude 2Baarn, want de plaats bestaat uit twee

{==138==} {>>pagina-aanduiding<<}
afzonderlijke, ofschoon zamenhangende deelen, waarvan het meest westelijke Nieuw-Baarn heet. Daartoe behoort ook het Amalia-park, dat onmiddelijk aan het stationsplein grenst. Het is een gedeelte van het bosch, verdeeld in perceelen, door Z.K.H. prins Hendrik aan verschillende personen in erfpacht uitgegeven. Onderscheidene villa's werden er gebouwd en kostbare plantsoenen aangelegd, terwijl het geheel versierd werd door een bijzonder fraai ijzeren hek, naar 't ontwerp van den architect N. Redeker Bisdom. Door of langs het Amalia-park zoeken wij de sparrenlaan op, waarin de straatweg van Hilversum op Baarn loopt en waar wij den spitsen toren regt voor ons hebben. Verschillende lanen kruisen dien weg en voeren regts en links in het hout. Een aantal buitenverblijven zijn er langs verrezen. Wij zien er, die door eenvoud en smaak een' aangenamen indruk maken. Wij zien er, die van weelde en rijkdom getuigen. Wij vinden er een enkel in onmogelijken stijl, een half Italiaansch, half Zwitsersch huis, met gekanteelden toren en ornamenten die aan Egypte herinneren. Wij vinden er ook een soort van middeleeuwschen burgt, met smaakvolle torens, die een niet onaardige vertooning maakt, al is 't hier misschien ook minder eigenaardig. Dit alles is gansch nieuw, vrolijk, frisch. Bloemen in overvloed, hier en daar oude boomen en het statige bosch voor de deur. Ter zijde van het huis Peking, met zijn prachtige beuken, loopt de kortste weg regtuit. Kiezen wij een der zijpaden regts, dan komen wij voor Peking langs en voorbij Kanton in het dorp. Zooals duizenden weten, en wie het niet weten, ligtelijk vermoeden, zijn Peking en Kanton twee aanzienlijke heerenhuizen in Chineschen trant. Zij behooren tot de eigenaardigheden van Baarn. Met hun grillige daken, hun heldere, scherp afstekende kleuren, - rood en wit en groen vooral, - hun vergulde klokjes en spitsjes, hun wonderlijke versieringen, kunnen zij der kritiek stof genoeg
geven, maar zooveel is zeker, dat zij er regt levendig uitzien. Aan het hooge, zware hout in de tuinen, die hen omringen, is het wel te zien, dat zij niet tot het nieuwe deel behooren. Deze schoone bruine beuk, deze

{==139==} {>>pagina-aanduiding<<}
forsche accacia, dit prachtexemplaar derzelfde sierlijke boomsoort, met zijn acht eerwaardige stammen, zij tellen reeds vrij wat jaren. Peking en Kanton dagteekenen dan ook uit het begin dezer eeuw. Door Reinhard Scherenberg zijn zij gebouwd. Joan Melchior Kemper had jaren lang het eerste, het fraaiste en gunstigst gelegene, in huur. En nu zijn wij ook spoedig in het dorp zelf, en door een paar straten komen wij aan het middelpunt, het lindenplein, dat nog als van ouds den naam van den Brink draagt. Zulke brinken, meest driehoekige, met rijen boomen beplante pleinen, waarom de voornaamste huizen zijn geschaard, en waarop verschillende straten, of liever wegen, uitloopen, treft men in meer dan één dorp van Eem- en Gooiland aan, ten bewijze van de stamverwantschap der oudste bewoners met de bevolking van Drenthe en Twentherland. Hier is ook zeker het oudste gedeelte van oud-Baarn. Die naam moet ons evenwel niet in den waan brengen, dat wij veel ouds zullen zien. Het oudst is zeker de kerk der Hervormden, die in de hoofdzaak uit het einde der 15de eeuw afkomstig is. Een deftig heerenhuis daarnevens vertoont den stijl der vorige eeuw. Misschien schuilt hier of daar een enkel geveltje of muurtje, dat een aantal jaren telt. Overigens is alles nieuw, of ziet er ten minste door pleister, cement en verw nieuw en goed onderhouden uit. Het groote hotel Velaars aan den Brink beslaat een aanmerkelijke ruimte, met zijn voorplein vol gasten. Talrijke families logeren hier; talrijke families huren ook optrekjes of kamers bij particulieren. Een krans van buitenplaatsen omringt het dorp en ten deele dringen de plantsoenen zelfs tot tusschen de rijen der woningen door. Wij doorkruisen de nette straten, wij werpen door de rasters of door de ijzeren hekken een' blik in de rijke bloemtuinen en sierlijke parken, - hadden wij ruimte van tijd, dan wandelden wij ook nog eens naar de herberg aan de Eem, om ons te verkwikken met
het altijd aantrekkelijke gezigt op het frissche water en de welige weiden, - en wij bezoeken de schoone, in 1862 gebouwde, R.C. kerk. Dit bedehuis is alleszins bezienswaardig om zijn verdienstelijke fresco's, zijn uitstekend op gouden grond

{==140==} {>>pagina-aanduiding<<}
in Byzantijnschen stijl geschilderde beelden op het koor, waaronder vooral een voortreffelijk Christusbeeld, boven het altaar; bezienswaardig ook om dat altaar, van marmer met beeldhouwwerk versierd, en den kunstig gesneden predikstoel, terwijl de blaauwe, met gouden sterren bezaaide gewelven en de grijsgroene glasruiten een' aangenamen, geheimzinnigen toon in het geheel doen heerschen.
Op den Brink teruggekomen, kunnen wij den straatweg naar Eemnes inslaan, aan wiens begin het rijke buitengoed Lommeroord ligt. In elk geval kunnen wij het zonder veel tijdverlies in oogenschouw nemen en de rijke verzameling bloemen en gewassen bewonderen, voor zoover zij niet in gindsche trekkassen verborgen zijn. De wandeling naar Eemnes, of althans naar het landgoed Groeneveld en het hotel van dien naam, behoort tot de geliefkoosde uitstapjes dergenen, die zich eenigen tijd in Baarn ophouden. Wij hopen dien weg ook nog wel eens op te gaan, om onder de heerlijke beuken voor het vriendelijke logement ons neer te zetten en de prachtige dreven rondom de deftige ridderhofstad te bezoeken. Maar 't zou ons nu in een verkeerde rigting leiden. Wij moeten naar Soestdijk, en het Baarnsche bosch wacht ons. Nu zouden wij van Groeneveld den grooten straatweg op Amersfoort terug kunnen gaan tot aan Soestdijk en vandaar door het bosch naar 't station. En wij zouden dan een wandeling hebben, rijk aan veelvuldig en veelsoortig genot. De togt zou dan evenwel wat groot zijn en meer haast noodig maken, dan wel wenschelijk is. Wie maar over één' enkelen dag beschikken kan en zooveel mogelijk zien wil, al is 't dan ook wat vlugtig, kan het op die wijze doen. Wij besparen liever dit deel tot later tijd.

Wie te Baarn komt, gaat ook naar Soestdijk. Dit kan niet anders, en allerminst zou iemand Soestdijk onbezocht laten in den zomer van 1878, waarin de gansche natie deelt in de

{==141==} {>>pagina-aanduiding<<}
blijdschap van den vorstelijken bezitter, nu hij weêr eene gemalin mag leiden naar het geliefde verblijf, waar de dood der ook in deze streken zoo zeer betreurde prinses Amalia, zulk een droevige leegte achterliet. Meer dan ooit zijn aller oogen gerigt op het lustslot, waar de hooggeschatte prins zoo gaarne vertoeft, waaraan voor hem en zijn huis zooveel herinneringen zijn verbonden, waaraan ook voor Nederland zulke herinneringen zich hechten.
Van Baarn kan men op verschillende wijzen te Soestdijk komen. De eenvoudigste weg van 't station is langs den straatweg op Hilversum, tot waar die door den Amsterdamschen straatweg wordt gekruist. Dat is echter niet de meest aanbevelenswaardige. De lange sparrenlaan wordt op den duur wat eentoonig. Maar de Amsterdamsche weg is vorstelijk door zijn breedte en door de prachtige beuken er langs. Hij loopt tusschen het eigenlijke Baarnsche bosch en het jongere, zoogenaamde Overbosch heen. Het schoonste gedeelte zien wij van zelf bij Soestdijk.
Uit het dorp is de gemakkelijkste weg, de lange Torenlaan, tegenover Peking, met de stallen van den prins in 't begin en de buitenplaats den Eult aan het einde. Deze laan loopt grootendeels langs den zoom van het bosch, tot aan de naald van Quatre-Bras, en vandaar leidt de Koningslaan regtuit naar den straatweg, tegenover het paleis. Wij geven evenwel de voorkeur aan de wandeling door het bosch, echter zóó, dat wij bij de naald uitkomen: want wij moeten die evenmin als de Koningslaan missen. Er bestaan goede kaarten van het bosch, waarop alle lanen met name zijn aangewezen, en aangezien in het bosch zelf iedere laan haar' naam op een wit bordje duidelijk te lezen geeft, is het zoo klaar als de dag, dat niemand behoeft te dwalen, dan wie het zelf wil. Trouwens dwalen in het Baarnsche bosch kan alleen beteekenen: een of ander punt, dat men zoekt, niet vinden en misschien wat langer er in te vertoeven dan men plan had. Voor verdwalen is geen gevaar. 't Is volstrekt geen maagdelijk woud, maar een

{==142==} {>>pagina-aanduiding<<}
schepping der kunst, zorgvuldig onderhouden en van groote wegen doorkruist. De aanleg heeft iets eigenaardigs. Alles herinnert aan den trant der 17de en 18de eeuw. Men vindt er een aantal lange, lijnregte lanen. De zoogenaamde Wittelaan loopt in ééne regte lijn van de Koningslaan tot bij den Eemnesser straatweg. Men vindt er sterrebosschen, waar een aantal lanen op één punt uitloopen. Men vindt er berceaux en een' doolhof en zelfs een ćomedie. Men vindt er twee ouderwetsche waterkommen en een bergje, dat de troon heet, terwijl sommige namen herinneren aan den voormaligen opschik - speelhuis en grotberg. En men kan beweren, dat een andere aanleg meer aan onzen tegenwoordigen smaak zou voldoen. Toch stellen wij 't op prijs, dat althans één groot bosch in den lande eenig denkbeeld blijft geven van die buitenplaatsen, waarin onze vaderen zulk een groot behagen schepten. Wie ze niet hier of daar in het buitenland zagen, kennen ze alleen uit de kopergravures in al hun onbehagelijke stijfheid en hun kinderachtige fraaijigheden. En wij zouden er ons ligt een al te ongunstige voorstelling van vormen. Zóó kan de kunst de natuur niet bederven, of zij blijft altijd schoon, al kan zij ook haar volle heerlijkheid niet openbaren. Bovendien, waar de oude tuinierskunst werd toegepast op een uitgestrekt terrein als hier, daar kon zij een geheel tot stand brengen, dat niet nalaat indruk te maken. Die lange, statige lanen met hun prachtige stammen en hun digte loofgewelven vertoonen zich in de werkelijkheid gansch anders dan op de kaart of op een gravure, die maar een zeer klein deel kan weêrgeven. De grootsche afmetingen van het geheel nemen alle gedachte aan kleingeestigheid en kinderachtigheid weg, en de aardigheden, als comedie en doolhof, - als men wil, ook de berceaux, - zij zijn aardigheden, die een zóó kleine plaats beslaan,
dat zij niet hinderen. Overigens, als een lange laan verveelt, er zijn zijpaden genoeg om de regte lijn af te breken. Willen wij een vergelijking maken tusschen den ouden en den nieuwen smaak, ook daartoe hebben wij in het Baarnsche bosch gelegenheid. Ziet dan eens de waterpartij, onder den

{==143==} {>>pagina-aanduiding<<}
bescheiden naam van Eendenkom, bij 't begin van het bosch, digt bij Peking. De uitgegraven grond vormt een' niet onaanzienlijken heuvel en de boorden zijn wild en rijk met allerlei houtgewas begroeid. Dat is de nieuwe - de Engelsche - aanleg: de natuur, wat geleid en geholpen door de kunst, maar zóó, dat de kunst zich zooveel mogelijk verbergt. En ziet dan een eind verder, evenzeer even ter zijde van de Torenlaan, de Lindenkom; een kleine vijver met uitgeschulpte, steil afgestoken en met gras belegde kanten, in den vorm van een vierblad, met een breed pad in denzelfden vorm er om heen, door berceaux ingesloten en door eerwaardige linden omringd, of zie de Groote kom in de Witte laan, eveneens zeer regelmatig van gedaante, omgeven door acht lanen, die er op uitloopen en gezamenlijk binnen vier lanen of ‘singels’ besloten zijn. Dat is de oude - de Fransche - stijl, waarin de kunst op den voorgrond treedt en wel zorgt, dat zij geen oogenblik vergeten wordt. De Eendenkom is liefelijker, aantrekkelijker, rijker in afwisseling. Maar hoe ernstig en deftig zijn die beide andere waterwerken. En hoe heerlijk is met name de Lindenkom, als de bloesems de lucht vervullen met haar geuren en het zonlicht vrolijk, door de opening tusschen de zware kroonen daarboven, speelt in het stille, heldere water, dat den blaauwen hemel en het donker groene loof weêrkaatst. 't Zij echter dankbaar opgemerkt, dat de linden niet geschoren zijn, zooals eigenlijk de stijl meêbrengt, en wij dus hier niet den vollen, noodlottigen triumf der ‘kunst’ zien.
Behalve de meer kunstmatige gedeelten heeft het bosch ook nog plaatsen genoeg, waar wij van stijl en aanleg geen hinder hebben, die een meer wild karakter vertoonen. Hier en daar rijst de grond, met bruine bladeren en blinkende dennennaalden bezaaid; elders bedekt ruig en weelderig kreupelhout den bodem; ginds wassen sierlijke varens of breidt het zachte, groene mos als een fluweelen dekkleed zich uit; daar is het pad als met een net van wortels overspannen. Forsche beuken, rijzige mastboomen, schieten alom in volle kracht en majesteit op, door jonger hout,

{==144==} {>>pagina-aanduiding<<}
met slanker vormen en fijner kleuren afgewisseld, en wie zich niet te haastig langs de hoofdwegen voortspoedt, om enkele bepaalde punten te bezoeken, maar den tijd neemt, om ook de zijpaden te doorkruisen en de meer afgelegen plekjes op te zoeken, die zal niet ligt den indruk medenemen, dat het Baarnsche bosch eentoonig is, zooals sommigen klagen, die liever veel oppervlakkig, dan wat minder goed zien.
Niet ver van de Lindenkom staat ‘de naald,’ aan den zoom van het bosch. Daarachter breidt het weiland zich uit en blinken de witte zeilen in de Eem. De spoorbaan, die het bosch doorsnijdt, loopt verder door deze vlakte naar Amersfoort. Tegenover de naald, aan 't eind der breede Koningslaan, schemeren de witte muren van het paleis. De ‘naald’, door den architect Van der Hart gebouwd, bestaat uit een hooge obelisk, op een vierkant voetstuk rustend, en is met een ijzeren hek omringd. Zij werd opgerigt volgens een wet van 8 Julij 1815, ‘tot bijzondere vereering van den moed en de hardnekkige verdediging der positie bij les Quatrebras, zoo luisterlijk ten toon gespreid,’ en vermeldt in vier talen den roem van den prins van Oranje, wiens uitstekend beleid toen het vaderland redde en de overwinning van Waterloo voorbereidde. De beide stukken veldgeschut, die er nevens staan, zijn niet uit 1815 afkomstig, maar herinneren de voortreffelijke leiding der krijgsbewegingen door den prins in 1830. 't Zijn veroverde Belgische kanonnen, den opperbevelhebber tot aandenken geschonken.
Het besluit tot het oprigten van dit gedenkteeken maakt een onderdeel uit van de wet van 8 Julij 1815, waarbij Z.M. koning Willem I, in naam des volks, ‘het domein Soestdijk in vollen eigendom afstaat en opdraagt aan Z.K.H. den prins van Oranje, om aan de Nederlandsche armée in den persoon van haren opperbevelhebber een duurzaam blijk te verleenen van de hoogachting en erkentelijkheid, welke zij zich bij alle ingezetenen van het rijk verworven heeft, door haar moedig gedrag in den thans geeindigden veldtogt,’ en waarbij tevens bepaald werd, dat het jagthuis in goeden staat gebragt en gemeubileerd zou worden

{==145==} {>>pagina-aanduiding<<}
op kosten van den lande. Een en ander geschiedde. Het lustslot werd door de architecten de Greeff en Reijers behoorlijk gerestaureerd en aanmerkelijk vergroot door de beide vleugels, met hun paviljoenen en colonnades. Zocher werd met den aanleg van het park belast. Een hoofdambtenaar van het ministerie van Binnenlandsche Zaken zorgde voor het meubilair. In 1818 was alles zoover gevorderd, dat de vorstelijke eigenaar met zijne gemalin, den 21sten Mei van dat jaar, hun' feestelijken intogt in hun nieuwe bezitting konden doen, onder de luide toejuichingen der ingezetenen hunner heerlijkheden van Baarn en Soest, die niets hadden verzuimd, om hunne blijdschap met die heugelijke gebeurtenis te toonen. Wèl mogten Baarn en Soest van ganscher harte zich verheugen, want de prins van Oranje, later koning Willem II, was een goed en mild Heer. Zelf was hij er menigmaal, en koningin Anna Paulowna had Soestdijk lief, waar twee van haar zonen, de prinsen Alexander en Hendrik, waren geboren. Als koningin-weduwe hield zij er herhaaldelijk langen tijd haar verblijf, om minzaamheid en milddadigheid door allen geliefd. Na haar afsterven kwam het domein aan prins Hendrik, aan wien de landstreek, evenals het gansche vaderland, zooveel te danken heeft. Wèl mogten Baarn en Soest zich verheugen, en te meer, omdat de schoone bezitting jaren lang verwaarloosd en verlaten had gelegen.
Den 26sten April van het jaar 1674 had Jacob de Graeff een landgoed, dat ook zijn' vader, den Amsterdamschen burgemeester Cornelis de Graeff van Zuid-Polsbroek, had toebehoord, aan prins Willem III verkocht. Deze had er een jagthuis gebouwd, dat in het hoofdgebouw van het tegenwoordige paleis nog over is, en er een groote wildbaan en plantagiën aangelegd. De tegenwoordige Koningslaan heette destijds: Z.H. nieuwe laan. Het buitenverblijf den Eult behoorde er echter nog niet bij. 't Behoorde toen aan de Bickers en werd eerst in 1758 door de erfgenamen van Willem Gideon Deutz aan prinses Anna verkocht. Jan de Witt had hier, in 1668, met zijn huisvrouw bij zijn' zwager Jan Deutz gelogeerd. Zij was er bedenkelijk ziek

{==146==} {>>pagina-aanduiding<<}
geworden en met moeite naar den Haag vervoerd, om daar te sterven. - Ook later, tot in de laatste jaren toe, werd de bezitting allengs belangrijk uitgebreid en vrij wat heide tot bosschen aangelegd. Prins Willem schijnt maar weinig op Soestdijk te zijn geweest, al hadden de Staten van Utrecht, om er hem het verblijf aangenaam te maken, hem de hooge, middelbare en lage heerlijkheid van Baarn, Soest en Eembrugge opgedragen, waarbij een weinig later nog die der beide Eemnessen werd gévoegd. Meer aantrekkelijkheid had het goed voor de weduwe van 's prinsen erfgenaam, Jan Willem Friso. Na diens vroegen dood verwisselde Maria Louisa van Hessen Kassel - ‘Marijke Meu’ - niet zelden haar hof te Leeuwarden of haar huizinge in 't Oranjewoud voor het jagstslot te Soestdijk. Ook Friso's zoon, prins Willem IV, en vooral diens weduwe, prinses Anna, bragten menige maand hier door en de laatste vooral deed veel tot verfraaijing der plantsoenen en tot vergrooting der bezitting. Op de verkooping van de tuinsieraden en planten van den Eult heeft zij vrij wat aangekocht. Enkele malen vinden wij prins Willem V op Soestdijk, maar de omstandigheden waren voor een rustig verblijf niet uitlokkend. Vooral in 1787 was het slot menigmaal door Hollandsche of Pruisische troepen bezet en in 1795 werd alles verbeurd en tot nationaal eigendom verklaard. Toen was het huis een tijd lang logement. Koning Lodewijk, de rustelooze zwerver, kwam er in Mei 1808 voor een paar weken, tot onuitsprekelijke verveling van zijn hovelingen. 't Moet er toen ook droevig en verwaarloosd hebben uitgezien, zoodat 's konings gevolg het alles behalve een ‘maison de plaisance’ noemden en aller hart openging, toen het verblijf er weêr werd opgebroken en het hof naar het Loo toog. Maar in 1815 kwamen beter dagen. Soestdijk werd niet alleen in eere hersteld, maar tot hooger luister rees het, en wie het nu een lustslot noemt, die behoeft het niet meer met bittere
ironie te doen.

{==147==} {>>pagina-aanduiding<<}
De bouwmeesters, aan wie de herstelling van het oude jagthuis in 1815 werd opgedragen, vonden er een deftig gebouw van drie verdiepingen, met een' prachtigen stoep van twaalf treden en een fraai balkon boven den hoofdingang. Aan elke zijde der deur waren zes vensters, terwijl de gevel van rooden baksteen met pilasters van zandsteen versierd was, en een hoog dak, met dakvensters en kloeke schoorsteenen, het geheel kroonde. Het voorplein, door een ijzeren hek van den weg gescheiden, was aan weerskanten met nevengebouwen betimmerd, oorspronkelijk tot stallen ingerigt, maar reeds door Maria Louise in verblijven voor haar hofbedienden veranderd, want het huis, tot jagtslot bestemd, was voor een paleis veel te klein. Door het aanbrengen van twee uitgestrekte vleugels werd in dit gebrek wel eenigszins voorzien, maar de inwendige verdeeling van het gebouw was niet te veranderen en in genoegzame overeenstemming te brengen met de eischen en behoeften van later tijd. Ook verkeerde de bouwkunst in die dagen juist niet in een tijdperk van bloei, en het monumentale karakter van prins Willem's jagthuis ging verloren, toen het balkon verviel, de stoep door een halfronde, eenvoudige steenen trap werd vervangen, een vlakke lijst met vensters het halve dak verborg en de witte pleister alle bouwkundige sieraden bedekte. Niettemin maakt het lustslot in zijn tegenwoordige gedaante een' hoogst aangenamen indruk, gelijk het daar ligt aan het ruime voorplein niet zijn beide sierlijke vleugels, die zich aan het hoofdgebouw aansluiten en in een' halven cirkel zich over een aanmerkelijke breedte uitstrekken. Het vertoont zich gelijk het is: - als een vorstelijk zomerverblijf. Het groote grasplein, van een' breeden rijweg omringd, met bloemperken en heesters, met hooge populieren en een viertal kostbare vazen versierd, aan twee zijden ingesloten door zwaar en donker hout, met het uitgestrekte gebouw aan het einde, met den prachtigen straatweg er langs en de statige Koningslaan
er tegenover, vormt een grootsch geheel, eener vorstelijke woning waardig, terwijl de helder witte muren, de bevallige lijnen der vleugelgebouwen, de open zuilengangen, de veelkleurige, frissche

{==148==} {>>pagina-aanduiding<<}
bloemen langs de trappen en tusschen de kolommen, het als een vriendelijk landhuis doen kennen. Aan het uitwendige beantwoordt ook het inwendige van het paleis, waar wij dezelfde vereeniging van vorstelijken luister en vrolijke gezelligheid aantreffen. Schoone kunstwerken, rijke meubelen, kostbare sieraden van allerlei aard vullen de vertrekken, wier hooge ramen allen op den straatweg of in het heerlijke park uitzien en die ten deele met bloemserres, veranda's of terrassen gemeenschap hebben. Bovendien ontleenen onderscheidene kamers een dubbele aantrekkelijkheid door de geschiedkundige herinneringen, die zich aan hare stoffering hechten. Ten deele zijn dat herinneringen aan Hollands stadhouders, zooals de portretten, met vader Willem beginnende, die meest in de Willems- en in de Mauritskamer langs de wanden prijken, en eenige voorwerpen, van hen afkomstig, waaronder vooral in de laatste kamer opmerkelijk is een prachtig stel schoorsteen-sieraden, van blank metaal, met het jaartal 1594, dat Louise de Coligny heeft behoord. Het colossale middelstuk is later tot een pendule ingerigt. De Friesche stadhouders, de eigenlijke voorzaten van ons Koningshuis, zijn evenwel veel minder vertegenwoordigd, dan men verwachten zou.
Betreffende de voornaamste gebeurtenissen uit het leven van koning Willem II, vooral als prins van Oranje, bewaren de zalen van het lustslot Soestdijk uit den aard der zaak onderscheidene herinneringen. 't Belangrijkste is wel de beroemde schilderij van Pieneman, de prins bij Quatre-Bras. Zij beslaat den geheelen zijwand der zoogenaamde Waterloo-zaal en is er op den verjaardag van den slag, in 1819, geplaatst. Op een' prachtigen vos gezeten, galoppeert de vorst aan het hoofd zijner infanterie, die met geveld geweer tegen de geduchte Fransche kurassiers oprukt. 't Is een ontzaggelijk, indrukwekkend tafereel, en bij uitnemendheid schoon is met name de figuur van den zwaar gekwetsten cavallerist op den voorgrond. Nog een ander stuk van Pieneman's hand versiert deze zaal. 't Is het levensgroote afbeeldsel van wijlen prins Alexander, waarbij vooral het

{==149==} {>>pagina-aanduiding<<}
steigerende paard, door een' rijknecht vastgehouden, meesterlijk is. Kostbare eeresabels met edelgesteenten en een rijk versierde veldheersstaf, benevens eenige andere voorwerpen, liggen hier en daar in de zaal ten toon, en in een vitrine worden enkele reliquiën Van van Speijck bewaard, benevens een fragment van de vlag, die zoo lang en zoo roemrijk boven de citadel van Antwerpen heeft gewaaid. Ook de zaal, die aan deze grenst, de Audientiezaal, met haar rood satijnen stoffering, bevat een aantal schilderstukken, als: de prins bij Bautersum, de heldendood van Van Speijck, de krooning van koning Willem II in de Nieuwe Kerk te Amsterdam, de merkwaardige bijeenkomst in het huis van Hogendorp in Nov. 1813, en een schilderij van Louis Meijer: de redding der bemanning van een Spaansche brik door Z.M. fregat prins van Oranje, dat prins Hendrik aan boord had. De galerij, die de Willemskamer aan de Waterloozaal verbindt, is behangen met een menigte gravures en lithografiën, betreffende de geschiedenis van ons vorstenhuis, portretten van zeehelden en afbeeldingen van zeeslagen. In de Antiekenkamer berusten eenige werken van de hand der koningin-weduwe, zoowel met de naald als met het penseel, en aan deze zaal, waaruit men een treffend schoon uitzigt heeft, grenst een kleine serre, waar de merkwaardige wasplant welig groeit. Een dergelijke serre, een tooverachtig bloemenkabinet, staat in verband met de smaakvolle Bibliotheek zaal, die met sierlijke boekenkasten bezet is en een belangrijke verzameling antiek aardewerk bevat, door den prins uit Italië medegebragt. Ook dit vertrek heeft uitzigt op het park en daarmede gemeenschap door de serre en een terras. Andere merkwaardigheden, van 's prinsen reizen afkomstig, vindt men in de vestibule, waaruit men het voorplein overziet en de vorstelijke Koningslaan, en waarin keur van kunstwerken in marmer en
brons tusschen rijke bloemtrofeën prijken. Hier staan twee Egyptische koningsbeelden, in kalme rust op hunne zetels gezeten, van gepolijst graniet, in het Leidsche Museum zóó voor-
{==150==} {>>pagina-aanduiding<<}
treffelijk gerestaureerd, dat zij reeds daarom alleen een hooge mate van belangrijkheid zouden verkregen hebben.
Tot de prachtige vertrekken der vorstelijke huizinge behooren voorts de groote eetzaal, aan het eind der vestibule, de witte zaal, eveneens aan de zijde van het park, rijk versierd met marmeren en albasten beelden en vazen en vergulde candelabres, en de kleine eetzaal, met schilderijen en beeldgroepen, aan een bekoorlijke veranda uitkomend.
Uit de groote eetzaal, die nevens de antieken kamer links, en de Waterloozaal, de bibliotheek en de audiëntiezaal regts van de vestibule, nog tot het oude jagthuis behoort, daalt men, als van ouds, langs twee trappen af in het park. De vijver, die eertijds den achterkant en de beide zijden van het huis omringde, is verdwenen, evenals de geschoren hagen, de hooge, kunstig gesnoeide berceaux en priëelen, waarom Soestdijk in vroeger dagen vermaard was, en een deel van de wildbaan, die bijna onmiddellijk aan den vijver grensde. (De ‘buitenplaats’, bij het slot behoorende, lag er tegenover. 't Is het tegenwoordige Baarnsche bosch.) Zocher legde er een grootsche waterpartij aan, met een eilandje in het midden en prachtig geboomte er om heen, terwijl de uitgegraven, grond aan de eene zijde een' kunstmatigen heuvel vormde, waardoor de schoonheid van het geheel in niet geringe mate verhoogd werdt. Trotsche beuken - de prinsessenlaan - overschaduwen het klimmend en dalend pad langs den helderen vijver, aan wiens overkant vooral reusachtige sparren, met oude linden en kastanjeboomen afgewisseld, hun eerwaardige takken ver in 't rond uitbreiden. Aan het einde van den vijver, tegenover het paleis, is de heerschappij aan koninklijke eiken afgestaan. Een hunner draagt het opschrift: ‘Ce chêne a été mesure par le prince Michael Woronzow, le général Mourawieff, vainqueur de Kars, etlegénéral Todleben.’ Daar achter strekt zich de groote hertenkamp uit, waar gansche kudden reeën in het malsche gras te gast gaan, en rondom de wildbaan golft weer de gordel van digt en welig hout, waarin de talrijke

{==151==} {>>pagina-aanduiding<<}
lanen van het Overbosch zich kruisen. Een deel van het park, aan de zijde van den Utrechtschen straatweg, bevat de overrijke menagerie, een kostbare verzameling van zeldzame duiven, eenden, hoendersoorten, paauwen, goud- en zilverfazanten. Een ander deel, aan den tegenovergestelden kant, is opmerkelijk door de kassen, waarin de meest verschillende tropische gewassen gekweekt worden. Slanke palmen, sierlijke varens, honderden bloem- en plantsoorten, òf door zeldzaamheid, òf door grilligheid van vormen, òf door pracht van kleuren, òf door schoonheid van 't gebladert uitmuntend, geven aan de serres van Soestdijk wijd en zijd een welverdiende vermaardheid. En van uitnemende bekoorlijkheid is het nieuw aangelegde Amalia - oord. Een smaakvolle rondloopende veranda, met klimplanten begroeid en met marmeren beelden versierd, vormt het middelpunt van een' tooverachtig schoonen aanleg. Groote, frissche gazons, door vernuftig uitgedachte werktuigen besproeid, van agaves, oranjeboomen en andere uitheemsche gewassen omringd en door het hooge hout van het park ingesloten, breiden zich rondom uit. Vijf meesterlijk uitgevoerde vrouwenbeelden, de vijf werelddeelen voorstellend, rijzen op tusschen onderscheidene plant- en bloemensoorten, uit elk dier werelddeelen afkomstig, terwijl een waterkom met springende fonteinen, in wier midden een wonderschoon beeld - een ‘Donauweibchen’ - op een rotsblok een onvergelijkelijke bevalligheid ten toon spreidt, voor den ingang der veranda is aangebragt. Achter de plantenkassen ligt een gekanteelde toren, waarin de machines zijn geplaatst, die de fonteinen doen springen. Wanneer op het voorplein van het paleis de beide fonteinen zijn geplaatst, door de natie den prins als huldeblijk aangeboden, dan zal een krachtiger stoomwerktuig noodig zijn. Het gedeelte van het park, dat ter zijde van het paleis door den Amsterdamschen straatweg wordt begrensd, behoort mede tot de
fraaije partijen van het vorstelijk goed. Statige lanen omringen en hooge accacia's overschaduwen groote grasperken met rijke bloembedden en heestergroepen en heerlijke uitzigten over den trotschen vijver en de omliggende bos-
{==152==} {>>pagina-aanduiding<<}
schen, terwijl het witte huis hier en daar tusschen groen en bloemen schittert. Zoo vormt park en paleis één geheel, aan afwisseling en bekoorlijkheden van allerlei aard zóó rijk, dat de voorliefde der doorluchtige bezitters voor dit slot ons in geenen deele verbaast.
De moestuinen liggen aan de overzijde van den straatweg, tusschen de Koningslaan en de Praamgracht, die een eind weg verder in de Eem loopt. Dat hier in ruimen overvloed wordt geteeld en gekweekt, wat de vorstelijke hofhouding behoeft, zal ieder ligtelijk gelooven. Dat onderscheidene wijzen van vruchtboomen snoeijen hier beproefd en toegepast worden, kan der vermelding niet onwaard worden geacht. Maar zeker mogen hier de voortreffelijke trekkassen voor onderscheidene fijne vruchten niet worden voorbijgezien, waarin ananassen, druiven, vijgen, perzikken en wat niet meer, het gansche jaar door worden gekweekt. De correspondent der Neue Preuss. Kreuzzeitung, die de huwelijksfeesten bijwoonde, vermeldt, dat bij gelegenheid van het groote cour op 3 September niet minder dan 800 perzikken uit deze kassen naar den Haag waren gezonden. En allerminst mag de groote kweekkas van tropische planten worden vergeten, waar koffij- en kaneelboom, suikerriet en vanilleplant, pisang en muskaatnoot groeijen in weelderigen overvloed.

Wanneer wij de prinselijke tuinen verlaten, om een weinig tot rust te komen in het voortreffelijke hotel Ubink te Soestdijk, dan merken wij aan het begin van den Utrechtschen straatweg, vlak bij de brug over de Praamgracht, een eenvoudig, tamelijk leelijk, houten monumentje op, zwart geschilderd en met eenige attributen van den dood minder versierd dan voorzien. Het voornemen van het Utrechtsch Genootschap, om hier een waardiger en duurzamer gedenkteeken op te rigten, is tot nog toe niet tot uitvoering gekomen. Het heeft van treurige dingen en van treurige dagen te verhalen. 't Was in het noodlottig jaar

{==153==} {>>pagina-aanduiding<<}
1787. Het vuur van den burgerkrijg was ontbrand en reeds had er burgerbloed gestroomd. Pruisen rustte zich ten oorlog toe, om den hoon, 's konings zuster aangedaan, te wreken. Als twee vijandige legers stonden Oranjemannen en Patriotten tegen elkander in de wapens. In den laten avond van 26 Julij trokken twee troepenafdeelingen uit Utrecht, om de jonge manschappen te oefenen en ‘den vijand’ zooveel mogelijk te verontrusten. De eene, 300 man voetvolk en cavalerie sterk, met twee kanonnen, drong bij den Bilt de tegenstanders terug en keerde naar Utrecht weder. De andere, een 50 man sterker, maar zonder geschut, onder den kolonel van Kleinenberg moest Soestdijk innemen, door het regement Hessen-Damstadt in dienst van den prins, onder bevel van kolonel Erpel bezet. Deze afdeeling kwam omstreeks 1 uur in den nacht langs den Utrechtschen weg en de vaart. De uitgezette wachtposten, twee grenadiers en een musketier, werden opgeligt en gevangen genomen, maar bij de brug stond een soldaat, Christoffel Pullman, die zich niet wilde overgeven en ‘voor den kop geschoten werd’. Een geweldig vuur werd uit de vensters, achter de muren en door de palissaden der wildbaan op de aanvallers geopend, die de brug namen, op het voorplein doordrongen en daar bij de stallingen ‘een merkelijke verwoesting’ aanrigtten. Nu begon in de duisternis een dolzinnig gevecht, waarbij zeker de cavalerie van weinig dienst kon zijn. Door geweervuur en handgranaten bestookt, moesten de Patriotten afdeinzen, met verlies van vier dooden, twintig gevangenen en vijf paarden, waartegen zij drie gevangenen en zes buit gemaakte paarden met zich voerden. De bezetting had, behalve de verloren voorposten, een' doode en veertien gekwetsten. Ter gedachtenis aan dezen Christoffel Pullman is het monumentje opgerigt. 't Kan tevens dienen ten bewijze, dat het ook in Soestdijk aan beschamende en bedroevende herinneringen niet ontbreekt, en het kan er staan als
een waarschuwing, wat partijhaat en wederzijdsch misverstand kweekt.

{==154==} {>>pagina-aanduiding<<}
Soestdijk is spoedig gezien, al telt het ook meer dan negen huizen, zooals in de vorige eeuw. Maar 't is waard, gezien te worden, als een klein, maar kostbaar edelgesteente, als een smaakvolle bloemruiker. Het heeft, behalve het hotel, een aantal buitenverblijven aan te wijzen, met prachtig hout, rijke bloemperken en schitterende waterpartijen, die door den veenachtigen grond een zeldzame helderheid hebben. Onder de landhuizen op de buitens zijn er van niet geringe schoonheid. Een reeks dergelijke grooter en kleiner villa's strekt zich ook verder langs den Soesterweg uit. Maar wij kunnen zoover niet gaan, Welligt hebben wij den tijd, om het met dennen beplante Lazarusbergje te beklimmen en ons te verkwikken aan het gezigt over de golvende rogge- en boekweit-akkers, waarboven de torens van Soest en in de verte die van Amersfoort zich verheffen, terwijl boven de bosschen daar ginds de Dom van Utrecht zich even vertoont en overal heuvels en boomen en huizen het rijke landschap stofferen. En dan weêr terug.
Wij kunnen nu, naast het park van 't paleis, een laan inslaan, die ons in het Overbosch brengt, langs de rasters van den hertenkamp, naar het Jagershuis en de fraaije Henri Quatrekom en het prins Alexanders huisje, tegenwoordig door den ondertuinman bewoond. Bij den jager is gelegenheid tot een landelijk maal, en in het zeer uitgestrekte bosch, dat dubbel zoo groot als het Baarnsche is, kunnen wij een menigte lanen en nog een paar waterkommen vinden. De Hilversumsche straatweg loopt er dwars door heen, en met behulp eener kaart - hier geen weelde! - of met de rigting goed in het hoofd, kunnen wij nog geruimen tijd hier rondzwerven. Maar het bosch is niet gansch van eentoonigheid vrij te pleiten en het hout is over 't algemeen nog tamelijk jong. Wanneer wij het jagershuis en de daarbij gelegen partijen gezien hebben, wanneer wij de hondenstallen in oogenschouw hebben genomen en aan de herten, die vooral tegen den avond in grooten getale hier plegen te komen, onzen groet hebben gebragt, dan kunnen wij door een der lanen, die op den Amsterdamschen straat-
{==155==} {>>pagina-aanduiding<<}
weg uitkomen, ons derwaarts laten leiden en aan 't stationsgebouw ons bezoek aan Baarn en Soestdijk besluiten.

Is de gissing juist, die den naam van Baarn afleidt van een Angelsaxisch woord, dat heilig bosch beteekent, dan wordt ons door dien naam een blik vergund in het verleden, waarvan geen schriftelijke oorkonde noch mondelinge overlevering meer getuigt. Dan zien wij in onze verbeelding den Saxischen volksstam, die de naburige hooge heidevelden bewoont, hier hun offers brengen onder de gewijde linde, op de van ouds geheiligde plek, waar later het Christelijke bedehuis verrees. Daar, op het kerkhof te Baarn, bragten nog eeuwen lang de bewoners van het Gooiland de thinsen, die zij aan de abdis van Elten en later aan de grafelijkheid van Holland verschuldigd waren. Dan wordt ons Baarn reeds een overoud middelpunt der gansche omliggende landstreek. En die herinnering geeft een wijding aan het eerwaardige woud, welks lange, regte lanen ernstig en plegtig zich voor ons openen, terwijl wij onze laatste schreden zetten op den breeden weg, waar de avondwind in de toppen der hooge sparren suist. Wij vergeten de luidruchtige scharen der pleizierreizigers, die de trein weêr meevoerde naar de stad. Wij vergeten de heeren en dames, die teruggekeerd zijn naar hun villa's en buitens. Wij vergeten ook krijgsgeschal en jagtrumoer, gelijk het hier eens weergalmde. Wij vergeten, wat de menschenhand hier heeft gewrocht - en geknutseld ook. En weêr wordt het Baarnsche bosch ons een heilig bosch, waar het hart, vol van rein genot, in de stilte en de eenzaamheid zich verheft tot de eeuwige bron van alles wat schoon is en goed in natuur en menschenwereld.


{==156==} {>>pagina-aanduiding<<}

Aanteekeningen.

De naam Baarn is van onzekeren oorsprong. Jhr. J.J. de Geer, Bijdragen tot de geschiedenis der oudheden in de provincie Utrecht, blz. 348, gist, dat het afkomstig kan zijn van het Angelsaxische bearo, heilig bosch.
De schatting van Baarn op vijf gravers is te vinden bij Dodt van Flensburg, Archief enz. III, blz. 67. - De klagt der Baarnsche burgers omtrent het verlies van hun veenen en de oproeren deswegens, in de Bijvoegsels tot Hortensius: Opkomst en ondergang van Naarden, blz. 245.
De gift van de kerkglazen is te vinden bij Dodt van Flensburg, III, blz. 169 en 292.
Bijzonderheden betreffende de schenking van het domein Soestdijk aan Z.K.H. den prins van Oranje, betreffende de maatregelen, dientengevolge genomen, de ontvangst van HH. KK. HH. op het slot, en eenige gebeurtenissen daar voorgevallen, zijn verzameld in een curieus gelithografeerd boekje, met gouden letters en zijden omslag, door Jhr. H.J. Caan in 1841 uitgegeven, verrijkt met twee afbeeldingen van de gedenknaald en de afbeeldingen van het paleis vóór en na 1815, benevens een uitvoerig kaartje.
Afbeeldingen van het jagthuis in de vorige eeuw, van voren (zonder de stallen) en van achteren, zijn te vinden in 't Verheerlijkt Nederland, Deel IX No. 293, 294. Die van Specht, van 1698, waarvan Smids spreekt, is mij onbekend. De geschiedenis van den verkoop van het buitengoed den Eult, benevens de catalogus der tuinsieraden en planten is gegeven door J.G. Frederiks, in de Dietsche Warande 1875, N. Reeks, Deel I, afl. 3, blz. 246 e.v. Op een kaart: Com. Holl. et Dom. Ultr. Fab., bij Covens en Mortier, vind ik den Eult als ‘Bicker’ aangewezen.
Omtrent het korstondig verblijf van koning Lodewijk op Soestdijk in Mei 1808, zijn aardige bijzonderheden te vinden in een curieus boekje: La cour de Hollande sous le règne de Louis Bonaparte, par un auditeur (op 't exemplaar aan het Botterd. Leeskabinet behoorende en afkomstig van Mr. A. Bogaers, als A. Garnier aangewezen.)
De Neue Preussische Kreuzzeitung van Woensdag 11 September 1878 leverde in hare ‘Beilage’ een vrij uitvoerig en zeer verdienstelijk artikel over het paleis en park van Soestdijk.
Over den aanval der Patriotten op Soestdijk las ik de Utrechtsche couranten van 30 Julij, 3 en 6 Augustus 1787 nog eens na.
Het voornemen bestaat, tusschen de beide groote plantkassen in het park nog een derde te plaatsen. Ik mogt die evenwel nog evenmin als bestaande aanmerken, als de beide ontworpen fonteinen op het voorplein. Gelegenheid tot bezigtigen van het, overigens - tot veler spijt! - voor het publiek gesloten paleis en park, ontvingen wij door bemiddeling van den heer Graaf van Limburg Stirum, wiens groote welwillendheid ons tevens zijn hooggewaardeerd geleide schonk.

    
    
        
            
            
            
        

{==t.o. 157==} {>>pagina-aanduiding<<}



{== afbeelding 
	
DE ROTONDE TE BLARICUM.


'S GRAVELANDSCHE WEG BIJ HILVERSUM.


P A Schipperus del lith 
    
TROMPENBERG BIJ 'S GRAVELAND
    
S Lankhout & Co den Haag.
==} {>>afbeelding<<}
    




{==157==} {>>pagina-aanduiding<<}

In het Gooi.

Tusschen Eem en Vecht ligt een tamelijk hooge strook lands wier bodem uit zand en grint bestaat. Lage veengronden begrenzen haar in het westen; ten oosten heeft zij de vruchtbare weiden langs de Eem; ten noorden de Zuiderzee; ook ten zuiden is zij ten deele door veen omringd, ten deele sluit zij zich aan bij den zandrug, die tot den Rijn doorloopt en in de heuvels tusschen den Darthuizer- en den Heimenberg eindigt. Zij behoort tot die gedeelten van ons vaderland, die tusschen 10 en 25 meter boven A.P. liggen en dus tot de hoogsten van de provincie Noord-Holland, waarvan zij de oostelijke uithoek en tevens voor een deel de grens is. Deze eigenaardigheid geeft zoowel aan haar natuur als haar geschiedenis een bijzonder karakter. Men treft er uitgestrekte heidevelden aan, wier ligtroode en paarsche bloemen in den zomer als een onmetelijk tapijt de hoogten en laagten tooijen, en in de nabijheid der dorpen vooral bedekken de bouwakkers met blinkend witte boekweit, door het geele koren afgewisseld, de hellingen en de toppen der heuvels. Groote boschpartijen volgen de golvingen

{==158==} {>>pagina-aanduiding<<}
van den grond, waarin de ranke dennen hun wortels uitslaan, waarin de beuken welig tieren, waar de berk met haar fijne zilveren schors en haar luchtig netwerk van twijgen groeit en het digte akkermaalshout langs de zandwegen wast. Dergelijke streken behooren uit den aard der zaak tot de vroegst bewoonde gedeelten des lands, gelijk zij het rijkst zijn aan natuurschoon. Zijn zij bovendien niet te ver van groote steden verwijderd en vandaar gemakkelijk te bereiken, dan worden zij van zelf de uitspanningsplaatsen, waar de stedelijke bevolking komt zoeken, wat zij tusschen de hooge huizen en op de met keijen bevloerde straten harer woonplaats missen moet. En roept de mindere vruchtbaarheid van den bodem de behoefte aan bevrediging van de levensbehoeften veler ingezetenen door fabriekmatigen arbeid in het leven, de schoonheid van het landschap zal, door de talrijke bezoekers die zij trekt, een milde bron van voorspoed worden.
Zoo is het ook met het Gooi. Reeds voor eeuwen was hier een volksstam gevestigd, van wien de steenen getuigen en die in allerlei volksgebruiken herinneringen van zijn leven achterliet. Rijk aan natuurschoon mag het Gooi worden genoemd. ‘Beklim ik een' der heuvels’ - zoo zingt de grijze Lambertus Hortensius, in sierlijk Latijn, van de landstreek waar hij, na langen arbeid en ontzettende levenservaringen, zijn' ouden dag in rust mogt doorbrengen, - ‘beklim ik een' der heuvels, dan zie ik, ten oosten, in 't midden der bosschen, het hooge Amersfoort; naar 't westen Utrecht, de groote stad; wendt gij het oog naar het noorden, dan ziet gij op den helderen boezem der Zuiderzee de visschers bezig met hun bedrijf, en ver daarachter het vlakke Waterland. Naar het zuiden vindt men uitgestrekte landen, door dorpen omgeven, waar de landman den grond met het harde ploegijzer klieft; boven de heuvels steken de toppen der wouden uit.’ - Ook de anders zoo kalme schrijver van den Tegenwoordigen staat van Holland spreekt met hooge ingenomenheid van het Gooi. ‘Deze verscheidenheid van grond lokt jaarlijks veele Inwoners der omgelegene Steden en plaatsen naar

{==159==} {>>pagina-aanduiding<<}
Gooiland, om den Bloei der Boekweit te beschouwen en zig te verlustigen met de bevallige Gezigten dezer Landsdouwe, die om haare menigvuldige veranderingen eene aangenaame verwonderinge baaren in zulken, die zelden of nooit anders dan laage Weilanden gezien hebben. Hier vertoonen zig tusschen de ruwe Heide op de Heuvelen en in de Dalen de vrugtbaarste Akkers, sommige bezaaid, sommige afgemaaid, anderen met een witten bloesem bedekt, die men zich als een zee van melk kan verbeelden. Op de hoogste Heuvelen beschouwt men, als in een oogenblik, de Zuiderzee, het lage Waterland, de blaauwe Veluwe, Heiden, Bouwlanden, Weiden en Boschaadjen, zoo dat het oog naauwelijks weet, waar het zig zal heenen wenden, waar het zig wil aftrekken, om geene der bekoorlijke vertooningen en verschieten te missen.’ In de daad, zoo is het. Een rijke verscheidenheid, een voortdurende afwisseling van prachtige vergezigten - en wat aan het Gooi boven vele, overigens daarmede overeenkomende, landschappen een onvergelijkelijke schoonheid geeft, dat is de zee, als een reusachtig meer besloten tusschen de Noord-Hollandsche en Geldersche kust, wier lijnen het oog over een ontzagwekkende uitgebreidheid volgen kan. Geen wonder, dat zulk een heerlijk oord velen aantrok, zoowel uit Utrecht als uit Amsterdam, en uit Amsterdam wel het meest, omdat de bewoners der hoofdstad wel gerekend kunnen worden tot diegenen, die niet veel anders dan lage weilanden te zien kregen, vooral sinds den tijd, toen de oude buitenplaatsen er om heen gesloopt waren en niets ter vergoeding daarvan in de plaats was gekomen. Maar 't genot van een' togt naar het Gooi moest duur betaald en zuur gehaald worden, want zoowel tot Naarden als over Weesp en Vreeland en Kortenhoef was de weg in één woord afschuwelijk en altijd lang genoeg, hetzij men met een' volgepakten wagen, hetzij men met de trage trekschuit ging, en alleen de meer begunstigden door de fortuin konden zich de weelde van een langer
vertoef in een der logementen of de nog grooter weelde van een buitenplaats veroorloven. Voor den kleinen burger, die maar een' enkelen dag kon uitbreken, bleef

{==160==} {>>pagina-aanduiding<<}
het Gooiland een gesloten paradijs. Ook hier bragt het jaar 1874 verandering. De Oosterspoorweg doorsnijdt het Gooi en brengt Naarden, Bussum en Hilversum in dadelijke gemeenschap met Amsterdam; een zijtak verbindt ook het laatste dorp aan Utrecht. Nu ontvangt ook deze landstreek ruim haar deel van de honderden, die des zomers van Amsterdam uitzwermen, en ook de Utrechtenaar wisselt gaarne zijne togten in den omtrek zijner rijker bedeelde woonstede, met een uitstapje naar Hilversum af. En hoe langer hoe meer familiën komen er eenige weken, of maanden zelfs, doorbrengen; ja zelfs ontbreekt het niet aan mannen van de beurs en van 't kantoor, die er voor goed hun woonplaats vestigden en 's morgens naar stad gaan voor hun zaken, om 's middags of 's avonds terug te keeren tot hun gezin en hun bloemen. Het Amsterdamsch element heerscht dan ook bepaald in die dorpen, die als voorsteden der hoofdstad zijn te beschouwen, en gelijk in het buitenland ieder vreemde onder verdenking ligt, een Engelschman te zijn, zoo is ieder vreemde in 't Gooi een Amsterdammer. Zij verspreiden er voorspoed en overvloed in menig gezin, en worden er klagten gehoord over den toestand der fabriekarbeiders, die hier in grooten getale worden gevonden, zeker is het, dat bij de oppervlakkige beschouwing en de vlugtige kennismaking, die in den regel alleen voor den tijdelijken bezoeker mogelijk is, de indruk van vrij wat weelde en van nog meer welvaart in het Gooiland wordt gegeven.

Wij willen de Gooische dorpen zien, de Gooische heuvels beklimmen, door de Gooische bosschen en over de Gooische heiden zwerven. Wij willen het doen, in den tijd als de boekweit bloeit. Dat is van ouds de meest geschikte tijd gerekend en dan is Gooiland op zijn schoonst. Vergeten wij niet, dat dan ook de heide bloeit. Dan zijn ook de dagen nog lang en wij moeten ons voorbereiden op kloeke marschen. Laat vrees voor

{==161==} {>>pagina-aanduiding<<}
de zomerwarmte ons niet terughouden. Ja, 't kan warm zijn tusschen de dennen en de akkermaalsbosschen, op de mulle zandwegen en de uitgestrekte heidevelden! Maar men moet er iets voor over hebben. En in de beukenwouden vinden wij lommer en koelte, op de heuvels waait de frissche zeewind ons tegen.

Reeds voor meer dan negenhonderd jaar wordt het Gooiland genoemd, echter onder anderen naam. Tot het begin der 14de eeuw is 't alleen als Naardingerland bekend. Na dien tijd gaat de oude naam allengs verloren en komt de nieuwe algemeen in zwang. Graaf Wichman van Hameland komt in het jaar 968 als eigenaar van Naardingerland voor. Toen schonk hij deze zijne bezitting aan de abdij van Elten, op voorwaarde dat zijn dochter abdis zou worden. 't Geschiedde niet zonder tegenstand eener andere dochter, die met den graaf van Cleve gehuwd was, maar de gift werd door keizer Otto III bevestigd. Veel later vinden wij de Heeren van Aemstel, als leenmannen der abdis, in 't bezit van een aantal goederen en regten in Naardingerland, en mannen uit het Gooi volgden de banier van Heer Gijsbrecht, toen hij in 1260 op den Soester Eng de bisschoppelijke krijgsknechten overwon. 't Kostte, naar het schijnt, den bisschop van Utrecht niet veel moeite, de abdis Goedela in 1280 te bewegen, tegen een zekere uitkeering het Gooiland aan graaf Floris van Holland over te dragen, behoudens de regten van den Heer van Aemstel. Bij de geheele onderwerping van Heer Gijsbrecht, in 1285, kwamen ook deze aan den graaf. Alleen behield de abdis het Maarschalksambt en de koptienden aan zich. Sedert 1403, en welligt reeds vroeger, werd het Maarschalksambt als een dienstmansleen, te verheergewaden met een paard en een vol harnas, verheven door den Heer van Nijenrode. Later heeft o.a. de dichterlijke drost van Muiden dit leen, benevens de daaraan verbonden koptienden, bezeten.

{==162==} {>>pagina-aanduiding<<}

Sinds 1285 was en bleef Naardingerland Hollandsch. Zijn opgezetenen waren de eersten, die den gevangen graaf ter hulp snelden. Had Gijsbrecht van Aemstel op de medewerking zijner voormalige onderzaten gerekend, dan zag hij zich teleurgesteld. Het Gooi schijnt in zijn vereeniging met Holland zich geenszins ontevreden te hebben gevoeld. Hunne naburen van Eemnes toonden althans herhaaldelijk grooten lust om zich bij Holland te voegen, en konden door hun' Stichtschen landheer niet dan met moeite worden bedwongen. Omtrent de grenzen van het Gooi bleven voortdurend hevige geschillen tusschen de naburige en naijverige gewesten bestaan. De Hollandsche graven wilden er Baarn, Eemnes, een deel van Soest en de Vuursche onder gerekend hebben; de bisschop van Utrecht hield staande, dat het gansche Naardingerland onder zijn gebied behoorde, en al betroffen de verschilpunten later ook meer onderdeelen der grensregeling, tot op het eind der 16de eeuw bleven de twisten voortbestaan. In 1348 werd op een veld bij den Lapersweg, - den tegenwoordigen straatweg van Hilversum op Baarn, nabij de welbekende herberg de Roskam aan de Hooge Vuursche - een bloedige slag geleverd. Twee jaar later werd door de Hoekschen, onder aanvoering van Dirk van Brederode en Filips van Wassenaar, met behulp der Utrechtschen, Oud-Naarden overvallen en verwoest. In 1420 werd Hilversum uitgeplunderd, in 1481 Naarden bij verrassing genomen. En werd de zoen met Utrecht getroffen, in de eerste jaren der 16de eeuw stroopten en blaakten er de Gelderschen en wederom werd Hilversum verbrand, om in 1528, met het geheele Gooi, nog eens gebrandschat te worden. Bij den aanvang der beroerten had het Gooiland van de Watergeuzen niet weinig te lijden en Naarden's rampzalig lot is bekend. In de 17de eeuw zag de zwaargeteisterde landstreek nog tweemaal vijandelijke benden als verwoesters komen. Montecuculi's Croäten hielden er in Augustus 1629 deerlijk huis
en niet beter maakten het de Fransche troepen uit Utrecht op 't eind van September 1672. Minder leed het Gooi bij de burgertwisten en bij den doortogt der Pruisen in 1787, maar de voortdurende

{==163==} {>>pagina-aanduiding<<}
inkwartieringen bragten er niettemin groote schade, en zoo had Gooiland ruim zijn deel aan onrust en beroering.
Maar behalve deze geschiedenis, die zich sedert het eind der 13de eeuw geregeld volgen laat, is er nog een andere, die veel hooger opklimt, hooger zelfs dan de 10de eeuw, waarin Nardincland voor het eerst wordt genoemd. Tusschen Laren en Hilversum liggen de grafheuvels in de heide, die zich sinds eeuwen over de asch der overoude bewoners welven. Hier en daar treft men kleine wallen aan, als grensscheidingen opgeworpen. Groote steenhoopen, door menschenhanden opgestapeld, werden in den omtrek van Hilversum, op den Zwarten berg bij Hilveroord en bij den Trompenberg, gevonden. Even buiten het tegenwoordige Gooiland ligt de welbekende dolmin van de Vuursche. En in de jaren 1852 en -53 werden, wederom bij Hilversum, oudheden gevonden, door deskundigen ‘allerzeldzaamst en allermerkwaardigst, ja geheel eenig in hunne soort’ genoemd. In de heide, zeer nabij de plaats waar vroeger het Gooische bosch zich had uitgestrekt, vond men zeventien haardsteden of offerplaatsen, bestaande in eene langwerpig vierkante of halfronde bevloering van losse steenen, omringd van muurtjes op dezelfde wijze zamengesteld, die een opening hadden, - meestal naar het zuiden gekeerd - en waar binnen een steen lag, doorgaans links van den ingang. De vloeren waren bedekt met houtskool, asch en overblijfsels van dierenbeenderen, van kalveren, schapen, geiten, bevers en honden afkomstig. Bovendien kwam er, behalve een enkel vaasje van aardewerk, een menigte steenen voorwerpen voor den dag; wiggen en bijlen, lans- en pijlpunten, mesjes, ballen en slijpsteenen. Opmerkelijk is het, dat de meeste dezer gereedschappen, in trechtervormige holten, onder platte, roode steenen aan het uiteinde der muurtjes, blijkbaar met opzet waren nedergelegd. Onze geleerde oudheidkenner, Dr. L.J.F. Janssen, houdt deze vuurhaarden voor offerplaatsen, waarin, nevens de overblijfsels der geofferde dieren, ook de offergereedschappen en andere geschenken zijn bewaard en schrijft hun'
oorsprong toe aan een' barbaarschen volksstam, die ten tijde der Romeinen,

{==164==} {>>pagina-aanduiding<<}
bepaald in de eerste eeuw onzer jaartelling, hier gevestigd was. De Duitsche archaeoloog Wilhelmi plaatst den tijd van hun verblijf alhier in nog veel ouder tijd, wel 3000 jaren geleden.
Saksers bewoonden in later tijd het Gooi. Van hen zijn waarschijnlijk de grafheuvels afkomstig, van hen de oude plaatsnamen, van hen nog talrijke eigenaardigheden en gebruiken. De tegenwoordige Gooische dorpen, met uitzondering altijd van 's Graveland, bestonden zonder twijfel reeds vroeg als buurschappen, uit enkele groote boerenhoeven en een aantal arbeiderswoningen bestaande. Bij de buurschap lag de eng - het gemeenschappelijke bouwland; en in gemeenschap werden ook de weiden en hooilanden, de heidevelden voor de schapen en de plaggen, de veenen voor den turf, de bosschen voor het timmer- en brandhout bezeten en gebruikt, naar verordeningen, bij onderlinge overeenkomst op de buurspraken vastgesteld en - veel later - in schaar- en boschbrieven opgeteekend. De tijden veranderden. De landsheeren stelden hun baljuwen en schouten aan, de buurschappen ontwikkelden zich allengs tot dorpen, de dorpen werden meer afzonderlijke en min of meer zelfstandige gemeenten, persoonlijk grondbezit kwam in zwang, vreemden kregen telkens meer woning en regten in den eertijds streng gesloten kring der Erfgooijers; maar de overblijfsels van het gemeenschappelijk bezit zijn tot op dezen dag toe in Gooiland te vinden. Wel wilden de landvorsten hunne aanspraken op de onverdeelde gronden als hun eigendom laten gelden, maar de Gooijers hebben zich om de adviezen der regtsgeleerden en om de uitspraken van verschillende geregtshoven in dezen nooit veel bekommerd.
Niet altijd tot blijvend voordeel der streek, al was 't ook hun dadelijk belang! Het uitgestrekte Gooijer bosch is door hen vernield. Eens lag dit bosch, driehonderd morgen groot, uit zware beuken en eiken bestaande, ten zuidoosten van Hilversum, waar nu niet anders dan kale heide wordt gevonden. Reeds in het jaar 1085 wordt, naar men zegt, van dit bosch gesproken. Een plaatselijke overlevering verhaalt, dat graaf Flo-
{==165==} {>>pagina-aanduiding<<}
ris V er zou zijn gevangen genomen, en de Gooijers beweerden in 1474, dat het bosch, ‘zoolang Gooiland met volk bezet was,’ op dezelfde wijze als in die dagen werd gebruikt.
Tot het gebruik van het bosch waren alle Gooijers, die tienden betaalden, geregtigd, evenals de Erfmaarschalk, die zelfs het eerste derdedeel van den houw had; het tweede derdedeel had de stad Naarden, het derde hadden de dorpen. Twee houtvesters uit de ‘gegoeden in den bossche’ door Naarden en de dorpen gekozen, en een door den heer van Nyenrode, als Erfmaarschalk, aangewezen, beslisten wat gehakt zou worden en wezen ieder zijn aandeel aan. Overigens was streng verboden, in of te nabij het bosch te maaijen, te weiden of te veenen en het hout buiten Gooiland te verkoopen. Boschbewaarders waren aangesteld, om voor de handhaving van dergelijke besluiten te waken. Maar ondanks alle overeenkomsten, ondanks de tusschenkomst der hooge overheid, die zich den eigendom van het bosch, als aan de grafelijkheid behoorende, voorbehield en alleen het gebruik aan de van ouds daartoe geregtigden toestond, en tegen het welbegrepen belang der landstreek, werd zoo roekeloos gehouwen, dat in 1563 het bosch gansch bedorven en verwaarloosd bleek te zijn. Overal afgehouwen tronken, ledige plekken, afgeplagde gronden; overal wilde opslag, maar nergens geregelde aanplant; en bij den aanvang der 17de eeuw was het gansche bosch ten eenenmale uitgeroeid en verdwenen. Het gemeenschappelijk bezit en gebruik bleek ook hier geen duurzaam voordeel.

Hebben wij een' blik geslagen in de oude geschiedenis en in den voormaligen toestand van het Gooi, wij gaan ons thans opmaken, om het in zijn tegenwoordige gesteldheid te gaan bewonderen en een paar wandelingen door zijn grondgebied te ondernemen. Zullen wij daarbij ook een en ander onbezocht laten, wij zullen althans genoeg kunnen zien, om het eigenaardig karakter der schoone landstreek te leeren kennen.

{==166==} {>>pagina-aanduiding<<}

Ons punt van uitgang is Hilversum. Naarden, de oude hoofdstad, heeft voor wandelaars bijzonder weinig aantrekkelijks. Als vesting heeft het goede diensten gedaan. Als toevlugtsoord voor de landbevolking in onrustige tijden, was de sterke plaats meermalen van hoog belang. De fortificatiën, waaraan nog altijd goed de hand gehouden wordt, verdienen de aandacht van krijgskundigen, en de Hervormde kerk, uit het eind der 14de eeuw, behoort onder de merkwaardige gebouwen van dien aard. Een en ander kan ons echter niet bewegen, om in de doodsche, regte straten en tusschen de hooge aarden wallen der vesting ons hoofdkwartier te kiezen. Meer trekt ons het vrolijke hoofddorp van Gooiland aan, dat aan alle zijden gelegenheid tot wandeltogten aanbiedt en door zijne ligging onmiddellijk aan den spoorweg ook grooter uitstapjes gemakkelijk maakt. Hier was de omtrek, blijkens de vuurhaarden, de steengevaarten en de grafheuvels, reeds sinds overoude tijden bewoond, en onder de Gooische dorpen was Hilversum het grootste en het rijkste. Zoo was 't althans reeds in de eerste helft der 16de eeuw, toen het, zoowel in de brandschatting door Karel van Gelder als in den omslag voor de belasting, verreweg het hoogst werd aangeslagen, en zoo bleef het, deels door eene niet onbelangrijke industrie, die er zich vestigde, deels door de aanzienlijke Amsterdamsche familiën, die tusschen Hilversum en het aan de veenen ontwoekerde 's Graveland hunne buitenplaatsen aanlegden. Zoo werd het allengs meer: want waar menschen zijn, komen menschen bij. Een bloeijende plaats neemt toe in welvaart en aantrekkelijkheid, en terwijl de overige Gooische dorpen, met uitzondering van Bussum, bleven stilstaan of achteruit gingen, is Hilversum hen allen verre boven het hoofd gegroeid. In zielental en uitgebreidheid doet het voor menig kleine stad niet onder; in aanzien gaat het velen belangrijk te boven. Het heeft een groot aantal straten en stegen, waarom de vreemdeling best
een' plattegrond der plaats kan gebruiken, om er den weg te vinden. Het bezit eene Hervormde, een R. Catholieke, een oud-Roomsche, een Chr. Afgescheidene en een Doopsgezinde kerk, benevens een

{==167==} {>>pagina-aanduiding<<}
Israëlitische synagoge, een fraai gemeentehuis en goede schoolgebouwen, een postkantoor en een telegraaf bureau, een gasfabriek, een aantal hotels, koffij- en bierhuizen, - zelfs eene Port van Cleve, - stalhouders en talrijke winkels, waaronder er zijn van een zeer goed voorkomen, met spiegelruiten in de pui. Het heeft een menigte welvarende woonhuizen, tal van optrekjes en villa's, niet weinig deftige en aanzienlijke buitenverblijven. Het heeft een groot stationsgebouw in zijn onmiddellijke nabijheid. Het heeft, in één woord, alles, wat in een kleine stad kan worden verlangd en veel bovendien, wat in menig groote gemist wordt.
Nagenoeg midden door het dorp loopt een breede straat, met kastanjes en iepen beplant, die den onwelluidenden naam van de Groest draagt. Andere, niet zoo breede, maar toch altijd nog ruime straten, zijn de Bussummerstraat, het 's Gravelandsche eind en het Veeneind. Het middelpunt van het dorp is de Brink, waar de Hervormde kerk en het gemeentehuis onder de boomen liggen en het oudste en meest bekende hotel, met de statige linden op zijn veelbezocht voorplein. Van een' tijd, toen Hilversum nog minder groot was en midden in zijn hout lag, getuigen namen als het Noordschebosch, het Ruitersboschje, Roozendaal, de Laansteeg en dergelijken, thans straten, of met huizen digt bebouwde buurten.
Men zal overigens in het dorp zelf het moderne alom zien heerschen, terwijl het betrekkelijk oude, door enkele schuren, fabrieksgebouwen en arbeiderswoningen vertegenwoordigd, meer een vervallen en verwaarloosd, dan wel een eerwaardig voorkomen vertoont. Twee felle branden, in 1674 en in 1766, vernielden veel van hetgeen Stichtenaar en Gelderschman, Croäat en Fransch-man rnogten hebben overgelaten. Geen wonder, dat er niet veel oude huizen meer staan! Ook het gemeentehuis is na den brand van 1766 gebouwd, even als het inwendige der Hervormde kerk in zijn' tegenwoordigen staat is gebragt na dien grooten ramp, waarbij alleen de buitenmuren gespaard bleven. De destijds ver-
{==168==} {>>pagina-aanduiding<<}
woeste kerk, even als de meeste kerken in het Gooi voor de Hervorming gewijd aan St. Vitus, den patroon van het stift te Elten, was niet lang na 1416 gesticht. Tot dusver Avas Hilversum met Laren een. De overoude St. Janskerk, waar de buren der beide plaatsen ter Misse gingen, lag tusschen beiden in, op een hoog stuk land bij den tol, aan den tegenwoordigen kunstweg van Hilversum naar Laren. In 1423 kreeg Hilversum het regt, zijn eigene schepenen te kiezen en in denzelfden tijd bekwam het ook zijn kerkelijke zelfstandigheid, voorbereid door de schenking van eenigen bouwgrond tot onderhoud van den pastoor, die 16 Rijnsche guldens opbragt Alleen het muurwerk der kerk kan dus eenige eeuwen tellen. Van de overige bedehuizen is er niet een, dat een eeuw oud is. Het kerkje der Doopsgezinden is zelfs nog geen jaar oud. Het werd in Junij 1878 ingewijd, als ver-eenigingspunt der Doopsgezinden in het Gooi, wier eertijds bloeijende gemeente te Huizen sinds lang een kwijnend leven had geleid.
Hoe oud Hilversum dan ook moge zijn, het is niettemin, wat zijn uitwendig voorkomen betreft, een grootendeels nieuwe plaats. Door zijn ligging, deels in een dal, deels tegen langzaam rijzende heuvelen opklimmend, heeft het aan de natuur velerlei voordeelen te danken; maar daar staan ook nadeelen tegenover, die alleen door kunstmiddelen zijn te overwinnen. Het afstroomend regenwater, bij hevige stortbuijen door de goten en riolen onmogelijk te verzwelgen, stort zich over de laagst gelegen gedeelten van het dorp en maakt daar vooral de woningen vochtig en ongezond, terwijl bovendien het met verwstoffen en onreinheid gemengde water uit de fabrieken slechts een' gebrekkigen afvoer vindt en, nevens den inhoud der mestvaalten en privaten, den grond aanhoudend bederft. Hilversum is dan ook geenszins een zóó gezonde plaats, als de bezoeker, die alleen zijn' lichtkant opmerkt, wel zou vermoeden, en als hij tijd en moed had, de treurige verblijven binnen te treden, waar honderden van fabriekarbeiders hun droevig bestaan voortslepen, dan zou hij er een lichamelijke en zedelijke ellende zien, dubbel stuitend bij de weelde en den

{==169==} {>>pagina-aanduiding<<}
vrolijken levenslust om hem laeen, en den wensen zou hij niet kunnen weêrhouden, dat in dit paradijs voor den rijke en voor den middelstand, ook door die misdeelden der bevolking wat meer van het goede des levens rnogt worden genoten.
Hilversum bezit eene belangrijke industrie, die aldaar wel later gevestigd werd, dan in Huizen en Blaricum, door gebrek aan middelen van gemeenschap, maar na het graven van de vaart en het verbeteŕen van den weg tusschen Amsterdam en Weesp spoedig een vrij hooge vlugt nam. Men vervaardigt er vloer-kleeden en paardendekken, baai en molton en zoogenaamd Hil-versurnmer streep. Sedert eenige jaren is er eene stoomspinnerij en weverij, terwijl ook twee tapijtfabrieken met stoom werken. Het aantal fabriekarbeiders bedroeg in 1875 nagenoeg 3000, op een bevolking van 6600 zielen, dus iets minder dan de helft. De ten deele ongezonde arbeid bij het bewerken, zuiveren en verwen van koehaar en wol in slechte woningen of gebrekkige fabrieken; de geestdoodende invloed van een aantal eentoonige bezigheden; het veel te vroege gebruik van de kinderen en de mogelijkheid voor meisjes en vrouwen, om er den gansenen dag bezig te zijn, tot schade van huisgezin en huiselijkheid; de eigen-. aardige nadeelen van zorgeloosheid, onmatigheid, snoeplust en pronkzucht, aan het leven bij den dag verbonden, plaatsten den Hilversumschen fabriekarbeider in een' hoogst ongunstigen toestand, nog verergerd door den dwang, om zich in de winkels der patroons van hunne benoodigdheden te voorzien tegen bons, waarmede een deel van het loon werd betaald. Maar onbillijk zou het zijn, te vergeten dat zulke nadeelen aan de meeste fa-briekplaatsen eigen zijn. 't Ontbreekt geenszins aan zeer goede en welvarende werklieden; veel werd verbeterd en als allen zamenwerken, fabrikanten en arbeiders, gemeente- en armbesturen en particulieren van invloed en goeden wil, dan kan de tijd geboren worden, dat een donkere vlek, die het lachend Hilversum ontsiert, is uitgewischt, dat het oog des vreemdelings met welgevallen de nette, gezonde woningen, de kloeke, krachtige gestalten der fabriekarbeiders ziet, en zonder pijnlijk voor-

{==170==} {>>pagina-aanduiding<<}
behoud aan de bloeijende en belangrijke Hilversumsche nijverheid
de hulde kan worden gebragt, die haar toekomt.

Als het middelpunt van het dorp noemden wij reeds den Kerkbrink, waarop de voornaamste straten uitkomen. Daar, onder de linden, is het drukste verkeer van wandelaars in hun zornertoiletten, en van rijtuigen van allerlei aard, waaronder wij vrij wat sierlijke en kostbare equipages opmerken. Wij zien er ook een meer dan gewoon aantal ezels. Hilversum is het land der ezels - of 't juist het paradijs der ezels is, laat zich betwijfelen. Niet altijd hebben de geduldige langooren, ten behoeve der jeugdige logés voor wagentjes gespannen of met rijzadels beladen, te roemen op den overgrooten tact, waarmede zij door hun bestuurders worden behandeld. Maar dit is niet uitsluitend Hilversumsch. Wèl eigenaardig zijn er de ezels, met blinkende, koperen melkkannen bevracht, die op gezette tijden voorbij komen. Zij gaan naar het land, om de melk te halen, of komen met de volle kannen terug. Zij behooren bij het Hilversumsche dorpsgezigt, gelijk het karakter der landstreek hun hulp onontbeerlijk maakt. De melkster heeft vaak een' langen weg af te leggen, eer zij aan de weide is gekomen, want aan weiden is het Gooiland arm, en van groote waarde is het lastdier, dat tot het dragen van aanmerkelijke vrachten langs de zandwegen geschikt is en van het niet overvloedige veevoeder geen ruim deel. voor zich eischt. Om zijn weinige behoeften wordt hij bovendien door marskramers, dorpsboden en dergelijke reizende en trekkende personen gaarne als trekdier voor de kar gebruikt, maar in den laatsten tijd wordt hem door den nog minder eisenenden, althans nog minder ontvangenden, hond een concurrentie aangedaan, waarin hij zich vermoedelijk gewillig schikt.

{==171==} {>>pagina-aanduiding<<}

En nu hebben wij vooreerst van Hilversum genoeg gezien en lang genoeg den stroom der beweging onder de linden voor het hotel gadegeslagen, om tot een' verderen togt ons op te maken. Waar heen? Natuurlijk naar 's Graveland. Dat doet ieder bezoeker, en al is 't niet altijd raadzaam, het vastgestelde toeristen-gebruik te volgen, hier is geen reden, om anders te doen dan iedereen. Het 's Gravelandsche eind, dat onmiddellijk bij den Brink begint, ziet er aanlokkend genoeg uit en de weg naar 's Graveland, evenals de omtrek van dat dorp, geniet een welverdiende vermaardheid. Daar vinden wij de oudste en de schoonste buitenplaatsen en ter zijde van den weg er heen ligt de welbekende Trompenberg, van wiens top wij een der beroemde Gooische vergezigten kunnen genieten, en aan wiens voet sedert een paar jaren een inrigting voor herstellende kranken is gevestigd. Reden genoeg, om ons aan de algemeene gewoonte te houden en met 's Graveland te beginnen, zonder evenwel ons uitsluitend daarbij te bepalen, aangezien wij meer dan één' dag beschikbaar hebben.
Het 's Gravelandsche eind is aanvankelijk de gewone dorpsstraat, met goede burgerhuizen en winkels en enkele optrekjes, met tuinen er om heen en bloemperken voor de deur. Maar al spoedig opent zich de breede, heerlijke laan, wier glooijende kanten met gras - in den zomer wel wat dor! - zijn begroeid en met prachtige, hoogopgesnoeide iepen zijn bezet. Als een reusachtig gewelf strekken de forsche, sierlijk gebogen takken zich over den straatweg uit, en achter de rijzige stammen schakelt zich aan weerskanten een reeks van hoog gelegen buitenverblijven, die alles vereenigen, wat afwisselende bouwstijl, groote, heldere spiegelruiten, rijk begroeide veranda's, smaakvol aangelegde parken, veelsoortig opgaand hout en heestergewas, overvloed van bloemen, aanlokkends en bekoorlijks geven kunnen, terwijl hier en daar meer open plekken, zoowel van den weg als uit de villa's, de schoonste landgezigten opleveren op de golvende heuvels, met boekweit en koren bedekt en van donkere bosschen omzoomd. Jammer, dat meer dan één doode boom den niet al

{==172==} {>>pagina-aanduiding<<}
te ver meer verwijderden, ondergang der uitstekend fraaije laan dreigend schijnt te voorspellen.
Langs het rasterwerk der buitenplaats Heuvelhoeve, wier vriendelijke huizinge zoo goed partij trekt van de flaauwe bogt in den straatweg, wendt zich een grintweg aan onze regterhand af. Niet lang geleden was het een van die breede, met duizende indruksels van schapenhoeven bezaaide zandwegen, die mede tot het kenmerkende van het Gooische landschap behooren. Zoo schilderachtig lag daar het langzaam klimmende pad tusschen het jonge groen, dat langs den zoom der lustplaats de donkerbruine rasters overwelfde en de rij van dennen er tegenover. 't Was zulk een heerlijk plekje, als de avondzon de dennenstammen van rooden gloed deed stralen en de schaapskudde terugkeerde van de beide, in de wolk van stof, die als een gouden nevel blonk. 't Was ook een zeer bekende weg, want hij leidde naar den Trompenberg, dien geen vreemdeling onbezocht liet. Nog voert hij derwaarts, maar niet zonder schade voor zijn dichterlijk schoon werd het mulle zandpad tot een' gernakkelijken kunstweg gemaakt. Trouwens, die verandering was noodig, sinds het den toegang moest geven tot het ‘pension’, waar lijders aan verschillende kwalen de herstelling komen zoeken, die zij niet van een buitenlandsche badplaats kunnen of willen vragen. Geen badkuur, maar het luchtbad in de frissche, zuivere atmosfeer moet hier, benevens rust en diëet, den kranke ten goede komen. Het ‘pension’ ligt daar ginds tusschen dennen en berken, met een tamelijk dor grasperk er voor. 't Is een vriendelijk gebouw in Zwitserschen stijl, met balkons en veranda's, maar 't heeft nog wat lommer en wat bloemen noodig, om een' regt aangenamen indruk te maken. De patiënten zoeken dan ook niet in zijn' onmiddellijken omtrek, maar wat hoogerop, hun uitspanning. Daar is een societeitsgebouw met een muziektent, en nog hooger, op den top van den Trompenberg, een ‘bierhalle’, die geenszins uitsluitend ten behoeve der herstellenden is ingerigt. Niet enkel de kranken bestijgen
den heuvel, om er, desverkiezende, de verkwikkingen der hooggelegene restauratie te

{==173==} {>>pagina-aanduiding<<}
genieten, en om er de oogen te laten gaan over het uitgestrekt panorama. Cornelis Tromp, die in de jaren zijner gedwongen rust op eenigen afstand bij 't Graveland zijn landhuis Trompenburg bewoonde, plagt gaarne herwaarts te wandelen. Hier vond hij iets van die indrukwekkende ruimte, van die plegtige eenzaamheid, waaraan hij op de thans voor hem gesloten zee gewoon was en die den zeeman zoo lief waren. Zijn naam is dan ook aan den berg verbonden gebleven, en na hem hebben duizenden de plek bezocht, waar nog altijd de natuur haar grootsche majesteit ten toon spreidt, al vlood de stilte en de poëzy van den heuveltop weg, ten dage dat er een bierhuis gebouwd werd. In de laatste jaren won de streek tusschen den Trompenberg en Hilversum aan boschrijkheid door de menigte van nieuw aangelegde buitenverblijven, en kwam de berg niet digter bij het dorp, het dorp kwam digter bij den berg. Zelfs aan zijn' voet, in de boschjes die hem omringen, verrezen villa's, en het torentje, dat eene er van versiert, steekt boven het naaldhout der dennen uit. Daar ginds in de vlakte golft de witte stoompluim boven het sterke metalen wonderpaard, dat, met de lange rij van wagens achter zich, in ijlende vaart door de heide snelt. De Trompenberg is midden in de bewoonde, beschaafde wereld der 19de eeuw gekomen. Men drinkt bier op zijn' top en ziet vandaar de villa's en spoortreinen en rookende fabrieksschoorsteenen. Men moet wat kunnen wegdenken en vergeten, om er regt te genieten. In het westen en het zuiden breiden zich groote bosschen uit, de aaneengeschakelde lustwaranden van 's Graveland en Hilversum, hier en daar door bouwakkers en groene velden afgewisseld. Naar het noorden en het oosten is het de ruime, golvende, purperen heide, door blinkend witte zandvlakten en heuvelhellingen afgebroken, verlevendigd door groepen van dennen of berken hier, door donkere boschpartijen ginds, door boekweit- en korenakkers daar. Zandsporen en voetpaden slingeren
en kruisen zich over de onmetelijke eenzame vlakte. Een enkele schaapskudde weidt er, als stippen over een hoekje der heide verspreidt. Op korten afstand rijst de scherpe

{==174==} {>>pagina-aanduiding<<}
spits van den Hilversumschen toren boven het digte hout; in de verte schemeren hier en daar andere kerktorens en blaauwe heuvels sluimeren in 't verschiet. Die teekenen van leven, die bewijzen van de tegenwoordigheid van menschen, verstoren den magtigen indruk niet. Maar toch willen wij beproeven ze te vergeten, met alles, wat van ontginning en beschaving der laatste eeuwen getuigt. Wij overzien het landschap, gelijk het daar lag voor honderden van jaren. Er zijn nog geen villa's en buitengoederen, er zijn nog geen kerktorens, er is nog geen dorp. Misschien liggen daar ginds, aan den zoom van het groote bosch in het oosten, enkele woningen onder het lommer van het zware geboomte. Romdom ons ligt de barre, woeste heide en in 't westen blinken de plassen in den zwarten of ruigbewassen moerasgrond. Nu is 't er eerst regt eenzaam, indrukwekkend. En nu beginnen de steenen te spreken. Daar ligt, op geringen afstand van de plaats waar wij staan, aan den voet van den Trompenberg, in de thans ontgonnen en beplante heide, een zonderlinge groep van kalksteenen, uit één' grooten en een aantal kleineren bestaande. Voor een dertigtal jaren werd zij in een' met zand gevulden kuil gevonden. Destijds stonden er twee groote steenen, blijkbaar door menschenhanden daar aldus geplaatst en merkwaardig door hun' vorm, die aan ruw bewerkte menschelijke lichamen herinnerde. Die steenen wijzen op den Trompenberg als op eene overoude plaats der aanbidding. In die menschelijke figuren vereerde meer dan waarschijnlijk de overoude Saxische bewoner der heide de symbolen zijner godheden, en toen het Christendom ook hier doordrong, toen werden, op bevel van verschillende kerkvergaderingen, de voorouderlijke afgodsbeelden met zand overstelpt, totdat na duizend jaren het nageslacht hen terugvond, genoeg bewaard en ongeschonden door tijdsverloop of menschenhand, om hen te hooren verhalen van tijden, die lang voorbij zijn en van geslachten, die lang zijn
heengegaan.
Een vrij lange laan van nog jonge stammen brengt ons, achter het ‘pension’ om, op den straatweg terug. Het landschap is eenigszins van voorkomen veranderd. De weg schijnt minder breed

{==175==} {>>pagina-aanduiding<<}
en is minder trotsch, na berken en acacia's de hooge linden hebben vervangen en boschaadjes van hakhout dien aan beide zijden digt omzoomen. Ook volgen de bloemrijke tuinen der villa's elkander niet meer in zoo grooten getale op, al ontbreken zij er geenszins. Soms wordt het kreupelhout afgebroken en openen zich ruimer uitzigten, hier op een grasplein, van dennen en berkenboomen omringd, daar op een uitgestrekte vlakte, met boekweit bezaaid, wier heldere kleur te schitterender afsteekt tegen de donkere bosschen op den achtergrond, ginds op een heideveld, door een fraaije dennenlaan doorsneden. Straks neemt de landstreek een gansch ander karakter aan. 't Wordt ons duidelijk, dat wij den hoogen zandgrond verlaten en de lage landen zijn genaderd. Wij zien weêr frissche weiden en breede slooten, een brug leidt ons over een smalle vaart en wij treden de schoone Leeuwenlaan in, met haar krachtige eiken, haar statige beuken en haar forsche iepen, over wier gezelschap de aristocraten onder 't geboomte zich niet behoeven te schamen. Hier dragen de buitens ook meer den stempel van een' vroegeren tijd, toen de patricische familiën van Amsterdam de vlakke velden en de gegraven vaarten van 's Graveland boven de woeste, maar dorre natuur van Hilversum verkozen. Naar het schijnt, gevoelden zij zich meer aangetrokken door de weide met vee dan door de eenzame heide, en stelden zij de geneugten van visschen en varen boven 't genot van den zwerftogt over de heuvels en door de dennenbosschen. Hier liggen nog hun ouder-wetsche, deftige huizingen, hun steenen koepels, met het schuitenhuis er onder, al werd de aanleg der plaatsen naar den nieuwen smaak veranderd. Vooral munt het aanzienlijke Hilverbeek door zijn trotsche boomgroepen en rijke plantsoenen uit, maar ook Land- en Boschzigt prijkt met schoone linden en Jagtlust schittert door overvloed van bloemen en uitheemsche gewassen, gelijk het aan zijn ligging op de
grens der zandstreek het voorregt van ruime en afwisselende uitzigten dankt.
De Leeuwenlaan brengt ons te 's Graveland. Verreweg het jongste der Gooische dorpen, gelijkt het evenmin op een der

{==176==} {>>pagina-aanduiding<<}
anderen, als zijn omtrek eenige overeenkomst heeft met de Gooische natuur. Zoo onregelmatig elders de huizen als neergeregend, neergegooid, zijn, (heeft men, vermoedelijk wel niet in ernst! niet beweerd, dat het Gooiland aan die eigenaardigheid zijn' naam had te danken?) zoo ordelijk en regelmatig is hier alles aangelegd. In Hilversum herkent gij, ondanks nieuwe rooilijnen en bouwverordeningen, nog de oude woonstede der Germanen, van wie Tacitus zegt, dat zij hun huizen bouwden zonder orde, ieder op eigen terrein, van de buren afgezonderd, 's Graveland is een geheel kunstmatige schepping. Tot in het jaar 1625 was hier niet veel anders te vinden dan uitgeveende plassen en moerassige rietlanden en ruwe heidevelden, een domein der grafelijkheid. Don Emmanuel van Portugal had in 1619 eene uitgestrektheid gronds tusschen Hilversum en Maartensdijk van de Staten van Holland verzocht. Drossaart Hooft had tegen geadviseerd, op grond van de regten en van de behoefte der Gooijers om aldaar plaggen te steken, en van hun' tegenstand groote bezwaren voorspeld. 't Belette niet, dat hij zelf, met Burgemeester Pauw, bij monde van Mr. Jan Ingel, voor een vennootschap octrooi tot ontginning der streek, die tegenwoordig 's Graveland heet, liet vragen. Hier hadden de Gooijers dezelfde regten en de moeijelijkheden bleven niet uit. Vooral die van Hilversum waren vijandig, zij verstoorden het werk en schoten op de gravers. Wel zonden de Staten een paar compagniën soldaten; maar eerst toen aan de naburige plaatsen billijke vergoeding was toegestaan, kon in 1634 tot de verkaveling der gronden worden overgegaan. De westzijde van den weg was voor burgerhuizen bestemd en spoedig stond een lange rij er langs geschaard. De oostzijde bleef voor de buitenplaatsen voorbehouden, en het duurde niet lang, of er werden lusthoven aangelegd en heerenhuizen gebouwd. Cornelis Tromp stichtte er zijn Trompenburg en zijn echtgenoote de baronnesse van Raaphorst
bezat er Spiegelrust. 's Graveland werd in weinig jaren van onland tot een bloeijend en aanzienlijk dorp. Maar de kwade dagen bleven niet uit. De laatste September van 't jaar 1672 was een dag van verschrik-
{==177==} {>>pagina-aanduiding<<}
king. De maarschalk Luxembourg bezocht met zijn Fransche troepen het Gooi, en dat bezoek Avas een bezoeking, 's Graveland werd deerlijk geplunderd. Met name Trompenburg, waar hij zijn nachtkwartier had gehouden, en Spiegelrust werden jammerlijk verwoest. De kerk, voor nog geen twintig jaren ingewijd, werd in de asch gelegd, al de pas verworven welvaart geknakt, de hoop voor de toekomst vernietigd. Maar 's Graveland was toch niet ondergegaan. 't Werd weêr vrede en de energie herstelde wat bedorven was. De aanzienlijken keerden terug, het dorp herrees in grooter luister.
Op de puinhoopen zijner verbrande huizinge stichtte Tromp een nieuw en heerlijk Trompenburg, en bleef er in de eerste jaren, toen hij weêr uitzeilde met de vloot, voor de genoegens van het buitenleven weinig tijd over, na zijn' roemrijken togt naar Zweden mogt hij het overschot van zijn leven, met eer en goud overladen, er in ruste doorbrengen.
't Is billijk, dat ons eerste bezoek te 's Graveland de nog wèl bewaarde stichting van den wakkeren zeeheld geldt.
Aan de vaart gekomen, wenden wij ons links. Spiegelrust, dat langs de Leeuwenlaan en langs den weg aan de vaart zich uitstrekte, zoeken wij vergeefs. Wel staat het ouderwetsche huis Stadwijk, op den hoek der laan, welligt op het voormalige terrein van Spiegelrust, maar het huis dier rustplaats lag tegenover dat van Hilverbeek, waar wij nu weiland vonden. Schoonoord, met de fraaije laan tegenover het huis, dat aan de regterzijde van den weg ligt, grenst aan den schaduwrijken hof van Stadwijk. Dan volgt het kerkje der Christelijk Afgescheidene gemeente en daarnevens het min of meer verwaarloosde en verwilderde Groenlust, met eenige overblijfsels van vroegeren luister in zijn' met vier pilaren versierden koepel. En nu komt het huis van Trompenburg van achter het houtgewas te voorschijn, met zijn hooge koepelzaal oprijzend uit een' ruimen vijver. Het gebouw maakt een' eigenaardigen indruk. 't Bestaat uit een vierkant huis, van ééne verdieping boven de kelders, gedekt door een zwaar dak met vier schoorsteenen en een plat,

{==178==} {>>pagina-aanduiding<<}
van een balustrade omringd. Midden uit het dak rijst een kleine verhevenheid, insgelijks door een hekwerk afgesloten en tot belvedère bestemd. Achter het huis en door een' korten gang er aan verbonden, prijkt de achtkantige zaal met een koepeldak, uitloopend in een' schoorsteen, die als windvaan een oorlogschip draagt. Aan drie zijden zijn kabinetten uitgebouwd, in wier frontisspiesen borstbeelden prijken en die op bogen rusten. Onder het middelste kabinet staat een groot marmeren beeld der faam, met vergulde trompet, terwijl daar naast, in nissen aan den omgang om den voet der zaal, twee andere beelden zijn geplaatst. De kelderverdieping van het huis en van de zaal zijn van rooden baksteen, de muren daarboven zijn met hout bekleed, waarvan de licht grijze kleur wel van zorgvuldig onderhoud getuigt, maar niet volkomen in overeenstemming is met den ernstigen, deftigen stijl van 't geheel. Frisch en krachtig hout omringt den vijver aan drie zijden. Aan den kant van den weg, waarheen, de koepel gekeerd is, is 't gezigt op het statige gebouw onbelemmerd. Men zegt, dat Trompenburg door zijn' vorm aan een oorlogschip herinnert. Met de noodige fantasie kan men ook in de zaal de hooge campagne, in het huis het voorschip zien. Het water, waaruit het oprijst, kan die illusie versterken. Maar bijzonder treffend is toch de gelijkenis niet, en 't is de vraag of iemand aan een onzer oude zeekasteelen zou denken, wanneer niet iedere beschrijving van het huis die opmerking herhaalde. Trouwens, aan een dergelijke bouwkunstige aardigheid ontleent het merkwaardige gebouw zijn belangrijkheid ook in geenen deele. Het heeft die niet noodig. Zijn fraaije, eigenaardige bouwstijl geeft het aantrekkelijkheid, genoeg.
Van den weg leidt een laan naar een zijhek bij de tuinmanswoning, waar vier schoone linden den toegang tot de plaats voor het huis overschaduwen. Hier ligt een ruim, met bloemperken versierd plein, waarop een aantal breede lanen uitkomen. Eene er van, regt tegenover het huis, geeft onder haar welig loverdak het uitzigt op de rijke weilanden langs de Leeuwenlaan. De bezigtiging van het inwendige wordt ons welwillend

{==179==} {>>pagina-aanduiding<<}
toegestaan door de bewoonster, die Trompenburg in huur heeft. Met het inwendige is de versiering van het huis van binnen niet in tegenspraak. Een breede trap leidt naar een ruim voorportaal, met een fraai uitzigt op het voorplein en de groote laan, door een balkonvenster boven de deur. De muren der vestibule zijn verdienstelijk beschilderd met landschappen en allegorische voorstellingen, evenals de zoldering van den langen gang, die naar de zaal leidt, waar wij vooral uitstekend uitgevoerde vogels opmerken. De zaal zelve, achtkant van vorm, met drie uitgebouwde kabinetten, behalve dat, waarin de deur zich bevindt, en met een hoog, koepelvormig plafond, vertegenwoordigt nog steeds op voortreffelijke wijze de bouwkunst van de laatste jaren der 17de eeuw. De lambrizeeringen en pilasters zijn van donkerbruin eikenhout, met vergulde lijsten en kapiteelen afgezet. In de vakken tusschen het beschotwerk zijn de portretten van Cornelis en Maarten Harpertsz. Tromp, met hunne echtgenooten, en allegorische voorstellingen, deels in kleuren, deels in 't graauw, betrekking hebbende op de overwinningen van den admiraal en de door hem bezochte landen en volken. De wanden der kabinetten zijn met afbeeldingen van door Tromp gecommandeerde of bevochten oorlogschepen, als de witte olifant, de komeetstar, de Royal Prince en anderen, versierd. Boven de kroonlijst in den koepel is eene balustrade geschilderd, waar achter en waar boven een menigte figuren, waaronder vermoedelijk ook portretten van bloedverwanten of vrienden zijn te vinden. Zijn niet alle schilderstukken van dezelfde kunstwaarde, er zijn er bij van groote verdiensten en met name enkele schepen venraden een meesterhand. Aan zulke zalen vond niet enkel de bekwame werkman, maar ook menig kunstenaar een' arbeid, dien zelfs de vorsten der kunst zich niet schaamden. 't Was een rijke, prachtige feestzaal, waarin de fiere vlootvoogd, omringd van de zinnebeelden zijner
glorie, zijn gasten ontving, en slaan wij nog eens, voor dat wij scheiden, de beeldtenis gade van den gunsteling der fortuin, die zich zulk een huis heeft gebouwd, dan herkennen wij ligtelijk in die trekken den man, aan wien de trots

{==180==} {>>pagina-aanduiding<<}
niet vreemd was, wien wilskracht en volharding in hooge mate eigen moest zijn, die altijd vooruit was in 't gevecht, en wien het niet geraden was in zijn eer te tasten.

Tegenover Trompenburg liggen geen huizen meer aan de vaart, en het oog overziet er onmetelijke grasvlakten, alleen door het kerktorentje van Kortenhoef afgebroken. Wij moeten nu kiezen, langs welken weg wij willen terngkeeren. Slaan wij buiten de oprijlaan van Trompenburg linksom, dan kunnen wij, langs het deftige Gooilust, aan de Hilversumsche vaart uitkomen en die volgen tot digt bij het dorp. Zoolang 't verboden was, elders dan bij Naarden en Bussum zanderijen aan te leggen, om daardoor de hoogten in de nabijheid der vesting te doen verdwijnen, bleef die vaart tot op een half uur afstand van Hilversum, tot groote ergernis en niet gering ongerief der dorpelingen. Thans vinden wij haar tamelijk digt aan Hilversum genaderd, en aan haar' oever zien wij de stoomspinnerij en weveiij en de fraaije, veelbezochte zanderij: het Gooische Gat. Beter nog zou het zijn, als wij, een weinig ter zijde van de vaart, door de schoone bosschen en lanen van de goederen des Heeren Corver Hooft onzen weg derwaarts mogten nemen. Van de zanderij zouden wij dan over den, om zijn, heerlijk uitzigt teregt vermaarden, Boomberg in weinig tijds weêr aan ons punt van uitgang terug komen.
Als wij regts houden, hebben wij tot aan de Leeuwenlaan denzelfden weg, die ons. herwaarts bragt. Dan gaan wij de brug over en volgen de lange reeks van welvarende huizen, langs de vaart geschaard. Linden, iepen en wilgen omzoomen den weg, en over een breede wetering liggen weiden en bosschen, onder Hilverbeek behoorende. Daar ligt ook het nette kerkgebouw, van vriendelijke boomgroepen omringd. Het nieuwe gemeentehuis staat in de rij en evenzoo het zeer aanbevelenswaardige logement, waar het wapen van Amsterdam uithangt.

{==181==} {>>pagina-aanduiding<<}
's Graveland verloochent zijn betrekking op de hoofdstad niet, maar het houdt dan ook die deftige degelijkheid in eere, die van ouds aan den naam van ‘de stad’ verbonden was.
Niet ver van het logement vinden wij den weg, dien wij noodig hebben; de fraaije, donkere laan naast het park, waarin het witte huis van Spaanderswoud tusschen bloemperken en opgaand hout is gelegen.
Wanneer niet het hek van Westerveld, het voormalige Noord-Wolfsbergen, ons het opschrift ‘verboden wandeling’ te lezen gaf, dan zouden wij reeds iets vroeger door de oude laan langs de weide, waar eens Zuid-Wolfsbergen prijkte, het bosch daar in de verte kunnen bereiken. 't Was vroeger voor de 's Gravelandsche ingezetenen en gasten een aangename, kleine wandeling, die laan ten einde te gaan en dan, òf over Spaanderswoud, òf door de Leeuwenlaan terug te keeren. Thans is zij, tot veler spijt, gesloten. Het huis van Westerveld blijft achter het hout verborgen en de plaats zelve is te digt begroeid, dan dat ons een blik op den aanleg zou worden vergund. Wij zouden nu die brug met haar sierlijk gekrulde ijzeren leuningen over moeten, om in de laan van Spaanderswoud te komen, maar wij willen eerst het dorp nog wat verder bezien. Het verdient die kleine moeite en dat geringe tijdverlies wel. De huizenreeks aan onze linkerhand blijft ons ter zijde, en wordt die nu en dan afgebroken, dan zien wij ook aan den overkant der vaart een aaneenschakeling van woningen en boerderijen, terwijl het aan lange lijnen uitgespannen linnengoed ons van tijd tot tijd herinnert, dat 's Graveland om zijn bleekerijen vermaard is. Ons voetpad naast den rijweg loopt tusschen een dubbele rij van eiken, totdat wij bij een brug over een dwarsvaart komen, wier opgang door schoon gevormde linden wordt overschaduwd. Zijn wij de brug over, dan vinden wij voor 't eerst en voor het laatst een rij huizen aan beide zijden van den weg en voorts aan dezen kant der vaart nog maar enkele woningen.. Maar aan den anderen kant zien wij eenige nieuwe buitenverblijven zich spiegelen in het kalme, heldere water en

{==182==} {>>pagina-aanduiding<<}
nevens ons, ter regterhand, treffen wij nog een drietal van ouds vermaarde lustplaatsen aan, tegenwoordig aan de familie Dedel behoorende. Op eenigen afstand van den weg ligt Sperwershof, onder statige boomen verscholen. Dan volgt Boekenstein met zijn weiden en lanen en zijn deftig, ouderwetsch heerenhuis. Eindelijk Schaep en Burgh, dat in zijn' naam de namen van burgemeester Schaep en van zijn echtgenoote, de dochter des stichters, vereenigt. Het moderne, geele huis ligt tusschen zware eiken aan het einde van een voorplein, van stalling en oranjerie-gebouwen omringd. Een hooge beukenhaag sluit den ruimen moestuin in, een lange laan begrenst de schoone plaats, en dan zijn de heerlijkheden van 's Graveland ten einde. Schaep en Burgh was in der tijd het grootste en aanzienlijkste der buitens in dezen omtrek. Thans is het in drie deelen gesplitst en aan den Bussumerweg worden twee nieuwe heerenhuizen gebouwd. Dat verandert intusschen het 's Gravelandsche gedeelte niet, maar van het oude, pachtige hout wordt niet weinig door de bijl bedreigd.
Tegenover de buitens staan geen huizen meer. Zij hebben het uitzigt over de vaart en de weiden, maar de weg er langs is rijk aan fraai geboomte, deels eiken, deels linden, deels zeer zware, schoone beuken, die het einde van 's Graveland tot een uitnemend bezienswaardig lustoord maken, en wij beklagen ons dan ook geenszins ons kortstondig uitstapje, noch de noodzakelijkheid, om tweemaal hetzelfde eind weegs af te leggen.
Slaan wij de iepenlaan van Spaanderswoud in, dan hebben wij aanvankelijk het plantsoen der plaats aan onze regterhand, terwijl wij ter linker een vriendelijk Hollandsch landschap overzien, - een frissche weide tusschen het hout, bezaaïd met bonte, weldoorvoede runderen, en het zonnetje, blinkend op de muren en daken van een paar bleekerijen onder 't groen, dat tot Sperwershof behoort, stralend over het heldere water, waarvan het weelderig grastapijt omringd en doorsneden is. Even komt het heerenhuis van Spaanderswoud bij het inrijhek in 't gezigt, te midden van een' smaakvollen aanleg, waaraan de sierlijke linden

{==183==} {>>pagina-aanduiding<<}
en de talrijke oranjeboomen een regt aantrekkelijk en tevens regt aristocratisch voorkomen geven. Aanvankelijk blijven wij nog in de lagere landstreek, terwijl onze weg ons leidt onder de gewelven van fraaije beuken, die de kloeke, hier zoo welig wassende iepen vervingen. Wij hebben nog van bosch omzoomde weilanden nevens ons, maar bij die drie eerwaardige eiken begint het landschap weêr van karakter te veranderen. Het akkermaalshout verkondigt ons, dat wij de hoogere gronden naderen, al vinden wij ook langs den slingerenden grintweg, dien wij voorbij een voortdurende afwisseling van jonge beuken, hooge eiken, rijzige dennen en met oude beuken beplante wallen kunnen volgen, niet enkel bouwvelden, maar ook nog weiland en slooten. Maar verlaten wij den grintweg voor het binnenpad, dan ontmoeten wij in lariksen en berken de gewassen der ontgonnen heide. Daar, waar een kring van statige beuken een uitgestrekt boekweitveld omvat, moeten wij kiezen. Regts buigt zich het pad, dat op de Leeuwenlaan uitkomt. Het zou ons voorbij een fraaije waterpartij, op Hil-verbeeksch terrein, naar den grooten straatweg leiden. Wij houden den anderen kant van het bouwland, om weldra wederom tot een keus te worden verpligt. Hier vinden wij het Ankeveensche paadje, dat niet ver van den Trompenburg zich bij denzelfden straatweg aansluit. 't Is een liefelijk pad, tusschen boschjes van dennen, berken, Amerikaansche eiken en enkele hoogten, die wij bijna voor oude grafheuvels zouden begroeten, met dennen beplant en bemoste zijden. In den herfst is 't er heerlijk, als de najaarszon tintelt op het helder rood, het glanzend geel, het ernstig bruin der bladeren, met het donker groen van het naaldhout geschakeerd, als breede lichtstrepen vonkelen op het graauwe, met afgevallen loof bezaaide pad en op het fluweelen mos in de kommen tusschen de heuvels, en in de verte hier en daar, boven de lagere boschjes met hun rijk geschakeerde tinten, de bosschen van 's Graveland met
grootsche lijnen golven. - Wij houden echter ditmaal den grintweg, die ons naar den Bussumer weg moet brengen. Uitgestrekte akkermaalabosschen bedekken den langzaam rijzenden

{==184==} {>>pagina-aanduiding<<}
grond; lanen van dennen en sparren verheffen zich uit den zandigen bodem of boven hooge kanten, door bruine naalden of graauwe mossen getint; gladde beukenstammen blinken in de avondzon en bloeijende boekweitvelden steken scherp bij 't veelkleurig groen der loof- en naaldboomen af. Soms kruist een dwarsweg den onzen. Dit breede, woeste zandspoor is de Meent- of Melkweg. Hij leidt naar de Hilversumsche Meent, van ouds de gemeene weide, die thans door een stoomgenaaal aanmerkelijk wordt verbeterd. Een weinig verder ontmoeten wij een' tweeden zandweg, nog woester en schilderachtiger, langs donkere, dennenbosschen allengs opklimmend en zich in de ruige heide in de verte verliezend. 't Is de hooge Meentweg, eveneens een oude toegang tot de lage, drassige vlakte aan den voet der Gooische heuvels. Eenzaam en stil is het hier. In de toppen kirt de houtduif. Over de boekweitakkers en de bloeijende heide gonzen de bijen, hun' voorraad voor den winter vergaderend uit den rijken overvloed des zomers. Een enkel schuw konijn springt over den weg, om zich haastig te verbergen in de struiken. Tegen den regten dennenstam snelt de vlugge eekhoorn op, verdwenen zoodra hij gezien is. Maar geen menschelijke woning, geen hut van plaggen zelfs, geen rookwolkje, kronkelend uit de schouw, hebben wij gezien, sints wij afscheid namen van de. rijke lustwaranden van 's Graveland. En al komen wij straks tusschen de palen, die ons nog eens den naam van Spaanderswoud te lezen geven, op den grintweg naar Bussum uit, wij schijnen daarom niet meer in de bewoonde wereld teruggekeerd. Een onafzienbare heide breidt zich tegenover ons uit. Soms breekt een strook hakhout, of een hooge wal, met berken begroeid, het ruime uitzigt af. Nu en dan vertoont zich een groep dennen of een rij beuken. Een breede zandweg, overwelfd door de wijd uitgeslagen takken van forsche sparren, onder wier hoede de witte berkenstammen zich als schuchtere maagdekens
hebben geschaard, komt daar ginds uit het bosch nevens ons en strekt zich naar de verre, wazige heuvelen uit. Eenzaam blijft het rondom ons. Maar 't is een eenzaamheid, die een' diepen, magtigen indruk maakt. Boeide

{==185==} {>>pagina-aanduiding<<}
ons het bosch door zijn afwisseling van vormen en kleuren, hier treft ons de natuur door de grootschheid van haar strenge lijnen, haar sobere tinten, haar plegtige stilte. De zon neigt ter kimme en werpt lange, schaduwen over den weg. Het koeltje, dat door de toppen suisde, heeft zich nedergelegd. Geen blad beweegt zich meer en geen geritsel in het loover wordt meer gehoord. Wij zouden 't ganschelijk vergeten, dat op korten afstand bloeijende dorpen vol leven en beweging, vol arbeid en genot zijn gelegen! 't Is nu de regte tijd voor een bedevaart naar 't geheimzinnige plekje, dat een raadselachtig overblijfsel uit overoude tijden, een werk van lang vergane menschenhanden bewaart.
Even vóór dat wij den hollen weg niet de eiken, berken en accacia's bij het hooggelegen Kannesheuvel ingaan, wendt zich een zandspoor naar de heide -'t is de nieuwe Crailoosche weg. Na weinige schreden vinden wij ter regterhand een dier eigenaardige Gooische boschpleintjes, met kort, dor gras begroeid, ingesloten door een dennenbosch en kreupelhout, met een doorzigt op de heide aan 't einde. Langs den zoom van het dennenbosch loopt een oud, weinig gebruikt spoor, met spookachtige berkenstammen nevens zich. Het leidt naar een' kring van berken, te midden van het veld geschaard. Binnen dien kring ligt een ronde kuil en in dien kuil staat een zware steen overeind, terwijl een aantal andere grootere en kleinere steenbrokken er voor liggen. Dit is nog over van de groep, voor eenige jaren, bij het bewerken van het veld, onder den beganen grond gevonden. Geen enkel teeken wees op de heide de tegenwoordigheid van iets bijzonders aan, geen enkele overlevering deed vermoeden, dat er iets lag verborgen. Maar toen de spade des gravers het zand uit den kuil had verwijderd, moest het merkwaardig gevaarte wel de aandacht van oudheidkundigen en belangstellenden trekken. De groote steen geeft werkelijk den indruk van een' wel ruw gevormden, maar toch goed geevenredigden menschelijken romp. En zoo deze vorm al een grillig spel der natuur mogt zijn, zijn opgerigte stand, een diepe holte, in den hals loodregt naar beneden gaande, de plaatsing

{==186==} {>>pagina-aanduiding<<}
in den kuil, bewijst in elk geval, dat hier een overoud menschenwerk werd aangetroffen, en met hooge waarschijnlijkheid vinden wij hier een afgodsbeeld, vóór eeuwen vereerd. Is de romp opzettelijk zoo gevormd, dan getuigt hij zeker van veel grooter kennis van het menschelijk lichaam, dan bij de bouwers der haarsteden en de stichters der grafheuvels mag worden verondersteld. Maar niet onaannemelijk schijnt de gissing, dat de zonderlinge gedaante ook de verbeelding der oude bewoners trof, dat welligt door afslijping enkele scherpe hoeken en kanten werden afgerond, en 't gevaarte ter vereering in den kuil werd geplaatst. Een der omliggende steenen zal dan waarschijnlijk als hoofd op den romp hebben gestaan, welligt in het diepe, uitgeholde gat bevestigd, totdat de gekerstende bevolking het afgodsbeeld verbrak en den kuil met zand heeft gevuld en latere geslachten 't vergaten. Sporen van offers of godsvereering zijn overigens in den omtrek niet gevonden. Verbranding blijkt er niet bij te hebben plaats gehad. Veel blijft er te vragen over. Opmerkelijk is 't misschien, dat de groote, overigens alleen door zijn afmetingen merkwaardige, granietsteen op 't naburige Lindenheuvel, even als deze groep, in een kunstmatige holte ligt.

De straatweg is niet ver. De villa's bij den Trompenberg en de buitens langs de heirbaan zijn spoedig weêr in 't gezigt. Hilversum ligt op weinige minuten afstands. Maar wij hebben nog tijd genoeg, om een' kleinen omweg te maken. Tegenover het tolhuis slaan wij den grintweg naar het Gooisehe gat in, tot waar de rijweg door ‘het bosch van Corver’ zich daarbij aansluit. Het verlengde van dien weg is een schilderachtig zandpad langs de rasters van het aanzienlijke Lindenheuvel. Wanneer wij dat kiezen, om er ons door te laten leiden naar den grooten straatweg, tegenover ‘den mulder’, dan is 't niet alleen ter afwisseling, ook niet enkel, omdat het ons aangename en vriendelijke landgezigten aanbiedt, maar dan is het vooral, omdat het een ‘historisch’ pad is. 't Was vroeger veel breeder

{==187==} {>>pagina-aanduiding<<}
en destijds de groote weg over Korthoef en Vreeland naar Amsterdam. De troepen, door prins Willem II ter verrassing der magtige stad gezonden, moesten dien volgen en de voorhoede trok er dan ook, volgens de gegeven bevelen, langs. Maar in het huisje, dat eens nabij het tegenwoordige heerenhuis van Lindenheuvel op het kruispunt lag, brandde het afgesproken lichtje niet. Het gros des legers sloeg 't verkeerde zijpad in en verdwaalde in de heiden en bosschen. De aanslag mislukte en zoo heeft dit nederig zandpad mede zijn beteekenis voor de geschiedenis onzer gewesten.

Wij zagen Hilversum van de zijde, die in de laatste jaren het meest veranderd is. Willen wij ons een voorstelling vormen van de ligging van het echt Gooische dorp, vóór dat aanplant en aanleg het grootendeels voor het oog verborg, dan kunnen wij niet beter doen, dan ons zelven te onthalen op een niet zeer groote, maar zeer aanbevelenswaardige wandeling naar den veelbezochten heuvel, het hoogt van 't kruis. Het uitzigt van die hoogte wedijvert met dat van den Trompenberg en overtreft het welligt nog in afwisseling en grootschheid. Een voetpad leidt er heen door de velden, maar wij houden liever den grooten weg, die ons nog een en ander van Hilversum te zien geeft. Wij komen dan het Veeneind door, waar wij, behalve een drietal logementen en de R.C. kerk, wederom een niet gering aantal nieuwe villa's aantreffen, ten bewijze, dat ook dit lager gelegen gedeelte van het dorp in de uitbreiding der plaats een belangrijk aandeel heeft. De dorpsstraat gaat allengs in een' met boomen beplanten rijweg over, maar voortdurend blijven ons de zomerhuizen en buitens terzijde. Bij den tol splitst zich de weg. Een tak loopt naar Soestdijk en gaat weldra de spoorbaan over, een andere leidt naar Utrecht. Dezen hebben wij noodig. Hij buigt zich langs den eng aan onze regterzijde en heeft te linker de deels ontgonnen heide, met dennenboschjes beplant; straks

{==188==} {>>pagina-aanduiding<<}
voert hij tusschen hooge wallen, met hakhout begroeid, en door de openingen in het houtgewas zien wij de groote heidevelden. De eng is ten einde en wordt door bosch vervangen. Een paar lanen loopen er in; die, welke naar een boerenhuis voert, brengt ons tot ons doel. Een weinig voorbij de woning ligt een rustiek gebouw met balkon op de hoogte. Van daar overzien wij een heerlijk landschap. De voorgrond wordt gevormd door de tamelijk steil afloopende helling, overgaande in een' gordel van kreupelhout. Daarachter breiden de koren- en boekweitakkers zich uit, als een bloeijend dal tusschen golvende heuvels. Een voorsprong van het bosch dringt er tamelijk ver in door. Op den achtergrond sluiten de huizen en boomen van Hilversum het uitzigt, daar rijzen de beide torens op, en blinken de witte villa's tusschen 't groen. Aan beide zijden van het dorp vormt de heide een uitgestrekte lijn, en het blaauwe verschiet schemert boven de toppen van het bosch aan onzen voet, dat den heuvel omringt. De zandweg en de boerenwoning beneden ons brengen tot den rijkdom van het prachtige tafereel het hunne toe, en het geheel prijkt in een' overvloed van landelijk schoon, dat het Hoogt van 't kruis tot een der glanspunten van Hilversums omtrek verheft.
In het hout, dat den heuvel bedekt, vinden wij overigens, behalve een' schilderachtigen hollen weg, nog menig liefelijk pad, en van den zoom van het plantsoen, die naar het Z.W. gekeerd is, zien wij in de verte het Loosdrechtsche bosch en de begroeide hoogten van Hilveroord, of den Hoorne boeg, als een voorpost in de heide. Van hier overzien wij ook een deel van den grond, eenmaal door het Gooijer bosch ingenomen, en de herinnering dat wij vertoeven nabij de plaats, waar de overoude bewoners van het Gooi, in de schaduw van het woud, hun offerplegtigheden vierden, geeft te hooger belangrijkheid aan de plek, die zooveel aantrekkelijks in zich vereenigt.

    
        
            
            
            
        

{==t.o. 189==} {>>pagina-aanduiding<<}



{== afbeelding 
	
DE LARENER WEG BIJ HILVERSUM.


STEENGEVAARTE BIJ DEN TROMPENBERG.


LAREN.

P A Schipperus del lith 
    
S Lankhout & Co den Haag.
==} {>>afbeelding<<}
    




{==189==} {>>pagina-aanduiding<<}

In het Gooi. 
    
Tweede gedeelte.

Bij onze zwerftogten in den omtrek van Hilversum hebben wij een deel van het Gooiland gezien, maar in en nabij 's Graveland vonden wij een nieuwe, kunstmatige schepping in een landstreek, die van het eigenaardig Gooisch karakter maar weinig vertoont. Derhalve willen wij ons nu opmaken tot een wandeling dwars door het Gooi heen, om er nog het een en ander van te zien en op te merken, bij ons bezoek aan de drie oude dorpen Bussum, Blaricum en Laren.
Tot aan de eerste plaats kunnen wij van den spoortrein gebruik maken. Wij winnen daardoor tijd en verliezen er weinig bij, wanneer wij den tamelijk eentoonigen grintweg missen. Het eerste en niet het minste gedeelte hebben wij bovendien reeds leeren kennen. Zoo verplaatsen wij ons met de snelheid der gedachte bij het station. Wij zijn in Nieuw-Bussum, namelijk in het allernieuwste. Er zijn thans reeds drie Bussums. Vroeger waren er twee: Oud-, Hoog- of Groot-Bussum, oorspronkelijk een paar hoeven en enkele woningen, later, en nu nog,

{==190==} {>>pagina-aanduiding<<}
een welbekend landgoed; Nieuw-, Klein- of Laag-Bussum; een klein, landelijk dorpje. Het laatste is ook wel in menig opzigt vernieuwd, maar het is toch overoud in vergelijking met de zeer jeugdige buurt, die eerst van den jongsten tijd dagteekent en die bij uitnemendheid Nieuw-Bussum heet. 't Is een plaats der toekomst. Er zijn breede wegen, met boomen beplant. Overal villa's in bloemtuinen met grasperken, heestergroepen, plantsoenen. Maar de boomen zijn nog klein, de grasperken nog dor, de heesters nog in het tijdperk, waarin het twijfelachtig is, of zij 't zullen houden of sterven. 't Geheel is vrij zonnig en bar. Tijd en zorgvuldige behandeling van den schralen grond moeten nog het hunne doen. Maar over eenige jaren kan Nieuw-Bussum een belangrijke aanwinst voor het Gooi geworden zijn, want de aanleg is ruim en vrolijk, de huizen zien er goed en aangenaam uit, en het houtgewas wil er ook wel voort, als de eerste kwade jaren voorbij zijn. Dat zien wij, als wij niet ver van 't station, nevens dien houten koepel, den zandweg tusschen de hagen en onder 't groen van opgaand geboomte inslaan. Hier hebben wij de vrij wat ouder tuinen van de villa's Nassau en Delta, waar het hout digt en welig wast, en ook in de dorpsstraat en op den Brink zien wij de lindenstammen met frisch en krachtig loof getooid. 't Is een aardig plekje, met zijn nette R.C. en Hervormde kerkjes, zijn nieuwe villa's, raadhuis en school - het laatste gebouw, raadselachtig genoeg, met kanteelen voorzien. Zou de meester wel eens door de jongens belegerd worden? Oude, schilderachtige boerenhuizen, met schuur en woning onder één groot rieten dak, met kleurige vensterluiken en de prachtige tinten, die de loop der jaren er op tooverde, liggen onder de moderne heerenhuizen en de goed onderhouden burgerwoningen vermengd. Hier en daar leidt een dwarsweg of een zijstraat naar de bouwvelden er om heen, die door het afgraven van het zand in
allengs grooteren getale in cultuur zijn gebragt. Over 't geheel heeft het dorp een bloeijend en welvarend voorkomen verkregen, vooral sinds de Oosterspoorweg aanleiding gaf tot het verblijf van talrijke familiën in de zomermaanden, en

{==191==} {>>pagina-aanduiding<<}
schoone beloften heeft nog de toekomst voor het eertijds zoo stille en afgelegene Bussum. Zijn verleden is aan belangrijke gebeurtenissen arm. Alleen het vertoef van Don Frederik van Toledo, in de voor 't naburige Naarden zoo noodlottige winterdagen van 't jaar 1572, geeft het eenige vermaardheid en verbindt aan zijn' naam een droevige herinnering.
Voorbij de bierbrouwerij en mouterij De Hoop komen wij op den open grintweg buiten het dorp. Over de boekweit- en korenakkers hebben wij een ruim uitzigt rondom ons. Vóór ons liggen de bosschen van Oud-Bussum en Zuid-Crailo; ter linkerhand rijst de toren van Naarden boven een' krans van boomgewas op; regts van ons zien wij in het veld, als een' met gras begroeiden heuvel, een' opgeworpen wal, ter bestrijking van de open terreinen, waarover de vijand de sterke vesting zou kunnen naderen. Met het rustige, bloeijende landschap, waar alles van vrede spreekt, is die herinnering aan oorlog en verwoesting weinig in overeenstemming, maar geenszins is zij in strijd met de gedachten, opgewekt door gindsche vaak en zwaar beproefde stad, die wel niet veel heeft, waardoor zij den wandelaar tot zich trekt, maar die toch, tot schade van hare eigene belangen, zich menigmaal verdienstelijk genoeg heeft gemaakt, om den vriendelijken groet te verdienen uit de schoone dreven, die zij zoo dikwijls en zoo trouw beschermde, den groet der zonen en dochteren van dat Holland, van wier haardsteden zij meer dan eens vijandelijke legermagten heeft afgeweerd en wier vaderen haar noodlot mede heeft vervuld met den moed en de volharding, die Don Frederiks verschrikkelijke benden buiten de muren hunner steden hield.
Bij de nederige herberg De Gooische boer bereiken wij den grooten straatweg van Amsterdam over Muiden en Naarden op Amersfoort, die hier door eene lunet bestreken wordt. Hielden wij regtsaf, dan kwamen wij voorbij de Belvedère van Zuid Crailo, die daar zoo helder afsteekt tegen het groen, en voorts aan de beroemde Larenerhoogte, aan wier voet het oude Laren in 't geboomte ligt en van wier top het oog een prach-
{==192==} {>>pagina-aanduiding<<}
tig panorama overziet. Ons doel brengt echter mede, dat wij dien korteren weg niet kiezen, maar links omslaan, vooreerst in de juist tegenovergestelde rigting. Hakhout en boschjes omzoomen den weg, maar even vóór dat wij het logement Zandhoeve, gezegd Jan Tabak, zijn genaderd, noodigt een met beuken beplante helling ons onwillekeurig tot een wijle rustens op het malsche gras. Want daar ligt, ter zijde van den weg, een uitnemend fraaije waterpartij, die in sierlijke bogt een frissche, groene weide omvat en tusschen golvende, rijk begroeide kanten besloten is. Jonge, maar welig wassende beuken, waaronder eenigen met donker bruine bladeren krachtig uitkomen, bedekken de glooijingen. De grazende runderen in de weide verlevendigen het liefelijke landschap. Verkwikkelijk is de koelte onder het lommer, na de wandeling over den witten zonnigen grintweg, en 't gezigt op het heldere nat doet ons goed, want hoeveel schoons het Gooiland moge bezitten, aan water is het niet rijk. Wij kunnen, als wij weêr zijn opgestaan, het waterwerk nog wel eenigen tijd in de schaduw der bosschen volgen, maar te diep moeten wij toch nog niet doordringen. Als wij bij de breede beukenlaan van Oud-Bussum zijn aangekomen, dan moeten wij naar den straatweg en naar Jan Tabak terug.
Toen Constantijn Huygens, de zoon, in Maart 1692 van Amsterdam naar het Loo reisde, at hij in een nieuwe herberg buiten Naarden, sedert 4 jaar gebouwd, ‘daer een langhe meyd en een langhe dochter waeren.’ De overlevering zegt, dat de stichter een tabaksverkooper uit de hoofdstad was, die in den winkel gestopte pijpen verkocht, en daarmede, behalve een' bijnaam, een aardig fortuin won. De lange meid en de lange dochter zijn weg, de lange pijpen zijn uit de mode, maar de herberg is er nog en, ondanks zijn' eerwaardigen ouderdom, nog in volle fleur. Sinds vele jaren huisvest hij in den zomer gasten uit de stad en opent hij zijn zalen voor feesten en partijen van allerlei aard. Ook den wandelaar biedt hij op het terras voor het na een' fellen brand vernieuwde huis, of onder de hooge linden in zijn' overtuin, een aangename rustplaats, ons te meer welkom, omdat

{==193==} {>>pagina-aanduiding<<}
het zaak is, ons behoorlijk te versterken, eer de togt over Oud-Bussum naar Blaricum wordt begonnen. Want het gaat door bosschen en heiden, waar wij vergeefs naar een bete broods of een teug waters zouden uitzien.

Het fraaije landgoed Oud-Bussum is een proeve van hetgeen tijd en geld, met kennis en goeden smaak vereenigd, van dorren grond kunnen maken. De kern der plaats wordt gevormd door de overoude buurschap, met haar bosch en haren eng, maar voor 't grootste gedeelte is 't een ‘zanderij.’ Waar het zand tot aan het water werd weggegraven, ontstonden vijvers en sierlijk kronkelende waterpartijen, met steile kanten of langzaam glooijende boorden. Waar de spade zóó diep niet doordrong, maar alleen den onvruchtbaren bovengrond wegnam, werden weiden en akkers ontgonnen en bosschen aangelegd. De hoogten, die gespaard bleven, werden met voor den bodem geschikt hout bepoot. Jaar op jaar verhoogden de afgevallen bladeren en dennennaalden de laag teelaarde en bij doelmatige behandeling groeide het houtgewas er welig, leverden de weiden er overvloed van gras en droegen de bouwvelden rijke vruchten, terwijl het uitgestrekte landgoed daardoor een onophoudelijke en verrassende afwisseling van gezichten aanbiedt. Wanneer het spraakgebruik den ouden klassieken naam van Oud-Bussum door dien van ‘het bosch van Bredius’ vervangt, dan brengt het regtmatige hulde aan de Amsterdamsche familie, die sinds jaren met dit werk der ontginning bezig is.
De hoofdingang van het goed is een schoone beukenlaan, tusschen eikenhakhout en dennen, begroeide hoogten en boschrijke laagten, waar het oog nu eens, over de toppen van het kreupelhout heen, de verder verwijderde bosschen ontwaart, dan weêr op den rijk getinten ondergrond met dorre bladeren, veelkleurig mos of wilde struiken rust. Op de brug krijgen wij een gezigt op het huis regt voor ons en op het waterwerk, aan

{==194==} {>>pagina-aanduiding<<}
de eene zijde tusschen steile kanten ingesloten en door hoog geboomte overschaduwd, aan de andere zijde door zachte hellingen, met verschillend opgaand en bloemhout beplant. Hier vinden wij ook den weg naar Valkeveen en naar de hoeve, die nabij 't verwoeste en verdwenen Oud-Naarden ligt, uit de vermakelijke geschiedenis van Ferdinand Huyck den volke welbekend. Om de buitenplaatsen langs dien weg, om de schoone en ruime uitzigten, uit het hooggelegen tentje van Bella Vista vooral, om de nabijheid der zee en het zware hout der voormalige heerenhofstede Valkeveen, wordt de toer derwaarts door vele bezoekers van het Gooi gedaan. Konden wij ons langer ophouden, dan zouden wij zeker ook dat uitstapje niet verzuimen, maar wij moeten nu dien weg links laten liggen, en willen wij niet te veel tijd verliezen, dan moeten wij ons bij een wandeling om de waterpartij aan onze regterhand bepalen. 't Verboden toegang is daar niet geplaatst om fatsoenlijke en rustige wandelaars te keeren, maar om het regt te behouden, de plaats voor luidruchtige en baldadige zwermen en voor ongewenschte gasten te sluiten. 't Is hier een zeer afwisselend terrein, met klimmende boschpaden en slingerende wegen langs den vijver, met boekweit op de glooijing en een aardig bloemeneilandje in de diepte, met statige lanen en varens en rhabarberplanten langs het pad om de kweekerij, met heuvels, door slanke dennen gekroond en valleijen, van rijzige stammen omgeven, met eiken en sparren, bruine beuken en hakhout, in al de schakeringen van hun kleuren, in al de verscheidenheid van hun vormen, nu eens in stoute groepen vereenigd, dan afzonderlijk boven het struikgewas zich verheffend. In de groote laan van beuken en sparren voor het huis komen wij van zelf weêr uit, nabij een open ruimte door lanen ingesloten, waar de witte boekweit, de geele rogge, de groene haver bloeijen en rijpen en waar een tweede weg naar
Valkeveen, onder het lommer van jonge beuken, zich van den hoofdweg afwendt. Wij zijn het afgesloten terrein bij het huis genaderd en werpen een' blik op den sierlijken aanleg, die het ligtgrijze gebouw omringt, waarin wij een

{==195==} {>>pagina-aanduiding<<}
aantal fraaije beuken en linden opmerken en onze opmerkzaamheid vooral wordt getrokken door een bloeijend boekweitveld langs het rijpad, in een lijst van bloemen en planten van allerlei kleuren gevat.
Onze weg voert ons, langs de buitenzijde der rasters, door een laan van beuken en eiken - 't is hier blijkbaar een goede grond voor den beuk - voorbij bouwlanden met verschillende gewassen beteeld, hier en daar door statige boomgroepen afgewisseld. Hier herkennen wij, in den omtrek van het heerenhuis, het oude Hoog Bussum, de sinds eeuwen bewerkte akkers en boschgronden der kleine, eertijds in de heide verloren buurschap. De rogge-oogst is hier reeds begonnen. De schoven zijn daar ginds reeds opgezet en wij zien in 't voorbijgaan, dat het landsgebruik ze hier in veel breeder hoopen, dan doorgaans de gewoonte is, bij elkander plaatst. De stilte van den zomermiddag rust op het landschap. Stroomen van licht tintelen over de sluimerende velden, waar de vruchten rijpen in den zonnegloed, en als goud stralen de korenschoven tegen de digte kroonen der eerwaardige beuken, die den achtergrond vormen van de liefelijke schilderij. De maaijers hebben zich neêrgelegd in de schaduw. Roerloos staan de blaauwe klokjes in het dorre gras langs het zandspoor. Natuur en menschenwereld schijnen in diepen, verkwikkenden slaap gezonken. 't Eenige wat zich beweegt is de warme lucht, dansend en wemelend boven de rijpe halmen, die den sikkel wachten, en onwillekeurig zetten ook wij ons een oogenblik nêr onder 't lommer, om mede ons deel te genieten van den vrede en van de weelde, in den rijken zomertijd over de aarde uitgebreid.
Dat wij ruimschoots ons deel zullen ontvangen van de zomer-warmte, als wij de koelte der bosschen verlaten hebben, laat zich verwachten, maar dit mag ons niet terughouden om moedig voort te gaan. De weg blijft de moeite van den togt wel loonen. Aan 't einde van de rasters overzien wij een rijk landschap. Bouwlanden, met verschillende gewassen begroeid, klimmen op tegen de hoogten met een' boschgordel omzoomd. In de

{==196==} {>>pagina-aanduiding<<}
verte blinkt een koepeltje op een' heuvel tusschen het hout. Meer op den voorgrond prijken statige eiken bij de lage haag aan den dwarsweg, die de buitenplaats afsluit. En als wij verder gaan, dan hebben wij wel ter regterhand een' digten wal van hoog en wild hakhout, door een diepe, met varens en sierlijk gepluimde grasgewassen begroeide greppel van den weg gescheiden, en daardoor aan die zijde weinig uitzigt, maar aan den anderen kant een romantisch dal vol prachtige dennen, wier breede kroonen hun den vorm van eiken geven. Een pad achter een' slagboom, die den naam Noord Crailo vertoont, loopt tusschen het kreupelhout op een bergje uit. Wij beklimmen den trap van zoden, in de steile helling aangebragt, en een heerlijk panorama breidt zich voor ons uit, terwijl de frissche koelte ons daar boven verkwikking brengt. Over bosschen en bouwakkers en heidevelden en blaauwe heuvels in de verte weidt het oog; ginds blinkt de zee, hier en daar rijzen kerktorens op. 't Is of de oude Hortensius, die op Crailo den avond van zijn leven doorbragt, op deze hoogte voor driehonderd jaar zijn lied van de heerlijkheden van het Gooi heeft gezongen en in dichterlijke taal het tooneel, dat wij thans genieten, heeft weêrgegeven.
Woester, stouter wordt het landschap, naarmate wij de bosschen van Oud-Bussum en Crailo verlaten. Tusschen hooge kanten, met bloeijende heide begroeid, loopt de breede zandweg, met grooter en kleiner witte steenen bezaaid, hier en daar met diepe kuilen, waaruit leem voor de steenbakkerijen gegraven is. Wèl vindt de arbeider, die daar ginds met zijn werk bezig is, in het zweet zijns aanschijns zijn brood! - Forsche dennen, met geschubde stammen en wijd uitgeslagen takken, rijzen fier en krachtig uit den wilden grond. Een aantal gevelde boomen dragen het hunne bij tot het indrukwekkende van het grootsche tafereel. Naarmate wij voortgaan klimmen wij, en naarmate wij klimmen wordt het uitzigt ruimer. In wijden kring strekken de golvende velden zich uit, tot waar in de verte de bosschen zich in de glooijingen der heuvels verliezen. Diepe donkere tinten liggen over de bruine, met purperen gloed tintelende heide. Op

{==197==} {>>pagina-aanduiding<<}
den voorgrond blinkt de zon op de dennengroep en den hel verlichten weg, en ginds tegen de helling doet zij de witte schaapskudde krachtig uitkomen. Steeds klimmen wij. Nu schittert aan den horizon in 't noorden een streep van licht. 't Is de zee. Al verder wijken de bosschen in 't blaauwe verschiet, maar nevens ons rijst de kerktoren van Huizen allengs op. En zijn wij de dennen daar vóór ons genaderd, dan opent zich tusschen hun stammen aan 't einde van den weg een heerlijk gezigt op het dorpje Blaricum, met zijn huizen en boomen en zijn beide torentjes daar boven, en daarachter wederom een uitgestrekte vlakte, gansch anders van karakter dan het wilde heidelandschap, - bouwlanden en weiden, dorpen en torens, landhoeven en boschaadjes, een bloeijend dal vol leven en kleur. Wij dalen echter niet derwaarts af, maar slaan het zijpad in, dat ons ter linkerhand naar het van dennen omringde bergje daar ginds in de heide leidt. Dat is de Tafelberg, die in het Gooi een welverdiende vermaardheid geniet. 't Is een door kunst opgeworpen hoogte, uit leem bestaande, die haar' naam ontleent aan een steenen tafel, in vroeger tijd door den Heer Uytenboogaard, ontvanger van 't Gemeene land te Amsterdam, aldaar geplaatst. Op het blad was een kring rondom een wapen te zien en daaromheen de namen der dorpen, steden, landhuizen en kasteelen, vandaar met helder weêr te bespeuren. Niet minder dan 58 namen waren er op te lezen. Thans is de tafel verdwenen en de bezoeker, moet zijn aardrijkskundige kennis of zijn landkaart raadplegen, om te weten welke plaatsen hij van verre of nabij ontwaart. Maar wat niet verloren ging, dat is het voornaamste, - het ruim en prachtig uitzigt. 't Is weêr anders en veel rijker nog dan van het bergje op Noord-Crailo. De zee is veel naderbij. Wij overzien den grooten, blinkenden waterspiegel, met een' diepen inham in het land indringend en wij volgen de kustlijn, tot waar de
zandduinen der Veluwe en de groote kazerne van Harderwijk in fantastisch licht te midden der blaauwe nevelen van 't verschiet met rozenrooden gloed stralen, terwijl aan de overzijde, boven de flaauwe streep, die de kust van West-Friesland aanduidt, de

{==198==} {>>pagina-aanduiding<<}
torens van Monnikendam, Edam, Ransdorp, nevens de vuurbaak van Marken, schemeren. Ginds is het Amsterdam in de verte, en meer nabij Muiderberg en Muiden, Weesp en Naarden. Daar de Utrechtsche dom en de ranke L. Vrouwentoren van Amersfoort. Meer nabij die der Eemnessen, die der Gooische dorpen, die van Bunschoten, van Soest en Baarn en menige andere meer, hier en daar uitstekend boven bosschen van hakhout of opgaand geboomte, boven bouwlanden of groene weiden of eenzame heidevelden, en aan de zee daar ver vóór ons liggen de uitgestrekte maatlanden, met honderden witte stippen bezaaid, waarin 't gewapend oog tallooze runderen herkent. 't Is een onuitputtelijk rijk panorama, vol van verscheidenheid, en wij zouden geneigd zijn dit punt voor het schoonste van het Gooi, voor een der schoonsten uit ons gansche vaderland te houden, wanneer 't gezigt van den Tafelberg zijn' mededinger en zijn meerdere niet vond in het uitzigt, dat de rotonde van Blaricum te genieten geeft. Op korten afstand zien wij die fraai gebouwde belvedère boven de toppen van een boschje. Laat wat gij hier gezien hebt u niet weêrhouden haar te bestijgen, te minder, omdat misschien spoedig de dag zal komen, waarop 't u niet meer vergund zal zijn. Zij is in sloopers handen. Zij was in de laatste jaren wat verwaarloosd en vervallen; herstel en onderhoud vereischen belangrijke sommen en aan afbraak is zij haar geld wel waard. De voorteekens zijn voor haar behoud niet gunstig.
De weg er heen is spoedig afgelegd en levert ons eigenaardige, echt Gooische kijkjes op Blaricum en zijn' welbebouwden omtrek. Vrees niet, dat er gevaar is bij het beklimmen der rotonde, al ziet zij er wat vervallen uit. Zij is wat verweloos en enkele ruiten zijn gebroken, maar zij is overigens nog sterk en betrouwbaar genoeg. In 1835 is zij, naar 't ontwerp van den Utrechtschen bouwmeester Verloop, op kosten van de Heeren Huijdecoper van Maarseveen en Laan, uit ruime beurs gesticht. In de benedenverdieping zijn een paar kleine kamers; eene er van bevat nog, als herinnering aan de vrolijke gezelschappen, die

{==199==} {>>pagina-aanduiding<<}
vroeger hier vertoefden, eene ouderwetsche, thans droevig ontstemde piano. Een vrij ruime wenteltrap leidt naar 't voornaamste vertrek, een fraaije, ronde zaal, voorheen de restauratiezaal, met overblijfsels van eertijds kostbare meubilering, - een eenmaal deftig vloertapijt, met bloemen en beeldjes, spiegels, bloemen-manden, mahoniehouten stoelen en andere sieraden. Groote, openslaande vensters geven toegang tot een rondom de zaal loopende colonnade en tot een balkon boven den ingang. Boven die zaal is een plat, met koper gedekt en met planken belegd, dat in der tijd door zeilen voor de zonnestralen kon worden beschut, waartoe een stevig getimmerte is aangebragt, en in 't midden van dit plat voert een trap naar den bovensten omgang, waarboven nog wel een dak met torentje zich verheft, maar dat toch het hoogste voor den bezoeker bereikbare punt is.
Hier zien wij rond. Inderdaad, de stichters der rotonde hebben een heerlijke plek gekozen en een goed werk hebben zij gedaan, door zoovelen een rijk genot te bereiden. De prachtige vergezigten van de Gooische heuvelen worden ook hier gevonden, maar nergens grootscher en ruimer dan hier. Wat elk dier panorama's van de anderen onderscheidt en boven de anderen verheft, dat treffen wij hier vereenigd aan. Hier werkt alles mede, om een tafereel te vormen, dat ik niet zou aarzelen het schoonste van ons land te noemen en dat met menig wijdvermaarde plek in het buitenland de vergelijking niet behoeft te vreezen. Alleen, het weder moet natuurlijk niet te ongunstig zijn. Maar behalve bij zware nevels of op een' troosteloozen regendag, heeft men alle kans, 't er goed te treffen. Niet alleen als een heldere hemel zich over het heerlijk landschap welft en alle omtrekken scherp uitkomen en de vergezigten duidelijk te onderscheiden zijn, is het er schoon. Niet alleen als alles blinkt in den vrolijken glans der morgenzon, of de ter kimme neigende dagvorstin in den stillen avondstond alles doet stralen in den gloed van haar licht, is 't er verrukkelijk. Ook als de geweldige wolkgevaarten jagen door de lucht en de breede wolkschaduwen vliegen over het land en over de zee, als heuvels en vlakten,

{==200==} {>>pagina-aanduiding<<}
bosschen en heiden, bouwlanden en weiden en de groote wateren van het meer met duizende telkens afwisselende kleuren worden overstroomd, en kerktorens en zeilen nu eens schitterend worden verlicht, dan weêr in donkere schaduw zijn gehuld, als de golven, brekend tegen de kust, opspattend tegen den boeg der vaartuigen, met wolken van schuim verstuiven, als het bruisen der baren zich mengt in het gieren van den wind en in het ruischen der takken en bladeren van het hout aan onzen voet, ook dan boeit en overweldigt ons op de rotonde de heerlijkheid der natuur en haar verheven majesteit.
Het uitzigt is van denzelfden aard als dat van den Tafelberg, maar ruimer nog, want wij zijn hooger en zien over de toppen der boomen heen; ook wint het geheel het door den voorgrond, die hier veel rijker en schooner is. 't Is de vereeniging van land en zee, 't is de afwisseling van woesten grond en vruchtbare streken, 't is de verscheidenheid van uitgestrekte vlakten en golvende heuvelen, 't is de sierlijk gebogen kustlijn, 't is de groene weide vlak aan 't strand, 't is de menigte van torens, overal verspreid, waardoor dit uitzigt boven dergelijke panorama's in den lande uitmunt. Als de rotonde gesloopt wordt, kan misschien elders in den omtrek een eenvoudig getimmerte op een der hoogten haar als belvedère vervangen, maar niet ligt zal gelukkiger plek worden gevonden. En 't gemis aan een goede restauratie, geenszins onverschillig voor den bezoeker van dit, aan zulke inrigtingen niet rijke oord, zou te meer het verlies doen betreuren van het fraaije gebouw, dat voor zoo velen gestrekt heeft tot eene aangename uitspanningsplaats, waar men voor een' toer in het Gooiland een welkom rustpunt vond.
Thans vindt men eerst te Laren gelegenheid tot een eenvoudig maal. De vriendelijke bewaarder van het paviljoen, die in het tolhuis aan den weg naar Huizen woont, is op 't ontvangen van gasten niet ingerigt, al kan hij onder de berkjes op het schrale grasplein nevens zijn woning den vermoeiden en dorsti-gen wandelaar eenige verkwikking verschaffen en een paar rijtuigen herbergen in zijn stalling.

{==201==} {>>pagina-aanduiding<<}

Bij het tolhuis is de landstreek tamelijk woest en bar. De witte, boomlooze straatweg loopt tusschen kale, met kort, vaal gras begroeide heuvels. 's Zomers brandt er de zon en in de overige jaargetijden heeft de wind er vrij spel. Thans is de zee door een breede strook grasland van den voet der hoogten gescheiden. Wij zagen reeds van den Tafelberg en van de rotonde het eigenaardige verschijnsel van een' uitgestrekten weidegrond, onmiddellijk door de zee bespoeld. 't Zijn de ‘Meenten’, waar, volgens overoud regt, ieder Erfgooijer zeven runderen weiden mag. Maar des winters staat deze vlakte onder water. Dan breken de golven tegen de heuvels, - zie, hoe zij de kanten dier uitstekende hoogte daar ginds hebben afgeslagen! Dan is 't een gansch ander tafereel, dan thans! Evenwel, de boeren zien het gaarne, want het slib, dat achterblijft, geeft aan de weide vruchtbaarheid en uitstekend is het hooi, dat er gewonnen wordt in de ‘Maten’ vlak aan de zee. Niet ver van den tol ligt het groote visschersdorp Huizen, sedert vijfentwintig jaren in 't genot van een haven, waardoor de welvaart niet onbelangrijk is vermeerderd. Behalve van de visscherij, leeft de bevolking van landbouw en veeteelt. Van ouds werd er wol- en katoenspinnerij uitgeoefend, vooral ten dienste der kaarsenmakers, die van hier veel pitten trokken. 't Is een zeer uitgebreide plaats, omdat de woningen, zonder orde en regel door elkander gebouwd, bijna allen van moestuinen of akkers zijn omringd. Reeds vóór eeuwen, misschien wel in de 10de eeuw, had Huizen een kapel, aan St. Thomas gewijd. Sinds 1409 bezat het eene parochiekerk, wier toren en koor nog over zijn. De kerk zelve stortte op het eind der 16de eeuw bij een geweldig stormweder in en werd in 1637 herbouwd. Ook bestaat het vermaanhuis nog, waar de eenmaal vrij talrijke Doopsgezinde gemeente vergaderde. En voor een tiental jaren werd het in zijn soort uitstekend ingerigte
Oranjeweeshuis gesticht. Verder heeft het dorp geen merkwaardigheden aan te wijzen, en al levert de heuvelachtige omtrek ook fraaije gezigtspunten op, zoowel door zijn bouwlanden als door de nabijheid der zee, wij behoeven, na het geen wij reeds ge-
{==202==} {>>pagina-aanduiding<<}
zien hebben, dien kant niet uit te gaan. De straatweg op Naarden zou ons anders, langs den Huizereng, naar de buitenplaatsen Drafna, Nieuw - Valkeveen en Flevorama brengen, en daar zouden wij den weg naar Oud-Bussum vinden. Onze rigting is Zuidwaarts, voorbij het paviljoen, dat zoo vrolijk afsteekt bij den donkeren achtergrond van het boschje en zich in de dagen van zijn' bloei nog veel vriendelijker voordeed, toen het grasperk er voor met goed onderhouden heesters en bloemperken prijkte, en voorts naar de huizengroep in het groen, met de beide torenspitsjes er boven. Sedert de belangrijke uitbreiding van Bussum en de daarmeê gepaard gaande vermeerdering der bevolking aldaar, is Blaricum het kleinste der Gooische dorpen, maar het heeft de welvarendste boeren en de beste bouwlanden, door de meerdere kosten die er aan besteed kunnen worden. Landbouw is en was er dan ook het voornaamste middel van bestaan, al treft men er enkele spinners voor de Hilversumsche tapijtfabrieken aan en al was er reeds sinds het laatst der 16de eeuw eene weverij in werking. 't Is een landelijk, schilderachtig dorp, vol boomen en hagen en elkander kruisende wegen en paden, waar langs de groote boerenhuizen en de nederige stulpen der arbeiders verspreid liggen, met rieten daken, vaak prachtig van kleur, en wingerdranken om de gevels. Zoo rustig ligt het daar, te midden zijner golvende koren- en boekweitakkers, met zijn woningen en schuren en hooibergen, wegschuilend achter het groen, zich badend in het licht van den zomermiddag, terwijl er naauwelijks een ander gerucht wordt gehoord, dan het scherpen der seisen op het roggeveld en het plegtig geruisch van de zee in de verte. Aan de eene
zijde van het dorp is de Hervormde kerk gebouwd, in 1696 gesticht in plaats van de vorige, op den voor Blaricum noodlottigen 26sten Maart van dat jaar door brand verwoest. Onze weg leidt ons daar langs. Van de R.C. kerk, die van het jaar 1827 dagteekent en even buiten de bebouwde kom ligt, blijven wij een eind weegs verwijderd. 't Is een aardig kijkje, van de glooijing waarop wij staan; de bloeijende velden overzien wij, hier

{==203==} {>>pagina-aanduiding<<}
en daar van breede wegen doorsneden, door boschjes afgewisseld, soms van begroeide wallen omringd, terwijl in de verte de kloeke toren van Eemnes-buiten oprijst. De hard roode daken eener steenbakkerij steken daar ginds scherp bij het geel en wit der akkers af, en voor ons wijzen de torenspitsen van Laren, boven een' krans van groen uitstekend, ons den weg, dien wij te volgen hebben. Of het die is, welke eenmaal werd aangewezen door het niet overduidelijke bevel:
Deze weg van Blaricum uit bij den Toren met leeg en vol rijtuig op boete van drie gulden,
durven wij niet beslissen. Hier althans staat die merkwaardige publicatie niet. Wij behoeven 't ons ook niet aan te trekken, daar wij noch leeg, noch vol rijtuig bij ons hebben. Was dat het geval, dan zouden wij, ook zonder of ondanks de geheimzinnige strafbedreiging, den kunstweg houden, die zich aan den grooten straatweg van Naarden op Amersfoort aansluit, want het pad dat wij kiezen, is een soms tamelijk zwaar zandspoor, gelijk er meer dan één naar Laren voert. Wij gaan tusschen de bouwlanden door, die ter regterzijde langzaam tegen de heuvelhelling opklimmen en door uitgestrekte bosschen worden begrensd. Daar, op de hoogte, ligt het fraaije landgoed Larenberg, met het prachtige, vermaarde uitzigt bij het huis, dat helder tegen den boschrijken achtergrond uitkomt. De straatweg tusschen Laren en Naarden loopt over die hoogte heen, en vooral in den tijd waarin de boekweit bloeit, wordt zij druk bezocht. 't Zou ons evenwel wat lang ophouden, als wij een der zijpaden derwaarts insloegen, en hoe schoon het panorama er is, het zou ons thans toch afvallen na het nog zooveel rijker landschap, dat wij van de rotonde overzagen. De zee wordt er gemist en de onuitputtelijke verscheidenheid, die ons daar geboeid hield, zouden wij hier niet terugvinden. Wij blijven dus op onzen zandweg, een' echten landweg, nu eens smaller, dan weêr breeder, met diepe wagensporen en duizende indruksels van schapenhoeven,

{==204==} {>>pagina-aanduiding<<}
nu eens door beukenlanen, dan langs jonge dennen, dan tusschen walletjes, dan weêr langs kampjes boekweit, totdat wij de eerste, verspreide huizen van Laren naderen en de hoogstammige iepen bereiken, in wier schaduw de geboorteplaats van ‘Vosmeer den Spie’, het oudste der Gooische dorpen, ligt. Dat de bevolking, behalve van den landbouw, ook van nijverheid leeft, wordt ons terstond openbaar. Hier zien wij voor de armelijke woningen en in de halfdonkere vertrekken, wier deuren openstaan, grijsaards, vrouwen en kinderen bezig met het bewerken en spinnen van vlas. Elders wordt de grondstof gehekeld en uitgeplozen voor grove koedekken en dweilen. Langs den weg vinden wij een lijnbaan, waar de lange lijnen worden vervaardigd, die, twee aan twee in elkander gedraaid, voor het ophangen van waschgoed algemeen in het Gooi worden gebruikt. Overigens werken de arbeiders voor de Hilversumsche fabrieken. 't Laat zich denken, dat hun hoogst eenvoudige arbeid niet ruim wordt betaald, en wij ontvangen dan ook van de havelooze, met pluizen en afval bedekte gestalten, die wij aan het werk zien, en van de meerendeels bouwvallige en verwelooze huisjes niet den indruk dat de welvaart te Laren groot en algemeen is. Evenwel, aan nette, goed onderhouden burger- en boerenhuizen ontbreekt het er niet, vooral aan en bij den Brink, die ook hier niet gemist wordt. Daar vinden wij de vrij groote R.C. kerk, ten dienste van verreweg de groote meerderheid der bevolking, een tamelijk nieuw en net gebouw, dat echter niets bijzonder opmerkelijks heeft. Daar ligt ook de kerk der Hervormden, ruim twee eeuwen ouder, maar evenmin door bouwstijl of sierlijkheid merkwaardig. Laren zelf is zeer oud en het bezat ook een overoude kerk, aan Johannes den Dooper gewijd. Maar wij hebben die niet in of nabij het dorp te zoeken. Tusschen Laren en Hilversum zullen wij straks de plaats voorbijkomen, waar zij ten behoeve van alle ingezetenen van het Gooi
was gesticht en tot op het einde der 16de eeuw werd gebruikt. Toen zij was afgebroken, werd een oude kapel voor de godsdienstoefening der Hervormden ingerigt, die, vervallen en onbruikbaar, in 1618

{==205==} {>>pagina-aanduiding<<}
door de tegenwoordige kerk werd vervangen en dit gebouw werd in 1847 aanmerkelijk vernieuwd. Alleen de lage, zware vierkante toren, in een' achtkantigen koepel eindigend, draagt de kenteekenen van ouderdom. 't Is een zonderlinge, woeste plek, waar zij staat. Evenals de kerken van Blaricum en Pluizen aan een der buitenzijden van het dorp gebouwd, is zij als van de bewoonde wereld afgescheiden. Op het kerkhof, dat haar omringt, scheert een kudde schapen het dorre, schrale gras, en de indruk van eenzaamheid en verlatenheid wordt nog verhoogd door het oude, vervallene boerenhuis, tot schaapskooi gedegradeerd, waardoor de eene zijde van het kerkhof is ingenomen. Ook de groote Brink, als naar gewoonte driehoekig van vorm, heeft door digte beplanting met hooge iepen, en ondanks de waterkom, die er iets eigenaardigs aan geeft, een min of meer somber en zwaarmoedig voorkomen. Een vriendelijk zonnetje is er wel noodig, om 't geheel wat op te vrolijken. Maar treft gij 't ook dat de avondzon, tusschen de stammen door, haar glansen werpt op het grasplein en den stillen plas doet blinken in haar licht, - omstraalt zij de lanen, die het dorp doorkruisen, met haar' gloed, - raakt zij de begroeide rieten daken, de bemoste muren, de gewitte gevels, het ruwe, verwelooze houtwerk der schamele hutten met haar' tooverstaf aan, dan ziet gij het oude, schilderachtige Gooidorp getooid met een schoonheid, die 't u onvergetelijk maakt, hoeveel rijke natuurtafereelen en hoeveel afwisselende, maar altijd opwekkende vergezigten gij heden ook genieten mogt.
Onder de zware kastanjes van een hoekje van den Brink, tot overtuin der herberg de vergulde postwagen afgezonderd, kunnen wij door de goede zorgen der kasteleines onze krachten herstellen en voorts den terugtogt naar Hilversum aannemen. De weg is niet onaangenaam en levert tusschen het hakhout enkele fraaije uitzigten op de bouwakkers van den Laarder eng en de donkere bosschen in de verte, en als wij straks den eng verwisselen met de heide, dan vooruit op het bloeijend dal, waarin Hilversum ligt. Maar veel opmerkelijks valt ons toch niet

{==206==} {>>pagina-aanduiding<<}
in het oog. Evenwel, daar zijn aan deze streek herinneringen verbonden, die haar belangrijk maken. Laat de kleine, met linden beplante, vierkante hoogte bij den tol aan den zoom van den eng onze aandacht niet ontgaan. 't Is blijkbaar een kerkhof en dat was 't misschien reeds sinds duizend jaar. Hier bragten eeuwen lang alle Gooische plaatsen hun dooden, om er te rusten. Uit alle rigtingen komen wegen, die hier zamenloopen. De doodweg heette van ouds het deel van den weg, dat wij van Laren af achter ons hebben, en dienzelfden naam dragen de zandwegen naar Bussum en 's Graveland. Het Kerkepad komt van Blaricum, en de oude postweg van Naarden op Amersfoort loopt hier voorbij, gelijk Hilversum aan dit punt is verbonden. Hier is het oude middelpunt van Gooiland. Hier stond de oudste Christenkerk, die een' tijd lang de eenige was, aanvankelijk zeker een eenvoudig houten gebouwtje, later een sterk en statig steenen gevaarte. Haar afgezonderde ligging en haar stevig muurwerk maakten haar in de onrustige tijden, toen de oorlog tegen Spanje woedde, een gevaarlijk vereenigingspunt van allerlei zwervend geboefte, en op last der Staten van Holland werd zij tot den grond toe afgebroken. Maar de plek bleef lange jaren voor de Roomsch Catholieken uit den omtrek een gewijde en veelbezochte bedevaartsplaats, en de roep ging uit van mirakelen, daar geschied. En nog is het St. Janskerkhof de rustplaats, die velen zich kiezen, om er den langen slaap des doods te slapen bij de voorgeslachten, in den loop veler eeuwen hier nedergelegd.
Van oude dagen heeft het kerkhof te verhalen, maar van veel vroeger tijden nog getuigen de lage, ronde heuvels, hier en daar in de heide verspreid, nagenoeg op de grens tusschen Laren en Hilversum. 't Zijn grafheuvels uit den vóórchristelijken tijd. Eer nog de gewijde aarde van die kleine hoogte de lichamen der ontslapenen ontving, was de heide hier reeds een doodenveld, waar de terp boven de urn met de asch der gestorvenen werd opgeworpen. Het Christendom, zooals het hier te lande werd ingevoerd, verbood de lijkverbranding. Waar die in zwang

{==207==} {>>pagina-aanduiding<<}
blijkt te zijn geweest, daar vinden wij de grafsteden der oude heidensche bevolking. Sommigen dezer heuvels liggen nog onaangeroerd. Anderen zijn onderzocht en leverden asch en beenderen, door het vuur nagenoeg verteerd, deels in urnen, deels zonder eenig spoor, dat zij ooit in een lijkbus besloten waren geweest; ook bronzen wiggen kwamen te voorschijn. Een grafterp, in October 1855 door den kundigen oudheidminnaar A. Perk te Hilversum geopend, bevatte het merkwaardig getal van twee en dertig urnen, allen op dezelfde diepte gelegen en dus hoogst waarschijnlijk te zamen hier nedergezet. Eenige kleinen, in grooteren geplaatst, bewaarden blijkbaar het overschot van kinderlijkjes, en bronzen sieraden, er bij gevonden, bewijzen dat ook de asch van volwassene vrouwen hier was bijgezet. Een gansche familie van twee en dertig dooden, waaronder vrouwen en kinderen, terzelfde tijde in één' grafheuvel vereenigd! Wat noodlottig ongeval mag zoovelen als met éénen slag hebben weggenomen? Van wat droevige geschiedenis bewaart deze plaats de herinnering? Er waren onder de urnen enkelen, die oorspronkelijk tot een ander doel, dan tot het ontvangen van de asch der dooden schenen bestemd. Het vaatwerk tot huiselijk gebruik moest gebezigd worden, waar 't aan een genoegzaam aantal lijkbussen ontbrak. En wat mede bij dezen, bovendien reeds zoo belangrijken tumulus opmerkelijk is, - niet op de plek zelve, waar de grafheuvel werd opgerigt, heeft als naar gewoonte, de lijkenbrand plaats gehad. Van houtskool werd hier geen spoor gevonden. Elders moet de plek worden gezocht, waar de lijkplegtigheden werden volvoerd en van daar werden de overblijfselen dier dooden herwaarts overgebragt.
Ook in de heide naar den kant van Bussum liggen nog grafheuvels, en even buiten de grenzen van het Gooi bewaarde de grond van de Vuursche meer dan één overoude grafplaats. Wie weet, wat de heide nog verbergt en wat het toeval bij voortgezette ontginning nog aan het licht zal brengen! En wie lost het raadsel op van de bestemming en den oorsprong van dat zestal kleine, omwalde en van een drooge gracht omringde kampen,

{==208==} {>>pagina-aanduiding<<}
in deze zelfde heide, waardoor ons thans onze weg naar Hilversum leidt? In het Gooiland fluisteren nog vele stemmen van 't verledene. Wie zal die meerendeels nog geheimzinnige klanken opvangen en ze leeren verstaan en ze in verband brengen, dat zij tot het nageslacht spreken in voor allen duidelijke taal? Een goede geschiedenis van het Gooi moet nog geschreven worden. Kostbare bouwstoffen zijn zamen gebracht door een' man, die 't gewest zijner vaderen en zijner inwoning in alle bijzonderheden kent, die meer dan iemand in de gelegenheid was, alle bronnen te vinden en te bestuderen, die sinds jaren met helderen blik rondzag en wien niets, van 't geen ontdekt werd, ontging. Moge de kalme avond van een bedrijvig leven hem de gelegenheid geven, om het heerlijk landschap, jaar op jaar door duizenden bezocht, den volke ook te leeren kennen in zijn belangwekkend en voor de meesten nog zoo geheimzinnig verleden.

Onze togt is ten einde. Het laatste deel van den weg brengt ons weêr te midden van den tegenwoordigen tijd. Wij vinden weêr nieuwe villa's, burgerhuizen, arbeiderswoningen, aan deze zijde van de spoorbaan, als een nieuwe wijk van Hilversum vormend. Wij gaan de ijzeren lijnen over, wij zijn bij het groote, drukke stationsgebouw en het hooge, nieuwe hôtel daartegenover, in het vrolijke gewoel van de kinderen der 19de eeuw. En daar leggen wij, dankbaar en voldaan over het vele, dat het rijke Gooiland ons te zien, te genieten en te overdenken gaf, den wandelstaf uit de hand.


{==209==} {>>pagina-aanduiding<<}

Aanteekeningen.

Belangrijke bijdragen tot de kennis van het Gooiland worden gevonden in de aanteekeningen van A. Perk, op de door het Utrechtsch genootschap in 1866 uitgegeven: Geschiedenis van de opkomst en den ondergang van Naarden, van L. Hortensius, terwijl omtrent vele Gooische eigenaardigheden. De gebruikregten op de heiden en weiden in Gooiland, van denzelfden oudheidkundige, geraadpleegd verdienen te worden. De heer Perk is tegenwoordig ook eigenaar van de koptienden - een overoude tiende, die van elk nieuw ontgonnen stuk land gegeven moest worden, - en als zoodanig in 't bezit van het belangrijke archief dier tiende. Sedert jaren bezig met alle aanteekeningen omtrent het Gooi te verzamelen, heeft hij eene menigte van bouwstoffen zamengebragt en in orde geschikt, die alleen op de bewerking wachten, om een uitstekende geschiedenis van de belangrijke landstreek te kunnen worden. Ten zijnen huize berusten ook een aantal voorwerpen, in den omtrek gevonden, voor zoover zij niet naar het Leidsch Museum zijn overgebragt. Opmerkelijk zijn daaronder eenige stukken koraal en enkele versteende schelpdieren, op den Boomberg uitgegraven. Men zou vermoeden dat daar in der tijd een verzamelaar van naturaliën had gewoond, wanneer niet tot voor weinig jaren op dien berg nooit een huis had gestaan.
De haardsteden, grafheuvels, kampen, de steengevaarten bij den Trompenberg en op den Zwarten berg, benevens de oudheden aan de Vuursche gevonden, zijn beschreven door Janssen, Hilversumsche oudheden, met vele afbeeldingen. De aldaar vermelde haardsteden, die weêr werden opgezet, zijn weêr ingevallen. De steenen bij den Trompenberg vertoonen zich thans, zooals op de bij deze aflevering gevoegde plaat is te zien. Het nog staande stuk is hetzelfde als het bij Janssen op den voorgrond afgebeelde, dat daar min of meer op een zittend vrouwenbeeld gelijkt. Door ophooging van den grond is deze gelijkenis verloren gegaan. De tweede groote steen is in vele stukken gevallen. Van het zoogenaamde steengraf op den Zwarten berg, is een der steenen overgebragt naar den tuin van den Heer Perk, aan den 's Gravelandschen weg.

De Maarschalken van 't Gooi, tevens eigenaars der koptienden, zijn genoemd in de kroniek van 't Utr. Gen. VIII, blz. 253 e.v. Bij vergissing

{==210==} {>>pagina-aanduiding<<}
noemde ik onder hen (blz. 161) ‘den dichterlijken drost van Muiden.’ 't Was Hendrik Hooft, ook drost van Muiden, maar die in 1707 het halve leen ontving.

Omtrent den naamsoorsprong van Gooiland bestaan verschillende meeningen. De heer Perk houdt het er voor, dat de naam aan de aloude verdeeling in Goën herinnert en welligt de alleen bewaarde uitgang is van den naam Huttingo, tot welke Gouw het behoord heeft. (Gebruiksregten, blz. 2 en 3). 't Komt mij echter niet waarschijnlijk voor, dat de oude naam der landstreek, Nardinclant, nog in de 14de eeuw, toen de Go-verdeeling lang in onbruik was geraakt, aldus zou zijn veranderd. Mij zou de gissing meer aantrekken, dat de Heeren van 't bekende geslacht Utengoije in die eeuw het Maarschalkambt in leen hadden, en de streek naar hen Gooiland heet. Immers, de eerste bekende Maarschalk, Otto van Nijenrode, die het leen in 1403 ontving, was gehuwd met de dochter van Hendrik, Heer van Vianen, het Gooi (d.i. de heerlijkheid bij Houten) en Ameide. De Vianens waren door aanhuwelijking Heeren van het Goije geworden. In 1294 komt een Gijsbrecht van Goije met den titel van Maarschalk voor.

De bewoners van het Gooiland, die de buurschappen - later de dorpen - bouwden en de gronden in gemeenschappelijk bezit hadden, houd ik voor Saxers, wegens de groote overeenkomst der plaatsnamen en gebruiken, met wat wij in Twenthe en de Graafschap, evenals in Drenthe, vinden. Volgens deu heer Perk (Gebruiksregten, blz. 4 en 5) waren zij Friezen. Bij de verwantschap van beide stammen is 't verschil welligt minder groot dan het schijnen kan.

De toestand der Hilversumsche fabriekarbeiders en de ongezondheid der plaats, gaf in der tijd aanleiding tot een' levendigen pennestrijd. Dr. van Hengel had dienaangaande zeer ongunstige berigten gegeven in de Schat der Gezondheid 1861, en in de Economist 1862. Dr. S. Coronel bragt in een uitvoerig opstel, in de Gids 1863, de zaak ter algemeene kennis. Een Hilversumsch fabrikant, A. Perk Vlaanderen, gaf een brochure tot weerlegging van vele beschuldigingen in 't licht. Als derde stuk van de Bijdragen over de geneeskundige plaats-beschrijving van Ne-
{==211==} {>>pagina-aanduiding<<}
derland, verschenen in 1875 zeer uitvoerige mededeelingen omtrent den toestand van het Gooi en bepaaldelijk van Hilversum, met vele statistieke tabellen. Dr. J.J.G.J. Mol leverde een tegenschrift: Hilversum en de Trompenberg.
De leek en vreemdeling onthoudt zich van een oordeel. Hij vergelijke de gegevens, toetse de bewijzen voor en tegen; hij hoore deskundigen en zie, zooveel hij kan, uit eigen oogen. In elk geval kan velerlei verbetering vermeld worden, in de laatste jaren tot stand gekomen.

De geschiedenis der ontginning van 's Graveland is te vinden Gebruiksregten, blz. 52-54.





    
    


{==212==} {>>pagina-aanduiding<<}

De beide Eemnessen en het Huis Groeneveld.

Onze laatste wandelingen bragten ons herhaaldelijk in de nabijheid van Eemnes, en van de Gooische heuvelen zagen wij telkens weêr de beide hooge, vierkante torens oprijzen boven de heide. Dien van Eemnes-buitendijks kenden wij aan zijn beide verdiepingen en zijn tamelijk scherpe spits, dien van Eemnes-binnendijks aan den stompen kap, bijna achter den trans verborgen. Wie Eemnes niet kent, moet reeds uit den afstand, waarop beide torens van elkander liggen, den indruk hebben verkregen, dat de plaats eene aanmerkelijke uitgestrektheid beslaat. Wie 't heeft leeren kennen, weet te spreken van den langen weg, die tusschen het eerste en het laatste huis ligt. 't Is een streek van niet minder dan 6000 el lengte, van het N. naar het Z. regt doorloopend, steeds langs een' lagen dijk, tegen overstroomingen van de Eem en de Zuiderzee opgeworpen. Komen wij van den kant van Naarden, dan hebben wij aanvankelijk den dijk ter regteren de huizenreeks ter linkerhand, om straks den dijk links en de huizen regts te krijgen. Door die verandering geschiedt de splitsing van Eemnes in twee dorpen, waarvan het eerste buiten, het tweede binnen den dijk ligt. Wij zien van het laatste het meest, want de straatweg bereikt Eemnes ongeveer op de helft, bij het

{==213==} {>>pagina-aanduiding<<}
scheidingspunt. Elk dier dorpen heeft eene Hervormde kerk en voor de Protestanten zijn zij dan ook kerkelijk gescheiden. Burgerlijk is het ééne gemeente, terwijl ook de Roomsch Catholieken er ééne kerk hebben, die te Eemnes-binnen staat. In het midden der 14de eeuw ontving de plaats, van bisschop Jan van Arkel, stedelijke regten, maar muren en poorten heeft zij nooit bezeten. Haar groote lengte bij zeer geringe breedte maakte den aanleg van wallen nagenoeg ondoenlijk, en de lage, gebroken landen, waarvan zij omringd was, gaven haar een geduchte natuurlijke sterkte. Slechts aan de beide uiteinden was zij te genaken, en wie als jongens Oltman's Schaapherder hebben verslonden, herinneren zich uit de levendige, zij 't dan ook wat al te gerekte beschrijving van den strijd te Eemnes, wat het den Hollandschen Stadhouder, Joost van Lalaing, in 1481 heeft gekost, er te overwinnen. Toch werd Eemnes vroeger en later meer dan eens vermeesterd, maar bij kloeke verdediging gaf het den aanvaller handen vol werks. De bisschoppen van Utrecht, die in den regel op de gehoorzaamheid hunner Stichtsche en Overstichtsche onderzaten niet veel te roemen hadden, moesten ook die van Eemnes herhaaldelijk met wapengeweld bedwingen. Vooral in de 14de eeuw was de neiging der bevolking op aansluiting bij Holland gerigt, en 't laat zich gissen dat de Hollandsche vorsten niet verzuimd hebben, de vijandschap tegen haar' landsheer wakker aantevuren. De eigenaardige ligging van Eemnes maakte het bezit dier plaats van hoog belang. De graaf van Holland kon van daar uit zijn troepen werpen over de openliggende terreinen, waarover de wegen naar Amersfoort en naar Utrecht liepen. De bisschop kon uit Eemnes het Gooi overstroomen en de oostelijke grenzen van Holland bedreigen. Van 1345 tot 1355 werd Eemnes driemaal vrijwillig Hollandsch, tweemaal met geweld hernomen, voor de derde maal bij verdrag voor goed den bisschop
teruggegeven. In dien tijd valt haar verheffing tot stad en haar jammerlijke verbranding door Jan van Arkel. Voortdurende twisten met de Gooische naburen over het graven van turf uit de veenen, zullen de getrouwheid aan de kerkvorsten wel in de hand hebben ge-
{==214==} {>>pagina-aanduiding<<}
werkt, maar ook in 1438 moest een ernstig verzet tegen den landsheer weêr met kracht van wapenen werden onderdrukt. In 1481 viel Eemnes nog eenmaal, maar voor korten tijd, in de magt van Holland, en de landlieden uit den omtrek, die er als in een onneembare sterkte hun have en vee hadden geborgen, zagen zich jammerlijk van al het hunne beroofd, terwijl de plaats zelve in kolen werd gelegd. De Gelderschen kwamen er in 1527 branden en plunderen. En in 't noodlottig jaar 1672 ontging zij den moedwil der Franschen niet. Sinds had zij rust en bloeide door veeteelt en landbouw. De vette kleilanden aan de Eem geven er welvaart aan velen, de arbeid in de veenen verschafte er niet weinigen althans het dagelijksch brood.
De lengte van Eemnes maakt een wandeling er door heen weinig aanlokkend. Al vindt men er welvarende hofsteden, knappe burgerwoningen en schilderachtige partijen van huizen, boomen en slooten, op den duur wordt het tamelijk eentoonig, en de eindelooze dijk draagt daar ruimschoots toe bij. Intusschen vinden wij wel menigmaal gelegenheid, om een' blik te slaan op het landschap daarachter, want talrijk zijn de breede insnijdingen, in den dijk gemaakt, om toegang tot de weiden en akkers te geven. De zijden dier doorgangen zijn met hout beschoten, en als het water dreigt, worden zij met de vloedplank gesloten. Leidde onze weg ons door de Eemnessen, gelijk vóór de opening van den Oosterspoorweg 't geval was met allen, die van Amsterdam naar Baarn, Soestdijk en Amersfoort reisden, dan maakte 't ontegenzeggelijk groot verschil, van welken kant wij kwamen en dan deden wij veel beter, van Laren of Blaricum te gaan in de rigting van Baarn, dan omgekeerd. Want dan zouden wij, althans op het laatste gedeelte van den langen togt, de vlakke, groene velden, waar de Eem door kronkelt, door de prachtige bosschen van Baarn en door het hooge hout langs den Amsterdamschen straatweg begrensd zien en wij zouden, voor zoover de openingen in den dijk 't den wandelaar vergunnen, een landschap van opmerkelijke schoonheid zich hoe langer hoe meer zien ontwikkelen, totdat wij zelven onder de hooge beuken van Groene-
{==215==} {>>pagina-aanduiding<<}
veld den zoom der boschrijke zandgronden en daarmede de heerlijke landstreek in den omtrek van Baarn hadden bereikt. In tegenovergestelde rigting zouden wij daarentegen van het schoone tot het minder schoone, van het telkens afwisselende tot het eentoonige afdalen, en dat dient bij een' wandeltogt zoo veel mogelijk vermeden te worden.
Anders wordt de zaak, wanneer wij ons bepalen bij een bezoek aan Groeneveld en de Eemnessen buiten het progamma laten. Dan doen wij verreweg het best, Baarn tot punt van uitgang te kiezen. Dat kleine, maar zeer aanbevelenswaardige uitstapje hadden wij ons ook nog voorbehouden en wij willen de zoo aantrekkelijke grensstreken van Holland en het Sticht niet verlaten, zonder ons van deze aangename verpligting gekweten te hebben.

Van den Brink te Baarn gaan wij langs het fraaije Lommeroord, met zijn' rijken schat van bloemen en uitheemsche gewassen en zijn groote plantenkassen voor de met goud bekroonde collectie, den Eemnesser straatweg op. Aan den weg vinden wij een aantal, deels nieuwe, optrekjes en villa's, benevens eene in 1872 gebouwde ruime en sierlijke gemeenteschool. Op eenigen afstand, aan de overzijde van uitgestrekte bouwvelden, zien wij de boomgroepen en buitenverblijven van 't Amaliapark en de moderne huizenreeks van Nieuw-Baarn. Ter regterzijde leidt de belommerde Dalweg naar het dorp terug. De breede weg, dien wij volgen, heeft in den zomer blijkbaar van de droogte te lijden. Dor is het gras en schraal zijn de berkjes er langs. Toch ontbreekt het niet aan den lust, er landhuizen te bouwen en plantsoenen aan te leggen, terwijl dan ook de uitgestrekte bosschen aan onze linkerhand het toonen, dat met der tijd het hout er wel wassen wil. Meer dan één zijpad leidt die bosschen binnen, waar wij op eene hoogte een' koepel of belvedère opmerken. Regts is het terrein meestal open

{==216==} {>>pagina-aanduiding<<}
en het uitzigt ruim op de grootendeels ontgonnen, maar wat schrale heidegronden. Daar ligt de oude buurschap Zandvoort, waar eertijds de R.C. kerk heeft gestaan. Weldra komen wij aan de beukenlaan, die naar de eerwaardige boomrijke buitenplaats Rusthoek voert, - een heerlijk hoekje om er te rusten inderdaad! Vriendelijk ligt er het huis te midden van statig geboomte, tegen welks donker groen een prachtige bruine beuk zoo krachtig uitkomt, en de bouwvelden er voor verhoogen den indruk van kalmte en vrede, over het liefelijk landschap verspreid.
Een breede laan van kloeke beuken, tusschen hakhout en akkers en vriendelijke boschpleintjes waar kinders spelen op het mos, en nieuw aangelegde buitens op de golvende heuvels, brengt ons op den Amsterdamschen straatweg en weldra vertoonen zich de geel gepleisterde muren van het logement Groeneveld onder de trotsche kroonen der hooge beuken en eiken, in rijken overvloed en weligen wasdom sieraden van dit mild gezegend oord. In een heerlijke, diepe laan loopt de vorstelijke heirbaan voort. Een belommerd grasplein, met statig opgaand hout begroeid, verschaft den wandelaar een begeerlijke rustplaats, tenzij hij die liever zou kiezen in den smaakvol aangelegden overtuin, onder de ruime veranda, of bij de heldere waterpartij, of in schaduw der linden en bruine beuken daar ginds. Niet ten onregte geniet het uitstekend ingerigte en gunstig gelegen hotel een druk bezoek van gezelschappen en logeergasten.
't Voornaamste aantrekkingspunt is echter het fraaije en uitgestrekte bosch achter het deftige heerenhuis, dat op eenigen afstand van den straatweg aan 't einde eener lange eikenlaan is gebouwd. De landstreek heeft sedert eenige jaren verloren door de slooping van de aloude ridderhofstad Draakenburg en de daaraan grenzende buitenplaats Steevliet. Van het eerste is alleen een der stalgebouwen van het voorplein, thans een boerenwoning, over. Het tweede is geheel verdwenen en in plaats van de plantsoenen dier eenmaal aanzienlijke lusthoven, vinden wij thans vlakke weilanden. Groeneveld is daardoor de laatste buitenplaats geworden. Het schoone geheel is verbroken. En

{==217==} {>>pagina-aanduiding<<}
te meer is de val van Draakenburg te betreuren, omdat wij in het huis, gelijk het zich in de vorige eeuw vertoonde, met zijn' ranken toren boven den ingang tusschen de beide trapgegevels, het welbekende Guldenhof van Jacobus Blaek herkend zouden hebben. 't Was reeds in 1340 als een riddergoed bekend en had aan de edele geslachten Draakenburg, Zuylen van de Haer en van Gent behoord. In de dagen, waarin Ferdinand Huyck geleefd moet hebben, was het een eigendom der familie Roeters, uit wier bezit het in die der Reedes van Oudshoorn overging. Het thans gesloopte huis dagteekende uit het jaar 1811 en had niets merkwaardigs, evenmin als dat van Steevliet, maar 't verdwijnen van het hooge hout is voor de bezoekers van dit deel van Eemnes een niet gering verlies.
Groeneveld handhaaft nog met waardigheid den alouden roem der schoone landstreek. Een breede laan van eiken, die aan de eene zijde den aanleg tegenover het logement en aan, de andere zijde een groote, met boomgroepen versierde weide - de voormalige hertenkamp - heeft, leidt regt op het huis aan en als wij ons omwenden, dan zien wij haar aan den overkant van den straatweg verlengd zich uitstrekken als een indrukwekkend boschgewelf, zoover het oog in de geheimzinnige diepte kan doordringen. De statige huizinge zelve is met dit prachtig decoratief in overeenstemming. Met haar beide halfcirkelvormig uitgebouwde vleugels, door hooge muren aan de stalgebouwen verbonden, sluit zij drie zijden van het voorplein in. De breede stoep, de zandsteenen lijst, die in het midden boven de hoofddeur het wapenschild der Heemstra's vertoont, de kleine ruiten, de vazen op de verbindingsmuren, de met kolommen versierde voorgevels der stallingen, de breede gracht, waarvan 't geheel is omringd, het donker geboomte om het huis en de eikenlanen buiten de gracht, in verband met den vorstelijken toegang - een en ander draagt de kenmerken, dat een rijk en aristocratisch geslacht in de vorige eeuw deze edele heerenhofstad heeft gesticht en dat later vermogende en aanzienlijke bezit-
{==218==} {>>pagina-aanduiding<<}
ters haar hebben in stand gehouden. 't Waren inderdaad Hasselaars, die het huis bouwden en vergrootten, Huijdecopers van Maarseveen, die het na hen bewoonden, leden der familiën Fabricius en Heemstra, die het sinds bezaten: 't is een der baronnen Taets van Amerongen, wien het thans behoort. Daar zijn dus goed klinkende namen aan de eerwaardige plaats verbonden, en elk der achtereenvolgende eigenaars heeft het zijne tot onderhoud en versiering van het schoone goed gedaan. De wandeling in het uitgestrekte bosch staat ieder vrij, behoudens het terrein in de onmiddellijke nabijheid van het huis. Het hoofdsieraad van den aanleg is de groote
waterpartij, langs wier bogtige zoomen breede wandelpaden, lange lanen en grootsche grasperken elkander afwisselen. Heerlijk hout groeit hier in rijke verscheidenheid van vorm en kleur; zware beuken, forsche eiken, hoogopschietende kastanjes, linden met hare wijd uitgespreide takken, slanke mastboomen met hun regte stammen, prijken er in digte groepen of lange rijen. Nu en dan komt de achtergevel van het huis over den helderen vijver in 't gezigt; een eilandje spiegelt zich met zijn donker groen en zijne bruine beuk in de blinkende waterkom, en aan 't einde van het bosch geeft een bergje, waar vóór jaren de wijnbouw mislukte, maar de eiken welig tieren, een ruim uitzigt over de bouwlanden achter de plaats en een' blik over het grootsche waterwerk voor ons. De overzijde van den vijver is meer woest en minder onderhouden, maar daarom niet minder indrukwekkend en aan eigenaardige schoonheden rijk. Het slingerend pad brengt ons ten laatste in een breede laan van eiken, aan de grens van het bosch, die zich straks ombuigt en in de groote laan voor het huis uitkomt tegenover het punt, waar wij onze genotvolle wandeling door de prachtige dreven van Groeneveld begonnen.
Gelijk zich laat verwachten in een landstreek als deze, is er keus tusschen meer dan éénen weg, om naar Baarn terugtekeeren. Wie den tijd heeft om desnoods wat te dwalen en wie niet opziet tegen zandpaden en heidevelden, kan de terugtogt aannemen voorbij de in Zwitserschen stijl gebouwde boerderij Wil-
{==219==} {>>pagina-aanduiding<<}
denburg en voorts, door de uitgestrekte bosschen onder Groeneveld behoorende, in de rigting van den straatweg tusschen Baarn en Hilversum. Hij vindt er lanen en open ruimten, hoogten en waterkommen, liefelijke partijen en fraaije vergezigten. Ook treft hij er een goede rustplaats in de uitspanning de Roskam, aan de Hooge Vuursche. Vandaar kan hij het Overbosch ingaan, wanneer de lust en de kracht tot omzwervingen hem niet ontbreken. De schat der Baarnsche wandelingen is niet spoedig uitgeput.
Is onze tijd niet onbeperkt, dan is het veiliger den Amsterdamschen straatweg te volgen. Wij kunnen dien houden totdat wij de brug over de diep in de heuvelen ingesneden spoorbaan bereiken. Hij voert ons langs nieuw aangelegde buitenverblijven, langs digte akkermaalsbosschen, van schelppaden doorsneden, langs beuken en dennen, langs zijsporen en schapendriften en het Eemnesser bergje voorbij, en bij de viaduct vinden wij den grintweg naar 't station. Beneden ons ratelt de trein en haar witte stoomwolken mengen zich met het glinsterend groen van het lage berkenhout, dat de hellingen bedekt. De eerste villa's van 't Amaliapark beginnen zich te vertoonen, als de lange, regte Witte laan onzen weg heeft gekruist, en het vriendelijke stationsgebouw van Baarn ontvangt ons op zijn terras, om er te rusten, of op zijn perron, om door den trein onmeedoogend te worden weggevoerd.


{==220==} {>>pagina-aanduiding<<}

Aanteekeningen.

Reeds vroeger is vermeld, dat de Staten van Utrecht ook de heerlijkheid der Eemnessen aan prins Willem III opdroegen. Na 's vorsten dood keerde zij tot de Staten terug, die de hooge jurisdictie aan zich behielden; de ambachtsheerlijkheid werd verkocht en bleef in handen van bijzondere personen.

Groeneveld wordt door v.d. Aa eene voormalige ridderhofstad genoemd, die onder haar bezitters ook den ongelukkigen Reinier van Oldenbarnevelt telde. Onder de riddermatige huizen van Utrecht wordt het evenwel in den Tegenw. Staat niet vermeld, gelijk ook, volgens ontvangen mededeeling van den Heer A.W. van Beeck Calkoen, op het provinciaal Archief van Utrecht geen blijken zijn gevonden, dat het ooit een ridderhofstad is geweest. Bij de beschrijving van de Eemnessen in den Tegenw. Staat wordt met geen enkel woord van Groeneveld gesproken, en op de daarbij behoorende kaart van Eemland staat het niet, tenzij er meê bedoeld is het Groene wout, waar in de nabijheid ook wel een huis ligt, maar op eene andere plaats dan het tegenwoordige Groeneveld. 't Schijnt aanvankelijk niet meer geweest te zijn dan een landhuis der Hasselaars, die in 1735 de ambachtsheerlijkheid van Eemnes gekocht hadden, en de meeste gronden, er thans onder gerekend hebben vermoedelijk eerst behoord onder Draakenburg, door den Heer Huydecoper aangekocht.
Reinier van Oldenbarnevelt was Heer van Groeneveld in Delfland bij 't Woud. Bij den tegenwoordigen bezitter der heerlijkheid, Jhr. van Vredenburg in den Haag, moeten nog stukken, hem betreffende, berusten.


    
        
            
            
            
            
            
            
            
            
            
            
            
            
            
            
            
            
            
            
            
            
            
            
            
            
        

{==t.o. 221==} {>>pagina-aanduiding<<}



{== afbeelding 
	
SCHILDWOLDE.


MONUMENT TE HEILIGERLEE.


KERK TE ZUIDBROEK.


BOERENWONING IN BEERTA


SLOCHTEREN.


P.A. Schipperus del. lith.
    
S. Lankhout & Co den Haag
==} {>>afbeelding<<}
    




{==221==} {>>pagina-aanduiding<<}

Een paar uitstapjes in Groningerland.

Groningerland - gelijk wij de provincie noemen in onderscheiding van haar hoofdstad - Groningerland pleegt niet bij voorkeur voor wandeltogten gekozen te worden. Wie boschrijke streken verlangt, gevoelt zich niet aangetrokken door de uitgestrekte bouwlanden, waar alle houtgewas vaak zorgvuldig wordt geweerd, en wie gaarne de afwisseling van hoog en laag ontmoet, die vindt in de vlakke polders zijn gading niet. 't Zou ons evenwel als wandelaars door Nederland weinig betamen, de noordelijkste provincie onbezocht te laten. Hoe hoog wij natuurschoon stellen, 't is toch niet het eenige, wat wij op onze omzwervingen door ons goede vaderland zoeken. Om kennis van het land onzer inwoning is het bovenal te doen, en wie Groningen niet kent, die kent een zeer belangrijk en zeer eigenaardig gedeelte daarvan niet. 't Is een rijk gewest met een nijvere bevolking. De landbouw staat er op hoogen trap. De veeteelt, hoewel minder algemeen dan landbouw, is er niettemin van beteekenis. De handel van Groningen mag genoemd worden en de nijverheid vindt er bekwame en ondernemende beoefenaars. De scheepvaart is er levendig en de scheepsbouw heeft er een'

{==222==} {>>pagina-aanduiding<<}
hoogen bloei gekend. Belangrijke verveeningen worden er gevonden en inpoldering geschiedt er op groote schaal. De dorpen zijn er bijna zonder uitzondering welvarend, en al is er eigenlijk van ouds maar ééne stad, menig plattelands-gemeente zou ten volle dien naam verdienen. Prachtiger boerderijen ziet men nergens. En dit een en ander geeft reeds ‘het Noorden’ ruimschoots aanspraak op onze belangstelling. Daarbij komt nog meer dan ééne eigenaardigheid in zeden en gebruiken, der vermelding overwaard. Voeg er bij, dat Groningerland, overigens aan oude bouwwerken niet rijk meer, een niet gering aantal hoogst opmerkelijke dorpskerken bezit, en ook daarom zullen wij ons het rondzien niet beklagen. Eindelijk, al zoeken wij de schoonheden van Veluwezoom en Graafschap, van Gooi en Sticht, van 't Limburgsche of van Twentherland hier vergeefs, wie meent, dat dit gewest volstrekt geen natuurschoon bezit, die zou zich aangenaam verrast zien. Wij spreken nu niet van de eigenaardige schoonheid der vette, vruchtbare akkers, met de heerlijkste gewassen bedekt, der groote, bloeijende dorpen en vlekken, waar alles van overvloed spreekt, der rijke hofsteden, als aanzienlijke buitengoederen pronkend, maar wij bedoelen de schoonheden, gelijk de wandelaar ze bij voorkeur zoekt. Vooral in den omtrek der hoofdstad en naar den Drenthschen kant worden zij niet te vergeefs gezocht, en wij willen beproeven een paar uitstapjes in Groningerland te maken, waarop wij zooveel mogelijk vereenigd vinden, wat het gewest in allerlei opzigten heeft aan te bieden. Wij gaan streken bezoeken, waar wij handel, nijverheid, landbouw kunnen gadeslaan, waar kanalen zijn gegraven en schepen worden gebouwd, waar wij groote dorpen en rijke boerenhuizen ontmoeten, waar aan veen en water vruchtbare velden zijn ontwoekerd, waar belangrijke kerken zijn te vinden en de eenige nog overgebleven burgt van den ouden,
onrustigen Ommelander adel spreekt, waar de geschiedenis haar stem doet hooren en herinneringen van 't verledene zoowel in geweldige steengevaarten als in zeden en gebruiken zijn bewaard, waar 't ook aan de afwisseling van vlakke velden en boschrijke

{==223==} {>>pagina-aanduiding<<}
hoogten, van vruchtbare akkers en woeste heiden niet ontbreekt. Het is zoo, wij zetten daarbij den voet ook op Drenthschen bodem, maar op een deel van den Drenthschen grond, dat door de bewoners der hoofdstad, niet zonder regt, als tot de omstreken hunner grijze veste wordt gerekend, gelijk eigenlijk de stad zelve, met eene niet onbelangrijke strook lands, van ouds en van nature tot Drenthe behoort.
Onze eerste togt zal zijn naar Zuidlaren, even over de grens. Wij komen dan een deel van het Goorecht door; en keeren wij langs den zoom van Drenthe over Eelde en Paterwolde terug, dan doen wij wat honderden van Groningers in den zomertijd doen. Bij onzen tweeden togt verlaten wij de provincie niet. Wij bezoeken dan de betrekkelijk nieuwe en zeer welvarende plaatsen Hoogezand en Sappemeer, de landelijke en boschrijke streken van Slochteren en Schildwolde, de bloeijende dorpen Noord- en Zuidbroek. Eindelijk gaan wij van Zuidbroek naar Scheemda, om van daar uit Heiligerlee met zijn monument, Winschoten met zijn fabrieken en winkels, Beerta met zijn landbouwerspaleizen en de rijke Dollartpolders te zien, en over Finsterwolde, Oosterwolde en Midwolde naar Scheemda terug te keeren. Dit brengt ons door het voormalige rigtambt Sappemeer, door een deel van Fivelgo en van het Oldambt en derhalve door onderscheidene afzonderlijke landstreken, waarin de tegenwoordige provincie oudtijds was gesplitst. De spoorbaan kan ons somtijds de reis verkorten, maar op onzen eersten togt mogen wij daarvan geen gebruik maken, wanneer wij geen belangrijk gedeelte der landstreek willen missen. Alleen als wij Eelde en Paterwolde lieten liggen, zouden wij van 't station Zuidlaren of, beter nog, van de halte de Punt de terugreis kunnen aannemen.

De bodem van Groningerland is meerendeels vlak en laag, met uitzondering van het gedeelte, dat als een der uitloopers

{==224==} {>>pagina-aanduiding<<}
van den Hondsrug zich eenige ellen boven den spiegel der zee verheft. Daar hebben wij zonder twijfel de oudste bevolking te zoeken, gelijk dan ook de drie hunebedden bij Noord- en Midlaren daarvan getuigen. Overigens ontbreken genoegzaam stellige berigten, en de weinige oudheden op het Provinciehuis te Groningen bewaard, kunnen nog geen voldoend licht verspreiden. In den winter moet de heuvelrug als een landtong hebben uitgestoken te midden van onafzienbare wateren; des zomers was zij van ‘groene ingen’ - groene velden - omringd, vruchtbaar door de zeeklei, deels met zomervruchten beteeld, meest als weide gebruikt, tot de herfststormen de bewoners noodzaakten, met hun vee zich in de bosschen en op den veiligen zandgrond te bergen. In de 8ste en 9de eeuw worden eenige plaatsen in de graafschappen Hunsunga, Fivelga en Hugmerche met name genoemd. Wierden of terpen, door menschenhanden opgeworpen, deels, naar het schijnt, ook ‘paalwoningen’, strekten tot woonplaatsen en toevlugtsoorden eener bevolking van Frieschen stam, en blijkens de berekening van hun land in ‘grazen’, was veeteelt er de hoofdbron van bestaan. Eerst omstreeks het midden der 11de eeuw komt er wat meer klaarheid in de geschiedenis van het gewest. Destijds lag op de uiterste spits van den Hondsrug de villa Cruoninga, met een aanzienlijk en vrij uitgestrekt domein, een bezitting van het Duitsche rijk. De Roomsch-koning Hendrik III schonk dit keizerlijk landgoed, in 1040, aan de kerk van St. Maarten te Utrecht, ‘met hofsteden, gebouwen, eigen lieden, bebouwde en woeste gronden, hooilanden, akkers, weiden, wateren, waterloopen, visscherijen, wegen, stegen, uitgangen en opkomsten, met het bewind van het graafschap, waarin het gelegen is, met munt- en tolregt, regtsdwang en alle aan- en toebehooren, om uit de opbrengsten jaarlijks 30
wagenvrachten wijn te hebben, terwijl het overschietende door den proost getrouwelijk tot hun gebruik moest worden aangewend.’ Het blijkt dus, dat in den loop des tijds een niet onbelangrijke bevolking zich hier had neêrgezet en dat de maatschappelijke toestand reeds behoorlijk

{==225==} {>>pagina-aanduiding<<}
geregeld was. Dit landgoed, later als Drentherwolde, ook als Go en Wold bekend, is het tegenwoordige Goorecht. Een deel er van willen wij op onzen eersten wandeltogt gaan bezoeken.

Druk en levendig is het tooneel, dat ons bij het verlaten van de schoone en in meer dan één opzigt merkwaardige hoofdstad treft. Groningen verkeert in een tijdperk van overgang. Eeuwen lang omsloot een gordel van sterke muren de stad, die als de sleutel der Noordelijke gewesten werd beschouwd. Tot driemaal toe waren haar wallen uitgelegd, en zoowel haar wakkere regering als de besturen van gewest en land, hadden zich beijverd, de vestingwerken tegen onverhoedschen aanval en langdurig beleg bestand te maken. Menig magtig leger had er langen tijd voor gelegen en zelfs het hoofd er voor gestooten, en tot voor korte jaren werd Groningen als een belangrijke vesting in geduchten staat van tegenweer gehouden. Thans worden haar wallen geslecht; grootendeels zijn zij reeds met den grond gelijk gemaakt en met hen verdween de fraaije Heerepoort, waardoor wij vroeger de stad zouden hebben verlaten. De weg, die destijds over de Heerepoortenbrug regt op de laan daar ginds, een weinig ter linkerzijde, aanliep, maakt tegenwoordig een bogt en is over een' zwaren dijk aangelegd. Ziet, ter linkerhand wijzen sterke gemetselde pijlers de plaats waar de nieuwe brug moet komen, en regts van ons, in de diepte, daar wemelt het van kloeke poldergasten met hun kruiwagens en van onvermoeide gravers. Het nieuwe scheepvaartkanaal, dat de schooners en brikken van Pekel A naar de zee moet brengen, wordt hier gedolven en de brug moet genoegzame afmetingen hebben, om de zeeschepen door te laten. Voor 't oogenblik levert deze zijde der stad nog een schouwspel van verwarring en verwoesting. Kale vlakten vervingen de gesloopte muren en de schamele gevels der achterbuurten, eens achter de wallen verborgen, dra-
{==226==} {>>pagina-aanduiding<<}
gen weinig bij, om de schoonheid van den eersten blik op de stad te verhoogen, nu zij plotseling aan het licht zijn gebragt. Maar als eens 't kanaal voltooid is en de brug is afgewerkt, dan is er geen twijfel aan, of er zullen nieuwe, sierlijke
wijken worden aangelegd op een terrein, dat door de onmiddellijke nabijheid zoowel van een der belangrijkste hoofdstraten als van het spoorwegstation en de bij de Groningers meest geliefde wandel- en uitspanningsplaats, zooveel voordeelen in zich vereenigt. Daar buiten, aan den Heereweg, langs de statige iepenlaan, zijn vrij wat oude huizen reeds door nieuwe vervangen, en als wij de viaduct over de spoorbaan achter ons hebben, en onder het hooge bladerengewelf voortwandelen, dan vinden wij ook daar niet alleen een dubbele rij van nette heeren- en burgerhuizen, maar ook een aantal pas gebouwde straten, regts en links zich uitstrekkend. Aan de laan ligt Waterloo, geen bloedig slagveld evenwel, maar een door familiën met kinderen druk bezochte buitenherberg en daarnevens het tamelijk uitgestrekte Sterrebosch, waar oud en jong, naar aard en leeftijd, genoegens van velerlei soort komt zoeken. Wij vinden er lommerrijke lanen, digte boschjes, groote grasperken, vriendelijke zitjes, eenzame wandelaars, minnende paartjes, zorgvuldige moeders, vrolijke kindergroepjes, blijmoedige muzenzonen, snappende kindermeisjes en, des zondags vooral, eerzame huisvaders, zich in 't groen vertredend met vrouw en kroost. Aan het einde van het Sterrebosch verheft zich een vrij hooge heuvel, voor de jeugd een niet geringe bijdrage tot de aantrekkelijkheden van het oord, maar in de dagen toen Groningen nog het halsregt bezat, een plaats van minder bekoorlijkheid voor wie haar bezoeken moesten, wanneer daar ten minste de geregtsplaats der stad moet worden gezocht, die ten Zuiden van het Sterrebosch lag. Zulke hoogten werden aan deze zijde van Groningen meer gevonden. Op eene er van, den Kempkenberg, legerde zich bisschop Frederik van Blankenheim in 1401, om de weerspannige stad te bedwingen, maar ook bij latere belegeringen bleek het nadeel van dergelijke verheven punten, vanwaar het vijandelijk geschut

{==227==} {>>pagina-aanduiding<<}
de veste bestrijken kon, en Menno van Coehoorn legde in 1698 het vestingwerk aan, dat wij voorbij komen, als wij de lanen van het bosch en de huizenreeks voor het open veld hebben verwisseld. De vaart, die den weg doorsnijdt, behoort tot de toenmalige versterking van Groningen niet. Kon zij welligt ter verdediging dienst hebben gedaan, zij had de meer vreedzame bestemming om de beide wateren aan weerskanten van den Hondsrug, het Winschoter diep en het Hoornsche diep, met elkander te verbinden en is in 1808 voltooid.
Sinds 1824 is de Heereweg, de aloude hoofdweg tusschen Groningen en Drenthe, bestraat. Hoe 't er vroeger gesteld was, daarvan weten de ouden van dagen nog wel te verhalen en daarvan bewaren de archieven der stad de getuigenissen. Vol bogten, vol gaten en kuilen, door zand en leem, over hoogten en door laagten, was hij menigmaal onbegaanbaar, en 't was geen zeldzaamheid, dat voetganger of ruiter wanhopig terugkeerde. Niet alledaagsch is het zeker, dat een kluizenaar, een huisje van de stad in zeker bosch bewonende, de eerste was, die ten jare 1479 met het onderhoud van den weg werd belast, tegen een jaarwedde van twaalf guldens en vrij gebruik van twee koeijen, een paard en een stortkar, terwijl in het midden der 16e eeuw deze taak werd vervuld door den kelner van het nonnenklooster Essen onder Haren, wiens vader de opvolger van den kluizenaar-wegwerker schijnt te zijn geweest. 't Was blijkbaar een niet onvoordeelige betrekking, en 't laat zich wel gissen hoe de weg er bij het onderhoud door zulke personen mag hebben uitgezien. Herhaaldelijk werden dan ook de eigenaars en gebruikers der aangrenzende perceelen en de bewoners der belanghebbende dorpen opgeroepen, om de gaten en kuilen met rijswerk te komen digten en met zand van geslechte hoogten te vullen. En als deze hoofdweg in zulk een' toestand was, hoe moet het dan wel met anderen gesteld zijn geweest!
Bijna onmiddellijk aan de buitenwerken van Groningen grenst het welvarende gehucht Helpen of Helpman, een nette buurt, met fraaije linden en iepen beplant, waar wij kloeke boerenhui-
{==228==} {>>pagina-aanduiding<<}
zen met groote schuren aantreffen, evenwel nog niet de landbouwerspaleizen van de klei. Ten behoeve der naburige stad worden hier veel moesgroenten gekweekt en veel melkkoeijen gehouden. Overigens zien wij er vooral aardappels en haver, ook vlas en chicorei, te velde staan. Van de oude steenhuizen, eenmaal onder Helpen gelegen, is niets meer bewaard. De sterke burgt van 't aanzienlijke geslacht Coenders, wiens sterke muren meer dan eens de stormen des oorlogs trotseerden en de eerste predikers der Hervorming beschermden, is door een boerenwoning vervangen, maar de plaats, waar hij stond, is door singels en grachten nog kenbaar. Welligt berust onder de koninklijke familie de glazen beker nog, waarmede, in 1581, Menso Alting op den burgt het avondmaal heeft bediend, en die in 1840 door een zijner afstammelingen aan koning Willem II werd geschonken. Geheel verdwenen is de hofstede de Wyert, vroeger aan den voet van den Hondsrug bij de A gelegen, evenals het nonnenklooster Maria op den Hoorn, aan de overzijde dier rivier gesticht, en het Jurgens gasthuis, in 1422 te Helpen gefundeerd. Oude oorkonden spreken van ‘den brink’, van ‘den esch’, van ‘de marke’, gelijk wij die nog in Drenthe vinden, ten betooge, dat wij in dit deel van Groningerland niet op oud-Frieschen, maar op oorspronkelijk Drenthschen bodem staan.
De hoogte van het terrein vergunt ons een ruim uitzigt, vooral naar den kant, waar de Hondsrug zich langzaam glooijend verliest in de uitgestrekte groene vlakte, verlevendigd door den blinkenden waterspiegel van de A, of het Hoornsche diep, en ginds in de verte door de schemerende bosschen van Eelde en Paterwolde omzoomd. Tallooze runderen grazen er in de vruchtbare weiden en te midden van het rustige landschap glijden de bruine en witte zeilen langzaam voort. Aan de andere zijde van den weg zijn het meerendeels hooge bouwlanden, met hagen afgesloten, en is daardoor het uitzigt beperkt; de landstreek wint er door in afwisseling.
In plaats van de oude, gesloopte burgten en godshuizen, verrezen aan den Heereweg nieuwe villa's en buitenverblijven, in

{==229==} {>>pagina-aanduiding<<}
meer of minder eenvoudigen stijl, in meer of minder edelen bouwtrant. De splinternieuwe villa Gelria, door den zoon van den vermaarden industrieel W.A. Scholten gebouwd, zal misschien door velen wat bont en pronkerig worden genoemd, en beter zullen hun de stemmige, deftige heerenhuizen van de Kamp, Essenburg en Hemmen - alle drie zomerverblijven, aan leden der familie Quintus behoorende - voldoen. Aan het eerste schijnen geen geschiedkundige herinneringen verbonden; het tweede bewaart in zijn' naam de gedachtenis aan het eenmaal vermaarde nonnenklooster der Bernardijner orde, in 1216 gesticht, in 1418 onder het bestuur van het klooster Sibculo bij Vriezenveen gekomen en op het einde der 16de eeuw gesloopt. De Saxers hadden in 1514 beproefd er zich te nestelen, om van daar uit Groningen te bestoken, en de stadhouder Rennenberg had er, kort voor zijn' afval, eenigen tijd vertoefd. Hemmen was eertijds een adellijk huis en heerlijkheid, aan het Oversticht leenroerig. Op den in 1805 afgebroken burgt had bisschop Bernard van Galen, bij het beleg van Groningen in 1672, zijn hoofdkwartier. Essen en Hemmen zijn twee oude buurschappen, onder Haren behoorende. Hare boerenplaatsen en arbeiderswoningen, nevens de heeren-hofsteden en de fraaije heereboerderij de Wolf, verlevendigen den weg, die, hier en daar met kloeke eiken en esschen beplant, door hooge wallen met schilderachtige knoteiken, of door beuken- en doornhagen omzoomd, te midden van vruchtbare bouwakkers loopt, terwijl van tijd tot tijd, tusschen het houtgewas, het uitzigt op de groenlanden aan de A weêr geopend wordt. Zoo bereiken wij, langs een lange reeks van zonderling als knotwilgen gesnoeide peppels, het aanzienlijke dorp Haren, het middelpunt eener zeer uitgestrekte gemeente. 't Is een vrolijke plaats, aan weerskanten van den bveeden weg gebouwd, wier huizen van de welvaart der bevolking
getuigen. Gelukkig voor haar is 't reeds lang geleden, dat haar stille, bloeijende woonplaats herhaaldelijk door krijgsrumoer verontrust en door vijandelijke troepen gekweld werd. Thans ziet haar hooge, sterke toren op een tooneel vol vrede en voorspoed

{==230==} {>>pagina-aanduiding<<}
neder, maar meer dan eens was die steenen reus een burgt geworden, was het eerwaardig kerkgebouw tot een vesting gemaakt, was het met iepen overschaduwde kerkhof een slagveld. In de Julijmaand van 't jaar 1501 hadden eenige Saxische soldaten zich op dien toren gevestigd en het omliggend land door woeste strooptogten onveilig gemaakt. Zij verdedigden zich daar hardnekkig en gaven zich niet over, vóór dat het vuur hen uit hun wijkplaats verjoeg. En toen de Groningers, vier jaar later, bezetting in de kerk van Haren hadden gelegd, om den grooten weg tusschen Drenthe en hunne stad te beschermen tegen den overlast, die hun' handel bedierf en den toevoer van koren belemmerde, toen werd in Augustus een scherp gevecht geleverd, waarin de stadssoldaten en de ter hulpe toegesnelde burgers wel overwinnaars bleven, maar niet zonder gevoelige verliezen. De thans digtgemetselde openingen in den kerkmuur, onder de vensters, hebben al den schijn, van destijds tot schietgaten te zijn uitgebroken. Wij kunnen 't ons voorstellen, als wij voor den reusachtigen steenklomp, met zijn' lagen gewelfden ingang, zijn zware steunbeeren, zijn talrijke ijzeren muurankers staan, hoe geducht een sterkte zulk een gevaarte moest zijn, en hoe die kerk, met haar stevige muren van groote moppen, tot een kloeke verdediging geschikt was. Onder al die stormen, en beroeringen heeft het eerwaardige gebouw natuurlijk vrij wat geleden, en ook de tijd bragt zijn verwoestingen mede. Er zijn dan ook blijkbaar vele herstellingen aan geschied, maar zoowel de toren als de kerk vertoonen nog overblijfsels genoeg van den Romaanschen stijl, waarin zij oorspronkelijk zijn gebouwd. De lage rondboogdeuren en enkele kleine lichtopeningen zijn nog gespaard gebleven, al werden later spitsboogramen en bogen op platte pilasters boven de vensters op de buitenmuren aangebragt, gelijk ook het lage koor in dien stijl is opgetrokken en de versierselen aan den trans van den toren een laat-Gothisch karakter
dragen. Van veel nieuwer tijd is een wansmakelijk getimmerte, achter het koor gebouwd, zonder waardigheid en ernst. Een stomp leijen dak kroont den toren, maar de kerk is met roode pannen gedekt. Hooge,

{==231==} {>>pagina-aanduiding<<}
zware populieren, bij den ingang van het kerkhof fier en krachtvol oprijzend, zijn uitnemend in overeenstemming met het indrukwekkende geheel.
Overigens vinden wij in Haren niets, dat ons merkwaardig voorkomt, en wij kunnen, na ons bezoek aan de kerk, onzen togt voortzetten, maar wij scheiden van het vriendelijke, wel bebouwde dorp met een' aangenamen indruk.
Voorbij Haren wordt het landschap woester en eenzamer. De populieren en eiken langs den weg zien er wild en verwaaid uit. De grond is zandig en schraal; op de met walletjes omringde akkers en weiden is blijkbaar een sterke bemesting noodig, wanneer zij niet zullen terugkeeren tot de dorre heide, waaraan zij zijn ontwoekerd. Wij vinden tal van hekken, die den naam der landbouwkundige school, hier gedurende eenige jaren gevestigd, in herinnering houden. Enkele boerderijen en kleine buitenverblijven komen wij voorbij, en het verwilderde bosch van het landgoed Voorveld, met zijn hooge dennen en zijn diepe lanen, zijn' koepel en zijn groot heerenhuis, in een fraaije houtpartij gelegen, strekt zich langs den straatweg uit. Deze buitenplaats is het eigendom van den heer Meddens te Groningen. Zij ligt in de oude buurschap Onnen. Een weinig verder vinden wij, in de buurschap Glimmen, het aanzienlijke huis en goed van dien naam, aan den heer de Sitter behoorende. Reeds in de 12de eeuw wordt Glimmen genoemd, en in 1227 had Egbert, stadvoogd van Groningen, er een' sterken burgt gebouwd, die in de bloedige twisten tusschen de Groenenbergen en Gelkingen werd verwoest. Het tegenwoordige huis is een gebouw van vrij wat nieuwer dagteekening, maar het is van digte bosschen omringd. De helling van den Hondsrug naar de zijde van de A, heeft een' vruchtbaren bodem, maar de hooge vlakte ter linkerzijde van den met knoestige eiken beplanten weg, waar de lijn der telegraafpalen den loop der spoorbaan aanwijst, bestaat nog grootendeels uit onontgonnen en afgeplagde heidegronden, waar de schapen alleen wat levendigheid aanbrengen. De zandige wallen langs den weg zijn met

{==232==} {>>pagina-aanduiding<<}
heidebloemen begroeid, en de ruwe, kale dennen geven aan het landschap een woest en verlaten voorkomen. Naar het schijnt, is de welvaart in deze streek ook geenszins algemeen, want bedelende kinderen vergezellen den wandelaar en draven met de wagens mede, in de verwachting van een kleine gift, in ruil voor de kunstelooze tuiltjes van veldbloemen of wormkruid, die zij den voetganger voorhouden of behendig in de open rijtuigen weten te werpen, op 't gevaar af, dat hun bedoeling wordt miskend en voor baldadigheid wordt gehouden, wat een huldeblijk is, niet meer zelfzuchtig dan menig meer schitterend en met meer gratie aangeboden geschenk.
Bij de halte de Punt verlaten wij den grooten straatweg, om er straks op terug te keeren, wanneer wij ons bezoek aan, ‘de drie Laren’ hebben gebragt. 't Is een open weg, waarop wij voortgaan, na de ijzeren sporen bij het eenzame station te zijn overgestoken, maar het landschap is daarom niet van houtgewas ontbloot, en hadden wij misschien weinig anders dan heide verwacht, dan vinden wij ons niet onaangenaam verrast door de met boschjes omzoomde wei- en bouwlanden, die van jarenlange zorgvuldige en geduldige bearbeiding getuigen. De wallen, die ook hier, als doorgaans in de hooge zandstreken, de akkers en velden scheiden, zijn met hakhout bepoot en op de heide zijn grooter en kleiner dennebosschen aangelegd. Allengs wordt de grond in cultuur gebragt, voet voor voet wordt op de wildernis veroverd, al blijkt het een zware strijd met den dorren bodem, de verzengende zomerzon en den fellen wind, die over de uitgestrekte vlakten giert. Ziet, waar dit heldere beekje kronkelt, daar prijkt een frisch en welig grastapijt, als een oase vol leven en vrolijkheid, maar waar het water ontbreekt, daar is alle vlijt en volharding van den mensch noodig, om in den strijd met de natuur te overwinnen en te behouden wat hij gewonnen heeft. Maar wat schilderachtige, indrukwekkende partijen vertoonen zich! Hier die wilde dennengroep; ginds die eenzame, geschubde stammen, scheef gewaaid door den storm, maar niet ontworteld; daar die ranke berken met hun witte schors; elders het bloeijend

{==233==} {>>pagina-aanduiding<<}
boekweitveld; straks de bosschen en plantsoenen van enkele buitenverblijven en dan weêr de rulle zandsporen tusschen de korenakkers. Bij Noordlaren, dat wij allengs genaderd zijn, is de grond reeds sinds eeuwen bebouwd. De groote esch van het dorp breidt zich ver in den omtrek uit. Midden in het roggeland, niet ver van den molen, liggen de reusachtige granietsteenen van een hunebed, het eenige, dat de provincie Groningen bezit, zwijgende getuige van den voortijd, toen hier op den Hondsrug een geheimzinnige bevolking woonde, die overigens, naar het schijnt, geen herinneringen achterliet. Welligt zijn de oude grafheuvels, die wij in den omtrek zouden verwachten, sinds lang vergraven en is hun inhoud verstrooid. Misschien brengt later de spade des ontginners urnen met de asch der dooden aan het licht. Mogelijk wordt, de aandacht van een of ander zwerveling, in vergeten hoekjes der heide, wel door de sporen eener vóórchristelijke begraafplaats getrokken. 't Zou althans vreemd zijn, wanneer een landstreek als deze, blijkbaar reeds vroeg bewoond door een' stam, talrijk genoeg, om zulke geweldige steenklompen op te stapelen, een landstreek, door den hoogen zandrug en de onmiddellijke nabijheid van het vischrijke meer, met de graslanden aan zijn' oever, zoo uitnemend ter bewoning geschikt, geen andere overblijfselen, dan dit hunebed en de beiden bij 't naburige Midlaren, bewaarde. Als wij Drenthe bezoeken - het land der hunebedden - dan zullen wij van zelf geplaatst worden tegenover de vragen, die zij ons stellen. Daar zullen wij ook de gelegenheid hebben, die indrukwekkende gevaarten te zien in verband met zooveel, dat van het grijs en raadselachtig verleden spreekt. Voor heden is een vlugtige beschouwing van dit eerwaardig gedenkteeken ons genoeg.
Het dorp Noordlaren ligt niet aan den grooten weg en heeft niet veel aan te bieden, wat ons zou dringen, ter zijde af te wijken. Welligt was het vroeger aanzienlijker, tenzij 't aan zijn ligging op de grens van Drentherwolde mag zijn toe te schrijven, dat de stad Groningen er in vroeger eeuwen ‘vijf herbergen’ had, nl. het regt, er vijf maal in een jaar kosteloos een

{==234==} {>>pagina-aanduiding<<}
etmaal te vertoeven met drie paarden, honden en windbonden, een regt, dat de bisschop ten behoeve der jagt, of ter huisvesting van zijn' ambtman, waarschijnlijk bezeten had. Ons zou 't geen voordeel doen en wij blijven dan ook maar onzen weg vervolgen. Van de hoogte, waar wij staan, overzien wij een ruim en vriendelijk landschap, met boerderijen en molens, met haver- en roggevelden en aardappelakkers, door boschjes omringd en afgewisseld, en terzijde de witte kerk, met haar laag koor en haar' vrij dikken toren, door een gewoon huisdak tusschen twee brandgevels gedekt. Achter de huizengroep van het dorpje, maar grootendeels door daken en houtgewas verborgen, zien wij het groote meer in den zonnegloed blinken. Als wij Noordlaren voorbij zijn, komt de uitgestrekte waterplas niet haar lage, groene zoomen beter in 't gezigt, hoewel nog altijd boschjes en boomgroepen beletten haar in haar geheel te overzien. Vooral het digte bosch van het landgoed Meerwijk onttrekt het weêr geruimen tijd aan ons oog. Bij Meerwijk zijn wij reeds op Drenthschen grond en thans ook hebben wij eerst de gemeente Haren verlaten, gelijk wij een der grenzen van het Goorecht en het einde van het oude domein der villa Cruoninga hebben bereikt. Onze eerste indruk van Drenthe is geenszins ongunstig. Midlaren is een eenvoudig, landelijk gehucht, met schilderachtige schuurtjes en groene hagen, en Meerwijk, dat den Heer van Swinderen behoort, is een aanzienlijk goed, met nette boerderijen, statig hout, frissche grasperken en een vrolijk, witgepleisterd heerenhuis, dat aan de overzijde van de vruchtbare korenakkers tusschen het krachtig groen van kloeke boomen schittert. Ook bezit Midlaren een tweetal hunebedden, beiden zeer geschonden, maar waarvan een althans opmerkelijk is door den grootsten deksteen, die tot nog toe in ons vaderland bekend is. De zwaarte van dezen steenklomp wordt op niet minder dan 52000 kilo geschat. Zij liggen niet ver van den
weg, nagenoeg tegenover het huis van Meerwijk, op de hoogte, waarover ook de grintweg is aangelegd.
Was Midlaren de plaats, waar in de eerste helft der 13de

{==235==} {>>pagina-aanduiding<<}
eeuw de burgt Mitzpete stond - zooals sommigen beweren, anderen ontkennen en wij niet beslissen - dan heeft deze bodem vrij wat bloed van Groningers en Drenthers gedronken, dan zijn deze stille heuvelen het tooneel geweest van meer dan één' bloedigen en hardnekkigen strijd, in de lange jaren van onrust en verwarring, toen heftige partijschappen woedden en stad en bisschop worstelden om het oppergezag. Maar ook al hebben wij die min of meer raadselachtige sterkte elders te zoeken, niettemin heeft hier vaak de geharnaste hand zwaar op den landman gedrukt, waar de Saxers stroopten, de ‘Zwarte hoop’ plunderend en blakend rondtrok, de Munsterschen brandschatten en roofden.
Vóór ons rijst de spitse toren van Zuidlaren op, maar niet in lijnregte rigting leidt de weg ons derwaarts. Hij maakt nog een aanmerkelijke kromming en voert ons op niet verren afstand van het meer, dat wij van hier, zoo niet in zijn gansche uitgestrektheid, dan toch over een groote uitgebreidheid kunnen overzien. 't Is een ontzaggelijke watervlakte, wier lage oevers aan de overzijde zich naauwelijks laten onderscheiden, en die zich in het verre verschiet verliest, terwijl op den voorgrond het heldere groen der hooilanden, in den winter overstroomd, krachtig tegen den donkerblaauwen, rustigen spiegel afsteekt. Beweging zien wij er heden niet; geen zeil van visscher- of beurtman zweeft er boven, geen schuitje zelfs schijnt er te drijven. 't Is of het sluimert, evenals de hooggepluimde biezen aan den kant en de blaauwgrijze wilgen in de velden, waarin zich de glooijingen van den heuvelrug verliezen.
Hoe meer wij Zuidlaren naderen, des te levendiger wordt het landschap. Goed bebouwde akkers, welig eikenhakhout op de wallen, boerenhofsteden en arbeiderswoningen, een groot bosch, waarboven de toren uitsteekt, weldra heerenhuizen met bloemrijke tuinen, prachtige beuken, in dubbele rij den weg met hun krachtige zuigers overwelvend, verkondigen ons de nabijheid van een der fraaiste dorpen van Drentherland, en weldra hebben wij het voor ons, met al zijn toebehooren, zijn' brink, zijn kerk, zijn raadhuis, zijn school, zijn smidse en zijn oudadellijke havezathe.

{==236==} {>>pagina-aanduiding<<}

't Is inderdaad een fraai dorp, en een echt Drenthsch dorp is het ook. Ongeregeld staan de huizen en loopen de straten. Overal groote grasperken, met paden doorsneden, en aardige waterkommen, van wilgen omringd. Overal lanen en boomgroepen, kastanjes en eiken en linden. Overal tuinen en hagen, bemoste rieten daken en houten gevels, schuren en boerderijen, kleine buitenverblijven met lommer en bloemen. En dat alles op bepaalde uren van den dag gestoffeerd met bonte runderen en witgewolde schapen, die hun' weg naar de gemeene weide zoeken, of als hun vreedzaam dagwerk is volbragt, terugkeeren naar de wijd geopende staldeuren. Maar 's Zondags in den zomer, dan is de stilte er gebannen. Dan staan lange rijen van rijtuigen uitgespannen voor de beide herbergen, dan is de brink met de stoelen en tafeltjes veler gasten bedekt, dan weergalmen de ruime, groene pleinen van vrolijke stemmen bij lustige spelen, dan omtmoet gij in de bosschen in den omtrek talrijke wandelaars uit ‘de stad’ en uit de naburige dorpen, dames en heeren, burgers en burgervrouwen, boeren en boerinnen. Dan is Zuidlaren 't vereenigingspunt, waar men van alle kanten zamenstroomt, en de kindertjes langs den weg hebben heel wat bloemen te plukken en met heel wat vlugge paardenvoeten te wedijveren, misschien ook wel heel wat centen op te garen uit het stof van den grintweg.
Het raadhuis is tevens een uitspanning en verheugt zich in een druk bezoek, maar de deftige gasten schijnen den Gouden Leeuw, de gastvrije woning van H. Zondag, te verkiezen. De kastelein draagt dan ook een' veelbelovenden naam - 't is bij hem altijd Zondag. En wat meer is, zijn uitstekend logement is alle aanbeveling waard. 't Ligt bovendien op het schoonste punt van het dorp, aan den brink, met een fraai uitzigt over het groote grasveld, door huizen en hooge boomen aan twee zijden ingesloten, en aan het einde uitloopend in den met dennebosschen omzoomden grintweg naar 't station. Terwijl wij hier onze voornaamste rustplaats van dezen wandeltogt kiezen, hebben wij gelegenheid, aan Zuidlaren wat meer opmerkzaamheid te

{==237==} {>>pagina-aanduiding<<}
wijden, dan aan de andere plaatsen, die wij door kwamen. Wij konden daar trouwens het voornaamste, in 't voorbijgaan, van den weg zelven overzien. Hier hebben wij een dorp, dat niet aanstonds al zijn bevalligheden ten toon spreidt, want het bestaat niet uit één lange straat, maar het heeft, naar Drenthschen trant, een aantal hoofd- en dwars- en achterwegen, waar langs de woningen zijn verstrooid, en door al zijn pleinen en lanen, door de tuinen en erven rondom de meeste huizen, beslaat het een vrij wat grooter oppervlakte, dan wel 't getal zijner inwoners zou doen vermoeden. Die ruime aanleg, dat overvloedig geboomte, die schaduwrijke slingerende wegen, met tal van schilderachtige daken en gevels en muurtjes onder het hooge hout en tusschen het frissche veelkleurige groen, geven aan Zuidlaren een' rijkdom van landelijk schoon. Op een hoogte nevens den brink ligt de kerk en het kerkhof, door een' gemetselden muur om ringd. Belangrijk door ouderdom of bouwstijl is het bedehuis niet. Zoo er al eenige Romaansche overblijfsels kunnen worden aangewezen, het geheel draagt de kenmerken van veel later verbouwing en herstelling - geen wonder trouwens, als reeds in 123. de kerk door de Groningers werd verbrand - maar de zware toren met zijn hooge, scherpe spits mag toch mede onder de sieraden van het dorp gerekend worden, gelijk hij ruimschoots het zijne bijdraagt tot verfraaijing van het bekoorlijke landschap. En wat vooral aan de rijk begunstigde plaats een bijzondere aantrekkelijkheid geeft, dat is de aanzienlijke havezathe Laarwoud, de bezitting van den Commissaris des Konings in Groningen, den graaf van Heiden Reinestein. Het groote huis met zijn beide lage vleugels is uit het midden der vorige eeuw afkomstig, toen de rijksgraaf Alexander Carel van Heiden het overoude goed der Selbachs, na het uitsterven van dat eens in Drenthe zeer bloeijende geslacht, had gekocht en verlof had ontvangen, het regt van
havezathe van 't hem toebehoorende Vleddering op dit zijn nieuw verkregen eigendom over te brengen. Van oude dagteekening is het gebouw dus niet en 't is ook in zeer eenvoudigen stijl opgetrokken. Ook

{==238==} {>>pagina-aanduiding<<}
het plantsoen er om heen maakt door aanleg en rijkdom geen bijzonderen indruk. Zijn waarde ontleent Laarwoud aan het prachtig beukenhout der lanen in zijne nabijheid en aan het statig geboomte rondom het huis. Ook fraaije linden en kloeke eiken prijken in de nabijheid van het hek, dat binnen de omheinde ruimte voert, en achter het terrein, door een laan er van gescheiden, strekt een niet zeer groot, maar wild en rijk bewassen bosch zich uit. Donkere, glimmende hulsten bedekken den grond, gloeijend bruin en geel gekleurd door de afgevallen bladeren; enkele paden loopen door het digte houtgewas; hooge aarden wallen, met varens begroeid, sluiten het in; krachtige beuken en eiken, door jonger en slanker stammen afgewisseld, rijzen uit de weelderige struiken, die hun' voet omringen, stout en rustig omhoog. Een lange laan, dwars door het bosch, regt tegenover den achtergevel van het huis, opent een doorzigt onder de trotsche loofgewelven, waarin aan de bezoekers van Zuidlaren vrije wandeling is toegestaan, en die wel door niemand onvoldaan worden verlaten. Aan één e zijde van het bosch grenst een onafzienbare groene vlakte, vruchtbaar weiland en hooiland, maar het meer zien wij niet. Het blijft op eenigen afstand van het dorp en is sedert 1835 door een vaart er aan verbonden, tot groot voordeel van de plaats, die daardoor een voortreffelijke gemeenschap te water met Groningen verkreeg, want de Hunse loopt door het meer en brengt de vrachtschepen tot binnen de stad. 't Begin dier vaart, met den rijweg er naast, door de vlakke velden van het Midlaarderveen aangelegd, kunnen wij niet ver van het heerenhuis zien, maar wij gevoelen ons weinig opgewekt, om daar langs den oever van den grooten waterplas te gaan opzoeken. Liever wandelen wij het dorp weêr in, waar de lange rij palen in de laan van eiken en linden bij den Gouden Leeuw aan den brink ons herinnert, dat Zuidlaren zich op van ouds vermaarde en druk
bezochte voor- en najaarsmarkten mag beroemen, waarop een menigte van vee een menigte van kooplustigen van nabij en van verre doet zamenstroomen. En hebben wij nu ook nog

{==239==} {>>pagina-aanduiding<<}
een' blik geworpen op het heuvelig heide-landschap, met zijne dennebosschen, van den grintweg naar 't station doorsneden, dan kunnen wij stellen, dat intusschen ons maal is gereed gemaakt en dat wij, na 't genot der goede gaven uit Zondags gunstig bekende keuken, genoegzaam versterkt en uitgerust zijn, om onzen togt weêr voort te zetten.

Het eerste deel van den weg is ons bekend. 't Is de grintweg naar de Punt, dien wij ook daar straks hebben gevolgd, maar in zoover nieuw, als wij nu de dingen van den anderen kant zien. Bij Meerwijks zouden wij den ouden zandweg over Onnen naar Haren kunnen inslaan, wanneer wij ter afwisseling een' anderen, zooal niet korteren, weg naar Groningen wilden kiezen. Wij zouden dan Noordlaren door en digt bij het meer langs komen en voorts de heide doorwandelen. Ons bestek brengt echter mede, dat wij bij de Punt op den grooten staatweg uitkomen, en daarheen verplaatsen wij ons met de snelheid der gedachte, een goed uur gaans in een enkel oogenblik afleggende.
Een paar fraaije buitenplaatsen, een nette boerderij, een weiland, een uitspanning, een brug over de Drenthsche A - en wij hebben het Groningsche grondgebied weêr verlaten. Ditmaal is de indruk van Drenthe minder gunstig. Tot aan de brug was 't een boomrijk, vrolijk en vriendelijk landschap; over de brug is 't een kaal en vlak, naargeestig turfland. De brug zelf is er vóór een halve eeuw gekomen, toen de staatweg werd aangelegd. Vroeger geschiedde de overtogt met een pont, en destijds stond er een fraai ijzeren hek, dat naar de Zuiderbegraafplaats te Groningen is overgebragt. Krachtiger afsluitingsmiddelen had bisschop Fredrik van Blankenheim er in 1400 ter bescherming van Drenthe laten bouwen, in den vorm van het sterke blokhuis Blankeweer, en honderd jaar later, in 1505, had graaf Edzard van Oost-Friesland er de sterkte Weerdenbras

{==240==} {>>pagina-aanduiding<<}
tot dekking van de grenzen gesticht. Wij vinden van deze oude vestingwerken geen spoor meer, en sinds lang zijn gelukkig ook de dagen voorbij, waarin de Drenth in het Goorecht kwam stroopen en de Groninger in Drentherland plunderen kwam. Veilig kan de boer bij de Punt den turf uit zijn onafzienbare heiden graven en zijn vee in de weiden langs het Hoornsche diep laten grazen. Zonder vrees kunnen de scheepjes daar ginds te midden der kalme velden varen. En ziet de Groninger nog steeds met blijden trots zijn' hoogen, schoonen Martini - toren, in de verte zich fier en rank verheffend, geen verbittering behoeft den Drenthenaar bij 't voortdurend gezigt van die eenmaal zoo tergende herinnering aan de nabijheid van den erfvijand meer te vervullen.
Niet lang houden wij den straatweg. Als wij de brug over het breede Noord - Willemskanaal over zijn, vinden wij den grintweg, die ons door eene wel niet bijzonder schoone, maar toch eenigszins liefelijker landstreek voert. Groote heidevelden zien wij nog - en de poëzij der heide is verloren gegaan, waar zij door een' kunstweg doorsneden wordt - maar hakhout en boschjes van eiken en dennen beginnen zich toch weêr te vertoonen, en allengs naderen wij het hooge hout en de beukenlanen van het landgoed Oosterbroek, thans eene bezitting van Jhr. J. Rengers Hora Siccama, eertijds eene der havezathen van Drenthe. De grond draagt hoe langer hoe meer de blijken van reeds lang ontgonnen en bebouwd te zijn geworden. Trouwens aan Oosterbroek grensden de uitgestrekte bouw- en heidevelden der havezathe Lemferingen, misschien het aloude, reeds in de 11e eeuw genoemde Lintheringe, en hetzelfde als het sterke Luefage, het slot der Heeren van Eelde, in de 13e eeuw door de Scholten van Drenthe bewoond en in 1266 verwoest. Maar ook al is dit onzeker, Lemferingen is sinds lang als een adellijk goed bekend geweest. Graaf Dumonceau van Berg en Daal, generaal in Fransche dienst en bevelhebber van Groningen, had er in 't begin dezer eeuw veel aan ten koste gelegd. Bij zijn verplaatsing naar Rome ging het in andere handen over en werd het gesplitst. Het oude huis werd door

{==241==} {>>pagina-aanduiding<<}
een nieuw vervangen en daartegenover werd, op een deel van het terrein, de buitenplaats de Duinen aangelegd, en de groote heidevelden werden in fraaije boschpartijen herschapen. Thans is dit alles weêr verdeeld en gesloopt, in bouwland en akkermaalsbosch veranderd. Het torenspitsje van Eelde steekt, niet ver meer van ons, boven de boomgroepen en de korenvelden uit. Spoedig zijn de eerste huizen met hun rieten daken bereikt en wij zijn in de kom van het landelijke dorp, bij de kerk onder de linden. Vrolijk is 't gestoffeerd. De breede zilveren oorijzers met gouden knoppen van de dochteren des lands flonkeren in de zon. Hooge sjeezen en bontbeschilderde speelwagentjes, met kloeke paarden bespannen en met kostelijk uitgedoschte boerinnen beladen, ratelen over den grintweg. 't Is Zondag, en alles is in feestdosch en in feestelijke stemming. Wie daar rijden, behooren hier niet te huis; 't zijn ‘dikke’ boeren uit den omtrek, die een ridje maken. Straks, te Paterwolde, zullen wij velen hunner weêrzien. Wie daar drentelen langs de straat, of babbelen bij de huisdeur, in vrolijke groepjes vereenigd, met kleurige pakjes en blinkenden hoofdtooi, zijn meiskens uit het dorp of uit omliggende buurschappen. De mannen en jongens zijn stemmig en donker gekleed. Maar allen is het aan te zien, dat de welvaart niet alleen bij de Groninger landbouwers heerscht. Ook Eelde en zijn bevolking draagt het voorkomen van voorspoed en bloei, al zijn de meesten zijner voormalige heerenhuizen gesloopt en al neemt het niet meer, als vroeger, een der hoogste plaatsen onder de Drenthsche dorpen in. De landbouw levert er een ruim bestaan; de veenerij geeft er werk en brood; de woeste gronden, gelijk wij ze hier en daar zien, met ruwe biezen en ruige struweelen begroeid, of met zwarte, weeke derrie bedekt, geven brandstof en, bij goede behandeling, weiden en akkermaalsbosschen. Vooral het Hoornsche diep, dat op korten afstand vloeit,
draagt het zijne tot den vooruitgang der dorpelingen bij. Zij hebben daardoor een' gemakkelijken gemeenschapsweg met ‘de stad’, wier weekmarkten zij druk tot verkoop hunner producten en tot inkoop hunner benoodigd-
{==242==} {>>pagina-aanduiding<<}
heden bezoeken. Groote, deels nieuwe hofsteden zien wij dan ook in genoegzame getale, zoowel te Eelde zelf, als langs den weg naar het onderhoorige fraaije gehucht Paterwolde, dat ook en vooral om zijn buitenplaatsen vermaard is. 't Aanzienlijkste daarvan is het deftige Vennebroek, van Jhr. J.H. Hooft van Iddekinge, waarop het regt van havezathe van het verdwenen huis de Mepsche verlegd is. Het heeft een uitgestrekt bosch, een schoone laan voor het heerenhuis en een' toegang, daarmede in overeenstemming, door een hoog ijzeren hek, tusschen zware steenen palen. De lustplaats Brinkhoven, die er vroeger aan grensde, is gesloopt, maar daar tegenover liggen de bevallige plantsoenen en waterpartijen der buitenverblijven de Braak en Nieuwborg, en naast Vennebroek, door een frissche weide en een heldere vaart er van gescheiden, vinden wij de herberg met haar' grooten tuin en haar' ruimen stal, wèl noodig, nu tal van rijtuigen er zijn uitgespannen en tal van gasten er door den heerlijken zomeravond zijn heen gelokt. Omvangrijke familiewagens uit Groningen hebben een menigte kinderen, met de noodige moeders, tantes en dienstboden, gelost. Nette tentwagentjes bragten er gezeten burgers van stad en lande. De sierlijke speelwagentjes der boeren leverden er een belangrijk contingent en 't is wel de moeite waard, nevens de menschelijke bezoekers, ook eens na te gaan, wat fraaije voertuigen en wat forsch gebouwde, weldoorvoede paarden hier vereenigd zijn. Gij ziet, dat gij in een rijke landstreek zijt.

De zon is ter kim gedaald. Boven de bosschen van Vennebroek verrijst de maan. Als een zilveren sluijer rust de daauw op de velden. De paarden worden uit de stallen gehaald. De wagens worden weer volgeladen. In vluggen draf snellen zij weg. 't Wordt tijd, dat ook wij de stad gaan opzoeken. Wij verliezen er niet veel aan, als wij het laatste deel van den weg bij maanlicht, in plaats van bij helderen zonneschijn afleggen. Be-
{==243==} {>>pagina-aanduiding<<}
halve de buitenplaats Noordwijk, komen wij geen heerenhuizen meer voorbij. Het landschap heeft weinig schoons meer aan te bieden en de fantasie heeft vrij spel, terwijl de nevel hangt over de heiden en akkers, en de glans der nachtvorstin de plassen in de verte doet blinken in tooverachtig licht. Daar ginds schemeren de bosschen van Haren en Helpen op den Hondsrug, dien wij dezen morgen betraden. Allengs duidelijker wordt de hooge Martini-toren en helderder stralen de lichten in de stad. Straks zijn wij de eerste huizen der voorstad genaderd. Weldra hebben wij de fiere hoofdstad zelve bereikt, en in welverdiende rust vergaderen wij nieuwe krachten voor den togt, die morgen ons wacht

Tusschen de Punt en Eelde zagen wij gisteren een woest en onherbergzaam landschap. De straatweg van Groningen op Assen, voor zoover wij dien op dit gedeelte van het Drenthsche grondgebied volgden, leidde ons langs barre heidevelden, ruige, met grof en spichtig rietgewas begroeide veengronden, naargeestige poelen en plassen. Wij vonden verderop de overwinningen door den mensch in zijn' strijd met de natuur behaald: akkers, weiden, bosschen, een bloeiend dorp, een aanzienlijk gehucht, hofsteden en buitenplaatsen, als de zegeteekenen van zijn zorg en zijn' vlijt. Onzen tweeden togt in Groningerland willen wij aanvangen in een streek, die ons eveneens, maar in nog veel hooger mate, te zien geeft, wat er worden kan van een wildernis. Tot in den aanvang der 17de eeuw strekten zich ten Oosten en ten Zuidoosten van Groningen, aan den voet van den Hondsrug, onafzienbare en tot nog toe onontgonnen hooge veenen uit, ten deele tot het Goorecht, ten deele tot het Oldambt, ten deele tot de heerlijkheid Westerwolde behoorende. In dit laatste landschap was hier en daar met verveening begonnen, naar het schijnt voor 't eerst in 1250, toen het klooster te Aduard daartoe van den Utrechtschen bisschop Hendrik van Vianden vergunning ontving. Maar elders lag de kostbare grond

{==244==} {>>pagina-aanduiding<<}
nog onaangeroerd en renteloos, en de groote, vaak veel tijd en geld eischende werken, waarmede iedere verveening op eenigszins uitgebreide schaal moet beginnen, waren dan ook zeker nagenoeg onmogelijk in de eeuwen van verwarring en strijd, die elkander in deze streken waren opgevolgd. Ook hier was de 17de eeuw, dat tijdperk vol leven en krachtsontwikkeling, de geboorte-eeuw van een' gansch nieuwen en zegenrijken toestand. Wij hebben van den spoorweg tot het station Hoogezand gebruik gemaakt. Een wandeling derwaarts zou ons weinig meer te zien hebben gegeven, dan wij onder het voorbijsnellen konden opmerken. Ook de togt met de stoomboot, de opvolgster van ‘snik’ en barge, zou ons voor het tijdverlies niet hebben schadeloos gesteld. Landstreken als deze, vlak en open, laten zich uit het spoorrijtuig genoegzaam overzien. Aanvankelijk liep de baan evenwijdig met die van Assen en wij volgden de rigting van den Heereweg, achter Helpen, totdat bij de buurschap Essen de spoorwegen zich splitsen. Ons bleef ten Noorden het Schuiten- of Winschoterdiep ter zijde. Wij zagen gras en slooten, boerenhuizen en molens, een paar dorpjes in de verte, den blanken waterspiegel van het Foxholter meer, de daken en fabriekschoorsteenen bij het begin van Hoogezand, en op een andere wijze reizende, zouden wij niets anders gevonden hebben. Waar thans het station staat, lag ook eertijds, tot 1647 toe, een meer, het kleine meer genaamd. Niet ver van daar, wat meer Noordwaarts, vond men nog in de eerste jaren dier eeuw een' diepen, vaak door de stormen geweldig beroerden waterplas, het Sappemeer, of wel, om zijn boosaardigheid, het Duivelsmeer geheeten. Van de vruchtbare velden, de kloeke hofsteden, de welvarende dorpen en vlekken, die wij voorbijkwamen, was destijds nog niets te zien. 't Was hoog veen, woest en verlaten, voor zoover het geen donkere, sombere poelen en uitgestrekte meeren
waren. Aanzienlijke mannen uit het Sticht sloegen de handen aan het werk, om de wildernis te ontginnen. Zij pachtten van de stad Groningen de veenen, van het klooster Essen afkomstig, in den omtrek van Foxhol, en

{==245==} {>>pagina-aanduiding<<}
begonnen met moed. Maar tot beteugeling van het Sappemeer schoten hun krachten tekort en de geldmiddelen raakten uitgeput. Reeds terwijl zij arbeidden had de stad begrepen, welk voordeel de ontginning der veenen opleveren kon, en in 1616 was zij in 't bezit gekomen van de regten der oorspronkelijke compagnie. Twee jaar later was 't gelukt, de wateren van het Sappemeer afteleiden en de grootste hinderpaal was overwonnen. Een vaart werd er door gegraven en tot Zuidbroek verlengd, tot groot gerief zoowel voor den handel, als voor de afwatering dier toen reeds bloeijende plaats. Sinds ging het groote werk onafgebroken voort. Langs de hoofdvaart kwamen dorpen op. Hoogezand en Sappemeer - spoedig welvarende vlekken - waren ontstaan. In volgende jaren werden bij voortduring veenen aan verschillende compagniën uitgegeven, en de eerste helft der 17de eeuw was nog niet ten einde, of ook ongeveer een uur gaans ten Zuiden van het hoofddiep was een uitgestrekte kolonie gevestigd, Windeweer en de Lula, die reeds in 1656 een eigen kerkgebouw noodig had. De aldus nieuw aangewonnen landstreek, met haar dorpen en gehuchten, werd van het Goorecht, waartoe het grootste, en van 't Oldambt, waartoe het kleinste deel behoorde, afgescheiden en tot een afzonderlijk regtsgebied, den rigtstoel van Sappemeer, vereenigd. Het jagtregt behield de stad aan zich, ten behoeve der regering. Met wijze onbekrompenheid stelde zij vreemdelingen van alle godsdienstige gezindten in de gelegenheid, er zich te vestigen. Behalve Hervormden, vond men er spoedig Roomsch-Catholieken en Lutherschen, Doopsgezinden en Israëlieten, die er hun bedehuizen vrijelijk bouwden en gebruikten.
't Waren de laatste jaren der geweldige worsteling met Spanje; 't waren jaren, helaas! van veel burgertwist; maar ondernemingsgeest en volharding stempelen dien tijd tot een' tijd van krachtige ontwikkeling, rijk aan groote werken, rijk aan gezegende vruchten. En menigmaal nog wordt in die merkwaardige eeuw de uiterste krachtsinspanning gevorderd in den strijd met magtige vijanden. Menigmaal komen inzigten, belangen, partijen

{==246==} {>>pagina-aanduiding<<}
in botsing, maar de werken des vredes gaan voort met stillen, vasten gang. Behalve de vruchtbare landstreken en de bloeijende dorpen, in den rigtstoel van Sappemeer gewonnen, werden terzelfder tijd de uitgestrekte veenkoloniën van Veendam, Wildervank, Pekel - A, Stadskanaal gesticht, waarheen ditmaal onze weg ons niet leidt, maar die in elk geval niet ongenoemd mogen blijven, als er sprake is van wat die eeuw van arbeid en geestkracht ook in Groningerland veranderen en aanwinnen zag.

Wij behoeven de onmiddellijk aan elkander palende vlekken Hoogezand en Sappemeer niet in hun gansche uitgestrektheid te doorwandelen. Een gedeelte is voldoende, om ons te doen oordeelen over 't geheel, want het karakter der streek is overal hetzelfde, gelijk het doorgaans met dergelijke veenkoloniën 't geval is. Daar is een lange, breede vaart, van tijd tot tijd overspannen door een brug, wier boog hoog en wijd genoeg moet zijn, om vaartuigen van vrij groote afmetingen door te laten; meestal zijn 't dan ook ‘kwakels’, - brugjes, alleen voor voetgangers bestemd, die met trappen beklommen worden. Langs de hoofdvaart loopt aan beide zijden een weg, en aan die wegen staan de huizen en verdere gebouwen, met het front naar de vaart gekeerd. Slooten en dwarsvaarten - ‘wieken’ - maken tal van bruggen, vonders, of planken noodig. Tusschen en achter de huizen zien wij de bouw- en weilanden, die de vroegere veenen vervingen. Zoo is in 't algemeen de type der veendorpen en zoo is 't ook hier; zoo is 't in het begin, in het midden, aan het einde. Wij hebben dus genoeg gezien, als wij een deel gezien hebben. Maar dat deel overtuigt ons dan ook van de beteekenis der beide plaatsen. Wij zien er een lange reeks van welvarende burgerwoningen, niet hoog, maar goed onderhouden. Wij zien er tal van kloeke heerenhuizen, met spiegelruiten en bloemrijke tuinen. Wij zien er rijk gebouwde villa's, van kostbaar plantsoen

{==247==} {>>pagina-aanduiding<<}
omringd. Wij zien er hooge fabriekschoorsteenen en ruime werkplaatsen. Wij zien er vrij wat scheepstimmerwerven, thans, bij kwijning van de scheepvaart, niet allen een schip op stapel vertoonend, maar toch in de menigte naambordjes, op de groote loods gespijkerd, de bewijzen dragend, dat menigmaal een stuk van den weg moest worden uitgegraven, om nieuwgebouwde vaartuigen het land te doen verwisselen voor hun natuurlijk element.
Wij zien in de vaart een menigte tjalken, met turf en brandhout beladen. Wij zien groote en nette kerken, meerendeels nieuw gebouwd en een fraaije Rijks Hoogere Burgerschool, in 1868 gesticht. Wij zien er overal de bewijzen van voorspoed en bloei en leven in de eenmaal zoo onvruchtbare en verlatene landstreek, die oog en hart aangenaam aandoen, al zou de wandelaar de schoonheid der eenzame heide en van het woeste meer boven het welvarend voorkomen van de tegenwoordige onafzienbare huizenrij langs het lijnregte kanaal verkiezen.
Even vóór dat wij de kloeke, van een statige kruiskerk door wonderlijke aanbouwsels tot een tamelijk wanstaltig gevaarte verhaspelde Hervormde kerk van Sappemeer bereiken, vinden wij den dwarsweg naar Slochteren; een' kalen, regten, door en door leelijken straatweg. Tusschen bouw- en weiland loopt hij door. 's Zomers blakert er de zon onbarmhartig; als het waait, giert de wind er onbelemmerd over de onmetelijke vlakten; bij regen is er huis noch hut, om te schuilen; maar rijk en welig staan de vruchten te velde en het vee vindt er een overvloedig voedsel, waar ook de blik rondzwerft. Ware 't ons niet te doen geweest, om tevens met Hoogezand en Sappemeer kennis te maken, wij hadden naar Slochteren een' aangenamer weg kunnen kiezen, door de lommerrijke dorpen Harkstede, Scharmer en Kolham, die dan ook in den regel door de Groninger ingezetenen, bij hun bezoek aan die plaats, wordt gebruikt. Slochteren toch mag zich, even als Zuidlaren, er op beroemen, dat het tot de meest geliefde uitspanningsplaatsen van de bewoners der hoofdstad behoort.

{==248==} {>>pagina-aanduiding<<}

Vóór ons wordt het ruime uitzigt eenigszins beperkt door een rij boerenwoningen met hun groote schuren, van elkander afgezonderd in kleine boschjes gelegen. Als wij ze genaderd zijn, zien wij, dat zij langs eene vaart - het Achterdiep - zijn geschaard. Zij vormen een buurt, onder Sappemeer behoorende, en geven althans eenige afwisseling aan het uitgestrekte en eentoonige landschap. Zijn wij de brug over, dan is 't weêr dezelfde natuur en dezelfde open weg; maar allengs beginnen toch de bosschen in de verte zich duidelijk af te teekenen, en boven hun donkere lijnen blinken torens in het zonlicht. De zware steenklomp vau Slochterens toren treedt als een reus te voorschijn. De ranke steenen spits van Schildwolde schemert in rozenrooden glans. De vergulde windvaan van Fraylamaborgh steekt even boven het digte houtgewas uit en schittert van gloed. Langzamerhand begint ook het landschap van karakter te veranderen, en als straks de weg zich Westwaarts buigt, dan zijn wij in een veenstreek verplaatst, die ons nog eenigermate den vorigen toestand herinnert. 't Is hier de armelijke buurt de Langewiek. Het zandpad voert ons langs een turfvaart, zooals de naam aanduidt; kleine hutten, van planken opgeslagen, met riet gedekt, zijn in scherpe tegenstelling met de weelde en de welvaart, waarop alom ons oog heeft gerust. Maar de verwaaide boomen, die de nederige daken vriendelijk overschaduwen, - de breede greppels, waarover een verwelooze plauk naar de huisdeur leidt en waarin halfnaakte kinderen spelen of zich bakeren in het warme, zand, - de donkere velden, afgewisseld door de blinkend witte kanten, waar het hooge veen is afgegraven en de blanke ondergrond zich vertoont, de rijkdom van tinten op het ruwe hout en het bemoste riet, het heldere, stille water en het boomgewas op den achtergrond, dit alles vormt een schilderachtig tafereel, dat te meer ons aantrekt, naarmate wij 't in Groningerland minder aantreffen.
De Langewiek brengt ons aan den grintweg, die van Hoogezand over Kolham naar Slochteren loopt. Hier zijn wij in een boomrijker streek gekomen. Onder eiken ligt het tol-
{==249==} {>>pagina-aanduiding<<}
huis half verscholen, en eiken omzoomen ook den weg, waarop wij, nu weêr in noordelijke rigting, hebben voort te gaan. Wenschen wij een oogenblik te rusten, de tolgaarder is bereid, ons daartoe gelegenheid te geven, wanneer wij genoegen nemen met een' stoel bij zijn haardvuur, in zijn huisvertrek, dat tevens slaapkamer en gelagkamer is, en wanneer onze eischen omtrent het consumabel de grenzen van zeer groote bescheidenheid niet te buiten gaan. Hadden wij die mate van reinheid verwacht, die, onder den naam van ‘kraakzindelijkheid’, verondersteld wordt de deugd aller Nederlandsche huisvrouwen te zijn, dan zouden wij welligt een gevoel van teleurstelling niet kunnen onderdrukken. 't Ziet er althans niet uitermate frisch en vrolijk en vriendelijk uit in het kleine, half duistere vertrekje, waar het turfvuur smeult onder de ruime schouw en waarin de vrouwen en kinderen, in donkerkleurige gewaden en met loshangende haren, zich bewegen. Trouwens 't is een werkdag en de sierlijke muts, het gouden oorijzer, het ligt gekleurde jak, de halssieraden en de verdere Zondagstooi zijn opgeborgen in de groote eikenhouten kast. Toch beklagen wij ons een pooze van vertoef in die woning niet. Tot nog toe zagen wij in Groningerland meerendeels de Drenthsche type en in Hoogezand en Sappemeer de afstammelingen eener van alle kanten zamengevloeide bevolking. Hier zijn wij onder de kinderen van oud-Frieschen stam, met hun' weelderigen, goudblonden haardosch, hun blanke gelaatskleur, hun regelmatige trekken, hun slanke gestalten. Hier zijn wij in Fivelgo, in de Ommelanden. Het Goorecht, in 1460 door de stad Groningen van den bisschop van Utrecht gepacht, en de rigtstoel van Sappemeer waren in den tijd der Republiek bijzondere bezittingen der stad, evenals het Oldambt sinds
1444 en Westerwolde sedert 1619. Zij hadden dan ook geen staatkundige regten en geen stem in het gewestelijk bestuur. Westerwolde, dat tegenwoordig een belangrijk deel der provincie uitmaakt, behoorde zelfs in 't geheel niet tot Groningerland, maar werd als een generaliteitsland beschouwd. Maar de Ommelanden, - Hunsego, Fivelgo en 't Wester-
{==250==} {>>pagina-aanduiding<<}
kwartier - geheel van de stad en hare heerlijkheden afgescheiden, en niet zelden daarmede in openbaren strijd, vormden drie afzonderlijke, ofschoon meestal met elkander verbonden landstreken en maakten, na de herovering van de stad door prins Maurits, met haar de hooge overheid van het gewest uit. De regering bestond uit eigenerfden, die uithoofde van genoegzaam landbezit ten Landdage verschenen, en uit volmagten, die door desbevoegden waren afgevaardigd uit zulke dorpen, waar geen eigenerfden werden gevonden. Wij vinden hier in den grond eene vereeniging van een groot aantal kleine, van elkander onafhankelijke staatjes, die alleen bij vrijwillige overeenkomst zich met elkander omtrent de behartiging van gemeenschappelijke belangen verstaan, en slechts door nood gedrongen een' tijd lang een' buitenlandsch vorst als opperheer erkennen of vrijwillig aannemen; waar, uit den aard der zaak, de groote grondbezitter belangrijken, vaak overwegenden invloed uitoefent, maar waar de adel, als zoodanig, volstrekt geen staatkundige regten en privilegiën boven den boerenstand heeft; waar oorspronkelijk geen heerlijkheden werden gevonden, evenmin als er ooit een leenregt met al den aankleve van dien heeft bestaan. Ieder dorp is een republiek op zich zelf, elk kwartier vormt een' statenbond, de drie kwartieren te zamen vormen een bondgenootschap. Wij hebben den voet gezet op Frieschen grond, op den bodem, waar die merkwaardige bevolking woonde, wier hoogste eeretitel altijd die van vrije mannen is geweest.
't Is een fraaije weg, die ons door de buurt de Ruten, waar eens een sterke burgt heeft gestaan, waar nu alleen enkele vreedzame landbouwers wonen, naar Slochteren brengt. Al zien wij ook hier van tijd tot tijd nog veenderijen, die zelden bijdragen tot opluistering van een landschap, meest is 't bebouwde grond. Boekweitvelden met hun witte bloemen, korenakkers met hun golvende halmen, aardappellanden met hun' paarsche bloesem, groene weiden met bonte runderen bezaaid, wisselen elkander af. Groote hofsteden, met boschjes en boomgaarden, volgen elkander op. Eiken en beuken overschaduwen den weg, en hoe meer

{==251==} {>>pagina-aanduiding<<}
wij de kom van het dorp naderen, des te meer welvarende boerenwoningen, met blaanwe pannen op het voorhuis en roode op de ruime schuur, vertoonen zich. Eindelijk zijn wij, aanvankelijk althans, ter plaatse onzer bestemming gekomen. Onder het veelkleurig groen van eiken en linden, populieren en wilgen, op door welig groeijende hagen omringde erven, liggen de huizen ter wederzij van de dorpsstraat, en majestueus rijst, vlak aan den weg, de hooge, zware toren op, boven de kruinen van het digte hout, dat zijn' sterken voet verbergt. Als het meerendeel der Friesche kerktorens, is ook deze met een gewoon kuisdak tusschen twee spits toeloopende gevels gedekt, en als wij het kerkhof betreden, eenige voeten boven den omliggenden grond verheven, dan maken wij kennis met enkele eigenaardigheden. Boven vele graven zien wij een houten getimmerte, niet ongelijk aan den roef, die bij begrafenissen op de lijkkisten pleegt geplaatst te worden en met het zwarte rouwkleed bedekt, maar hooger en langer. Zwart is het hekwerk geverwd en met witte letters zijn de namen der dooden, die er onder rusten, er op vermeld. Zij vervangen dus de plaats van lijksteenen en andere grafmonumenten en doen gedurende eenige jaren, met geringer kosten, dezelfde dienst. De kerkhoven doen zij zeker niet in schoonheid en aantrekkelijkheid winnen, maar daarentegen ontkomen zij aan de kans, door menige, met adellijke wapens, pronkende helmen en brommende titels versierde, zerk geloopen, om aan te landen op plaatsen, waar de ijdelheid der nabestaanden, of de liefde der achterblijvenden, gevoelig door hun vernedering zou worden gekwetst. In 't ergste geval worden deze kunstelooze grafteekens na tijd en wijle door den koster of den doodgraver verstookt, maar geen oneerbiedige voet treedt er onverschillig over heen, als over de gebroken zerken, tot plaveisel voor een kerkpad of tot stoepsteen voor de deur der arbeiderswoning afgedaald.
Een andere eigenaardigheid, in deze streken intusschen zeer gewoon, is, dat de toren ver van de kerk staat en volstrekt niet in dezelfde lijn, zoodat zich zou laten gissen dat een deel der kerk was verwoest en afgebroken. Trouwens, de meeste Friesche

{==252==} {>>pagina-aanduiding<<}
kerkgebouwen laadden oorspronkelijk geen steenen torens, maar houten klokkenstellen, van zware balken getimmerd, hier of daar op het kerkhof geplaatst, waar er de meeste ruimte voor gevonden werd. Velen van die klokhuizen zijn nog over. Waar later een toren werd gebouwd, - zoo vaak ook tot wijkplaats voor de bevolking bij overval en plundering van het dorp bestemd, - daar werd de oude plaats behouden, of, naar behoefte, een andere gekozen, maar aan de kerk werd hij niet verbonden. Hier te Slochteren staat de toren in den eenen hoek van het kerkhof en de kerk in een' anderen. Te Scheemda zullen wij zelfs een straat tusschen kerk en toren vinden.
De kerk van Slochteren is een oud, onaanzienlijk gebouw van verweerden, rooden baksteen en met een hoog, lomp dak van blaauwe pannen. Zij vertoont een staalkaart van stijlen en draagt de bewijzen van veelvuldige herstellingen. Twee rijen rondbogen boven elkander wijzen er op, dat zij oorspronkelijk in Romaanschen stijl gebouwd en waarschijnlijk tot een aanmerkelijke hoogte was opgetrokken, althans de bovenste bogenrij schijnt voor de helft te zijn afgebroken. De oude vensters zijn deels digtgemetseld, deels tot spitsboogramen uitgebroken en vergroot. Zware steunbeeren werden aangebragt, en in den jare 1783 werd nogmaals tot verbetering en behoud van het grijze bedehuis gemetseld en gebroken, en zijn oude vorm daardoor nog meer veranderd. Ook hier heerschte geenszins altijd de plegtige stilte, die in den omtrek van de gewijde plaats der godsvereering en op de rustplaats der dooden voegt. Vóór dat de veenen van Sappemeer en Hoogezand waren ontgonnen, liepen de groote wegen uit Westfalen en uit het Oldambt naar Groningen door Slochteren, en menig bloedig gevecht is in de talrijke oorlogen, door de stad gevoerd, in dit dorp en om zijn bezit geleverd. Zelfs had graaf Edzard van Oostfriesland in 1505 het kerkhof tot een geduchte versterking gemaakt, en later hadden zich Spaansche troepen daar genesteld, door wie de toevoer aan prins Maurits, bij 't beleg van Groningen, werd afgesneden en die, met nadruk aangevallen, met

{==t.o. 253==} {>>pagina-aanduiding<<}


{== afbeelding 
	
    P.A. Schipperus. del. lith.
        
FRAIJELEMABORGH.
        
S. Lankhout & Co den Haag
==} {>>afbeelding<<}
    


{==253==} {>>pagina-aanduiding<<}
geweld uit hun sterke stelling verjaagd moesten worden. Geen wonder, dat ook het kerkgebouw onder al die lotwisselingen leed! 't Getuigt veel meer voor zijn' stevigen bouw, dat er nog een steen op den anderen bleef, na zooveel eeuwen en zooveel stormen, als er overheen zijn gegaan!
De roem van Slochteren is Fraylemaborgh en het daarbij gelegen bosch. Een breede weg, met boomen beplant, leidt tusschen huizen en velden derwaarts. 't Ligt eenige minuten verder dan de kerk, en in zóóver nog in het dorp, als ook voorbij de groote laan van het slot, nog een belangrijke groep woningen wordt aangetroffen, met school en raadhuis, - tevens een veelbezochte herberg, - en het begin van de vaart en den trekweg naar Groningen.
Bosschen zijn in Groningerland niet overvloedig en kasteelen nog minder. Zelfs is Fraylemaborgh het eenige, dat nog over is. Talrijk waren eenmaal de burgten op Ommelandschen bodem en het laat zich gissen, dat zij ingerigt en versterkt waren overeenkomstig hun krijgshaftige bestemming. Voor zoover nog uit enkele overgebleven burgsteden is op te maken, schijnen 't veelal halfronde, niet zeer groote, gebouwen te zijn geweest, van zware steenen uit het water opgemetseld, met voorburgt en buitenwallen, ook van breede grachten omringd. Maar voor en na vielen zij onder den verwoestenden moker en zelfs geen afbeelding van een' enkelen ouden burgt schijnt meer over. De nog vrij menigvuldige ‘burgten’ toch, op de kaarten van Coenders en Beckering, uit het laatst der 17de en het midden der 18de eeuw, afgebeeld, zijn niet anders dan deftige heerenhuizen, sommigen met torentjes versierd, maar stellig gansch anders dan de ‘steenhuizen,’ waarin de woelige en strijdlustige Ommelander edelen de stormen des oorlogs konden trotseren en waar zij den buit in veiligheid bragten, in vermetele strooptogten gewonnen. Ook Fraylemaborgh is tegenwoordig een heerenhuis, dat alleen door het achtkantige torentje aan den voorgevel en den ruimen vijver, waaruit het oprijst, het voorkomen van een kasteel heeft behouden. Een statige beukenlaan voert van den straatweg naar

{==254==} {>>pagina-aanduiding<<}
het huis. Zware linden omringen de gracht en tot aan het water hangen de forsche takken neêr. Op het met bloemperken en steenen vazen versierde voorplein staan de stallen, en hooge populieren rijzen er slank omhoog. Van hier geeft een tweede brug toegang tot het plein voor het kasteel, dat met twee vleugels uitspringt, en ten deele achter geschoren linden is verborgen. Ook hier vinden wij bloemen en vazen, terwijl twee groote onbehagelijke beelden, Hercules en Venus, nevens de brug zijn geplaatst. In dezen staat werd Fraylemaborgh gebragt door den heer H. de Sandra Veldtman, die het destijds deerlijk vervallen huis en goed in 1787 had gekocht. Voor dien tijd had het gebouw door zijn trapgevels, alsook door de beide achtkantige torentjes op de hoeken en de poort in het midden van het omwalde plein, een antieker voorkomen, maar van den ouden, sterken burgt der Fraylema's was toch zeker in de 17de en 18de eeuw niet veel meer over. 't Schijnt in de 13de eeuw, even als het geheel verdwenen slot de Ruten, de woonplaats van verwante geslachten Snelgers en Haigienga te zijn geweest. Van zijn latere bezitters ontving het den naam, dien het nog draagt, en uit hun geslacht ging het door huwelijk aan dat van Renghers over. Menig verdienstelijk man is uit deze adellijke, familie gesproten, maar vooral Oswald Johan Renghers is in deze streken in dankbare herinnering gebleven. 't Kanaal naar Groningen is door hem in 1652 aangelegd, tot groot voordeel van deze zijne heerlijkheid. Zelf werd hij na de opheffing van het beleg van Groningen in 1672, als van verstandhouding met den vijand verdacht, in harde gevangenis gehouden en eerst in 1678, een jaar voor zijn' dood, ontslagen en in goed en eer hersteld. Jan de Wit had hem in 1660 hier op Fraylemaborgh bezocht. Na het kinderloos overlijden van zijn' zoon Evert, werd het slot en de heerlijkheid in 1691
gekocht door diens zwager, den schranderen en geleerden Hendrik Piccardt, vereerd met het vertrouwen van geen minder uitstekend staatsman dan koning Willem. Op het huis was de groote vorst meer dan eens zijn gast, en nog moeten er de afbeeldingen des konings en van zijne

{==255==} {>>pagina-aanduiding<<}
gemalin, evenals een horologe, met het wapen van Engeland versierd, en andere geschenken, worden bewaard. Bij afwezigheid van den tegenwoordigen eigenaar, Jhr. Mr. A.J. Thomassen à Thuessink van der Hoop, kan ons tot ons leedwezen de gelegenheid niet worden gegeven, ons daarvan persoonlijk te overtuigen. Tengevolge van een proces, dat 36 jaren lang tusschen den zoon van Hendrik Piccardts neef en erfgenaam en zijne broeders en zusters gevoerd werd, was Fraylemaborgh jammerlijk verwaarloosd en vervallen en het schoone bosch gesloopt. Beter dagen kwamen onder den nieuwen eigenaar en diens opvolgers, de jonkheeren Hora Siccama, en ook thans nog is het goed een der sieraden van Groningerland.
Kunnen wij niet van eeuwenheugend hout spreken in het uitgestrekte bosch, dat voor nog geen honderd jaar uit zijn vernedering werd opgebeurd, toch zouden wij geneigd zijn, dien naam te geven aan het kloeke, forsche hout rondom en achter den burgt. Overal ontmoeten wij bij onze omzwerving hooge, krachtige stammen, breede kroonen, donkere loofgewelven van eiken en beuken, linden en accacia's, prachtige dennen en zware kastanjes. Hier en daar wisselt een vijver, of een ruim grasperk, of, aan den zoom van het bosch, een uitzigt op bebouwde velden, het digt ineen groeijend houtgewas af. Soms schieten de stammen als zuilen op uit den met afgevallen bladeren bruin en purper gekleurden, of met helder groen mos bedekten grond. Dan weêr klimt een wild en welig woud van opslag en ruigte tot aan de takken der boomen, zelf uit een bed van sierlijk gepluimde varens opgewassen. Elders vinden wij een bosch van reusachtige rhododendrons, met hun glimmende bladeren. Nu en dan blinkt tusschen het duizendvoudig geschakeerde groen een beeld, een vaas, en zoo vaak wij de lange, lange laan, regt achter het huis, kruisen, schitteren de heldere witte muren van het kasteel, op telkens grooter afstand, maar altijd vriendelijk en vrolijk ons tegen. Geen wonder, dat de Groninger, op het punt van bosschen niet verwend, met trots op het eerwaardig Fraylamaborgh wijst en dat velen zich gaarne den langen rit herwaarts getroosten, om hier

{==256==} {>>pagina-aanduiding<<}
een rijker natuurschoon te kunnen genieten, dan de vruchtbare, maar vlakke en boomlooze velden, in het grootste deel van 't gewest hunner inwoning, hun aanbieden kunnen!
Slochteren was tot op het einde der vorige eeuw ‘een staande heerlijkheid in 't burgerlijke, regterlijke en schepperij-zaken van het huis Fraylema.’ De Ommelander toestanden hadden van ouds iets gansch eigenaardigs. Oorspronkelijk berustte zoowel de regtspraak, als de aanstelling van kerkelijke personen en de dijkschouw, - regtambt, collatie en schepperij - bij de eigenerfden, de vrije grondbezitters. Om beurten en naar vastgestelde bepalingen had iedere daartoe bevoegde ‘heerd’, - iedere hoeve, waartoe genoegzaam land behoorde, - het regt, om gedurende een of meer jaren deze verschillende bedieningen uit te oefenen in het dorp, waar hij woonde. Zoowel de eenvoudigste boer als de magtigste edelman kwam op zijn' tijd aan de beurt. Maar allengs wisten de rijken, door aankoop of huwelijk, van de meesten of van alle dergelijke ‘heerden’ eigenaars te worden. In het laatste geval werd de regtstoel, de collatie, de schepperij ‘een staande’, en er was ontstaan, wat elders ‘een heerlijkheid’ heette. In 't eerste geval werd zij ‘eene omgaande’ genoemd en werden door elk der eigenaars de daaraan verbonden regten zóó dikwijls uitgeoefend, als overeenkwam met het aantal heerden, die zij bezaten. Sinds onheugelijke tijden was Slochteren aldus een ‘staande’ heerlijkheid geworden.
Bij de groote herberg het Heerenhuis, van ouds om zijn vischmalen den liefhebbers uit wijden omtrek welbekend, ligt de fraaije, donkere laan, die wij hebben in te slaan, om de rijke dorpen Noord- en Zuidbroek te bereiken. Maar op zóó korten afstand van Slochteren ligt het landelijk dorpje Schildwolde, waar wij een' der schoonste torens van Groningerland kunnen zien, dat wij ons gaarne de moeite en het tijdverlies van een wandeling derwaarts getroosten. Een groot uur hebben wij daarvoor te stellen en de zomerdag is nog lang genoeg, om nog bij tij ds, dat is, bij voldoend daglicht, te Zuidbroek aan te komen. Wij moeten er echter op rekenen, dat een redenering

{==257==} {>>pagina-aanduiding<<}
als deze: ‘Noordbroek ligt omstreeks anderhalf uur van Slochteren en Zuidbroek grenst aan Noordbroek; derhalve hebben wij voor dat laatste deel van den togt een paar uur noodig,’ ons bedrogen zou doen uitkomen. De gegevens zijn juist, maar de gevolgtrekking faalt. Want velen der Groninger dorpen, en daaronder ook deze beiden, zijn zóó onmatig lang, dat, ook waar zij onmiddellijk aan elkander grenzen, tusschen het begin van het eene en het eind van het andere nog menig, menig voetstap ligt. 't Is zaak, zich te vergewissen omtrent den aard der dorpen, bij het maken van berekeningen omtrent den afstand, en wie een bepaald doel heeft, hetzij dan een herberg of een bevriende woning. 't zal hem niet ondienstig zijn, zich tijdig op de hoogte van de ligging daarvan te stellen, wanneer hij geen bijzondere voorkeur voor misrekeningen heeft.
Maar ook al houden wij dit wijselijk in het oog, het uitstapje naar Schildwolde kunnen wij ons nog wel veroorloven en de toren, waarom 't ons te doen is, steekt hoog genoeg boven het omliggende boomgewas uit, om ons aangaande den afstand niet in groote onzekerheid te laten. De weg er heen, van oudsher als de Groene dijk bekend, doet zijn' naam geen oneer aan. Een groen gewelf van eikenloof breidt zich er vriendelijk over uit, en vrolijk speelt de zon door de takken' op den rijweg en het voetpad er naast en op de witte paaltjes, ter afscheiding tusschen beiden geplaatst. Vruchtbare bouwvelden, frissche weiden, rijke klaverakkers strekken zich aan weerskanten uit. Boerenwoningen, van opgaand hout omringd, liggen hier en ginds verspreid. Het witte huis van een aanzienlijk buitengoed vertoont zich, te midden van zijn digte boschpartijen, op eenigen afstand van den weg en het zandspoor naar Woltersum wendt zich terzijde af. 't Blijft een liefelijk landschap, totdat wij het sierlijk aangelegde plantsoen en de heldere vijvers van het landgoed Wijchelsheim voorbijkomen, met het nieuwe huis, dat den alouden, in 1822 gesloopten, burgt Schattersum verving en dat misschien in de steenen wapenschildhoudende leeuwen op het voorplein eenige gedachtenis aan dat voormalig adellijk huis moet

{==258==} {>>pagina-aanduiding<<}
bewaren. Even als deze burgt, maar reeds veel langer, zijn de burgten der Menalda's en Jeldinga's, sterke wijkplaatsen van strijdlustige edelen, verdwenen, en verdwenen is ook het klooster, dat eenmaal aan Schildwolde vermaardheid gaf, dat in 't begin der 13de eeuw door de geweldenarijen van Hendrik van Schildwolde en de bloedige twisten, daarover ontstaan, tot zelfs aan het Pauselijk hof een treurige bekendheid verkreeg. Door de voortdurende oorlogen en verdeeldheden in den lande leed het klooster herhaaldelijk zóó gevoelige schade, dat het gesticht, met zijn bezittingen en servituten, zijn lusten en lasten, reeds in 1401 met het Huis des Lichts te Scharmer vereenigd werd. De plaats, waar het stond, wordt nog aangewezen in de buurt het klooster, op een groot, met grachten omringd stuk land, waarop, ten deele van de oude steenen, twee boerenhuizen zijn gebouwd.
Maar de schoone toren bleef tot nog toe gespaard. Een drietal juffers, zoo verhaalt de overlevering, heeft een drietal gelijke torens uit eigen middelen gebouwd, den eenen hier in Schildwolde, den tweeden te Onstwedde in 't Westerwoldsche, den derden te Holwierda nabij de Eems. De laatste heeft zijn spits verloren, de tweede moet nog in goeden staat verkeeren. Die hier op het hoog gelegen kerkhof oprijst, had wel door bliksemvuur geleden, maar in 1829 werd hij hersteld met een zorg en een vrijgevigheid, die destijds alles behalve gewoon waren en ook thans nog misschien zeldzaam genoeg zouden zijn. De kloeke vierkante onderbouw eindigt in vier, met rondbogen versierde en - behalve aan de gerestaureerde voorzijde - op een driedubbele rij van kleinere bogen rustende puntgevels, en daarboven verheft zich de ranke achtkantige spits, die een verguld paard als windvaan draagt. 't Geheel is van baksteen opgemetseld en behoort zonder twijfel tot de zeer belangrijke gedenkstukken onzer kerkelijke bouwkunst. Het nederig dorpje aan zijn voet mag trotsch zijn op zijn' edelen toren, maar met zijn vriendelijke huizen en zijn rijk geschakeerde boomgroepen, vormt het ook een liefelijke omlijsting voor het

{==259==} {>>pagina-aanduiding<<}
schoone bouwwerk, waaromheen het zich vertrouwelijk legert. Te zamen geven zij ons voldoening van den omweg, dien wij om hunnentwille maakten en de vreemdeling, die in den omnibus, tusschen Hoogezand en Appingadam, Schildwolde doorrijdt, moet er een aangename herinnering van medenemen, als straks zijn oog weêr over onafzienbare velden en open, schaduwlooze grintwegen weidt.
De kerk, op eenigen afstand van den toren, in 1686 gesticht, heeft niets opmerkelijks, maar op het kerkhof liggen enkele fraaibewerkte zerken, en onder de zerksteenen, tot trappen naar het kerkhof gebruikt, zijn er eenigen van rooden zandsteen, niet onwaarschijnlijk van oude lijkkisten afkomstig.

Met genoegen wandelen wij nog eens den Groenen dijk terug; wij bereiken weêr het punt, waar die zich bij de trekvaart op Groningen aansluit; wij komen de nieuwe, groote villa op den hoek, naast het Heerenhuis, voorbij, en na een' afscheidsgroet aan deze onze rustplaats, slaan wij de lange laan in, waardoor het eerste deel van den weg naar Noordbroek heenloopt. Wij houden aanvankelijk het bosch van Fraylemaborgh nevens ons en door eene opening in het hout krijgen wij nog een laatste gezigt op den zijgevel van het huis. Voorts blijven nog geruimen tijd beuken en elzen ons vergezellen, en de boekweit, die op den veengrond tiert, vertoont nog op talrijke velden zijn witte bloesems. Maar als wij den Veendijk achter ons hebben, dan komen wij weldra aan de grens der kleistreek. En daarmede hebben wij Fivelgo en de Ommelanden weêr verlaten. Wij zijn het Oldambt binnengetrokken, het oudtijds vrije en oppermagtige Friesche landschap, door ‘hoofdelingen’ bestuurd, allengs onder de heerschappij van de twee magtige geslachten Gockinga en Houwerda gekomen; sedert de onderwerping dier edelen in 1444 en 1490, eene heerlijkheid van de stad Groningen geworden en, behoudens de vervreemding gedurende de eerste

{==260==} {>>pagina-aanduiding<<}
jaren der 16de eeuw, tot 1795 in haar bezit. Een zeer belangrijk deel der tegenwoordig zoo rijke en vruchtbare landstreek was echter voor de stad langen tijd geen zeer winstgevende bezitting. De geweldige wateren van den Dollard bedekten, sinds den vreeselijken vloed van 1277, een aanmerkelijke uitgestrektheid gronds, en voortdurend verdwenen bloeijende dorpen en heerlijke velden in den onverzadelijken plas. Onze weg loopt langs den vroegeren zoom der geduchte watervlakte, en al de onafzienbare landen ten Oosten zijn daarop na het jaar 1545 voor en na heroverd. Morgen zullen wij de weelde der Dollardpolders nog beter opmerken, als wij door een deel dier herwonnen velden trekken, en dan zal 't ook de gelegenheid zijn om een' blik te werpen in de zoo treurige en tevens zoo verheffende geschiedenis, aan deze streken verbonden. Voor heden vergenoegen wij ons met het oog te laten rondgaan over de vruchtbare zeeklei ten Noorden, en de hooge veen- en zandstreken ten Zuiden, waar nog steeds turf wordt gegraven, waar ook nog boschjes van akkermaalshout en dennen den aard van den bodem aanwijzen, maar toch ook sinds lang de ploeg door de akkers sneed en het vee zijn weide vond. Tegen deze hooger liggende gronden werd het steeds voortdringende water gestuit, en voortdurende zorg en vlijt veranderden den woesten, maar niet ondankbaren grond in de welige landouwen, die, met de kleilanden, den landbouwersstand van Noord- en Zuidbroek tot een merkwaardige welvaart deden opklimmen. Lang en regt - behoudens enkele kleine bogten - is de open weg, waaraan slechts hier en daar een groote boerenwoning ligt, totdat wij eindelijk in een boschje de kerk van Noordbroek ontwaren. In de onmiddellijke nabijheid daarvan komen wij niet, want even vóór dat wij haar bereiken, buigt zich de weg Zuidwaarts. Naar het schijnt is dit gebouw, met het dorp zelf, wegens een inbraak van den Dollard herwaarts verplaatst, althans een eind weegs verder oostelijk wordt nog
‘het oude kerkhof’ aangewezen. In die rigting strekt zich een deel der dorpsstraat uit, dat wij niet bezoeken; maar op den weg, dien wij volgen, steeds over den zandgrond, langs den zoom der klei, komen wij door

{==261==} {>>pagina-aanduiding<<}
een dubbele rij van woningen, - allen even net en goed onderhouden, - en van kapitale boerderijen, voor 't meerendeel heerenhuizen, die aan een aanzienlijke buitenplaats geen oneer zouden aandoen, met spiegelruiten en balkons en met de reusachtige schuren onder één geweldig dak. In onafzienbare lengte strekt de breede straat zich uit. 't Is huis aan huis, hofsteê aan hofsteê, erf aan erf; soms breekt een korten tijd een open ruimte de lange reeks af, en dan is het weêr dezelfde opeenvolging van burgerhuizen, buitentjes van notabelen, landbouwerspaleizen, het eene nog rijker en fraaijer dan het andere. In Zuidbroek is het evenzoo. Altijd dezelfde en toch steeds gewijzigde rij van bloeijende, vrolijke, welvarende gebouwen, grooter of kleiner, armer of rijker, maar allen toonende, dat hier overvloed woont bij burger en boer. Misschien is het voorkomen van Zuidbroek nog aanzienlijker dan van Noordbroek. 't Stond van ouds althans hooger dan de woonplaats van den drost, die zijn' zetel had op de tegenwoordige buitenplaats Drostenburg, in 't gehucht Uiterburen, waar wij door komen. Eeuwen geleden stond daar het sterke kasteel der Gockinga's, die over het zuidelijk deel van 't Oldambt hun allengs aangematigd oppergezag uitoefenden, en al is deze burgt reeds in 1401 door die van Groningen gesloopt, de naam van Gockinga heerd leeft nog in den mond des volks. In 1444 door verdrag meester van de goederen en regten der Gockinga's geworden, stelde de stad een drost aan, om in haar' naam de landstreek te besturen. Straks, bij het tolhek, waar de weg weêr naar het Westen loopt, zijn wij niet ver van de plaats, waar die geduchte ambtenaar de doodvonnissen liet voltrekken. Daar ligt ook ‘het oude kerkhof’ van Zuidbroek en een weinig verder een der oudste dijken, tot beteugeling van den Dollard opgeworpen. Tusschen tolhek en kerk vinden wij een fraaije laan van iepen, met een voetpad van
helder roode groote klinkers er naast, en een aantal buitens er langs. In de verte, over de velden ter linkerhand, ontwaren wij het station. Bij de kerk begint weêr een lange dubbele buurt van aan elkander gebouwde huizen, ditmaal wederom in zuidelijke rigting

{==262==} {>>pagina-aanduiding<<}
loopende, doorsneden van het Winschoterdiep, waar het dorp zelfs een belangrijke kruisbuurt heeft. Daar, bij de klapbrug, staan twee logementen. 't Laat zich gissen, dat na den tamelijk vermoeijenden togt, de behoefte aan eenige rust en verkwikking zich gelden laat, maar die mag ons toch niet terughouden van een bezoek aan Zuidbroeks merkwaardige kerk. Van den weg zien wij van het gebouw zelf niet veel. Het kerkhof is hier door een' hoogen muur afgesloten, en alleen door de stijlen van een der ijzeren hekken kunnen wij er iets van ontwaren. Op 't eerste gezigt zouden wij den dikken, stompen, met klimplanten begroeiden toren, die aan de dorpsstraat staat, voor de kerk zelve kunnen houden. Maar als wij het kerkhof betreden, dan zien wij welk een uitnemend fraai bouwgewrocht wij hier voor ons hebben, en bij nadere beschouwing maken wij kennis met een hoogst belangrijk werk uit de 14de eeuw. Geheel afgezonderd op den ruimen, met boomen omplanten doodenakker, op vrij grooten afstand van den toren, staat de groote, sierlijke kruiskerk, geheel van baksteen, met een dubbele - in de vier gevels zelfs met een driedubbele - rij ranke bogen en slanke pilasters versierd, waartusschen van boven smalle, hooge vensters, beneden fraai gemetselde rozetten zijn aangebragt. Een herstelling, in 1730 geschied, heeft gelukkig weinig of niet bedorven. Alleen de westgevel heeft er eenigszins door geleden. De type dezer kerk komt herhaaldelijk voor; ook die te Eeksta en te Winschoten, in de nabijheid, zijn naar hetzelfde model gebouwd, maar niet zoo groot en zoo schoon als deze, terwijl ook te Stedum een dergelijke kerk wordt gevonden, in de jaren 1876 - 78 door de zorg der Rijksadviseurs gerestaureerd, als een merkwaardige proeve, hoe ontwikkeld in de 13de eeuw de baksteenbouw in deze gewesten was.
De toren mist geheel de rankheid en sierlijkheid van de kerk. 't Is een zwaar, grof gebouw, met twee puntgevels en een huisdak daartusschen. In de dagen der drosten diende hij voor gevangenis, en zijn grimmig voorkomen is met deze bestemming in overeenstemming, maar de vriendelijke hand der milde natuur heeft niet vruchteloos getracht, zijn ernstig uiterlijk wat te ver-
{==263==} {>>pagina-aanduiding<<}
zachten door den digten mantel van groen, dien zij in bevallige plooijen om zijn dak en muren hing.
Wij hebben ons voorgesteld, te Zuidbroek te overnachten, om morgen van daar uit het tooneel van een' strijd voor de vrijheid en van een' strijd voor welvaart en veiligheid te bezoeken. Meer dan één vreemdeling heeft zich over onwelwillende ontvangst in Groningerland beklaagd. Henri Havard, anders vol lof voor ons volk, kon 't hier niet te best vinden. Inderdaad hadden ook wij reeds meer dan eens gelegenheid, op te merken dat toeschietelijkheid en voorkomendheid niet tot de hoofddeugden van de stoere mannen van het Noorden behooren. Onder de kasteleins met name zijn wonderlijke snuiters, die het als hun ideaal schijnen te beschouwen, zoo weinig gasten mogelijk te hebben. Die te Zuidbroek maken geen uitzondering. Het ongastvrij lokaal van den een', ter regterzijde van de straat, verlaten wij onmiddellijk. Het tweede, aan de linkerhand, verlaten wij niet, omdat wij uitgehongerd en vermoeid zijn en de regen, die ons reeds lang gezelschap hield, nu bij stroomen begint neder te vallen. En zie, wij komen half als vijanden, wij scheiden den volgenden morgen als de best mogelijke vrienden. Diner en logies moeten haast met geweld worden veroverd, althans met taaije volharding afgedrongen. Maar als die Groningers eens ontdooijen, dan zijn er kerels bij als goud.

Wij hebben in Zuidbroek uitstekend gelogeerd en wij gaan heen met de vernieuwde ervaring, dat het niet geraden is, den mensch - en allerminst den Groninger mensch - naar den eersten indruk te beoordeelen. Nog steeds stroomt de regen neêr. Een graauwe, onheilspellende lucht hangt over de glimmende daken van het dorp. Zwart is het water van het Winschoter diep. Als een grijze brei is de grintweg en in de sporen blinken lange, natte strepen. Eentoonig van kleur is het weiland onder den somberen hemel. Modderpoelen zijn de lanen, die op de

{==264==} {>>pagina-aanduiding<<}
boerenerven voeren. 't Begin van den dag belooft niet veel goeds. Tot Scheemda kunnen wij van de spoor gebruik maken. Bij goed weêr hadden wij welligt den togt te voet gemaakt, om de schoone, nieuwe boerenplaatsen onder Eeksterzwaag in 't voorbijgaan te zien, maar nu is een ander vervoermiddel ons welkom. Het baat ons intusschen niet veel, want als wij Heiligerlee willen bezoeken, dan moeten wij reeds spoedig den trein weêr verlaten en wij staan, even buiten ‘'t Scheemd’ in den regen op een' open grintweg. Rijtuig in het dorp te nemen, zou niet dan tijdverlies zijn. 't Is er marktdag. Groote scharen, waaronder vooral Semitische veekoopers rijkelijk vertegenwoordigd zijn, verlaten de waggons en kuijeren dorpwaarts heen. Wij vermoeden, dat wij reeds meer dan halfweg zullen zijn, eer 't ons gelukt zal wezen een' kastelein te vermurwen, ons een' wagen te verschaffen, en dat wij reeds lang te Heiligerlee zullen zijn, eer de viervoet is ingespannen. Druipnatte boeren te voet en voertuigen van allerlei aard, met kappen, glimmend van den regen, komen wij in grooten getale tegen. Waar de weg de spoorbaan kruist, hebben wij 't genoegen, geruimen tijd te moeten wachten, eer de trein, die ons bragt, is voorbijgesnord en de verregende wachter den sluitboom opent. Dan zien wij terzijde het kerkje en enkele boerderijen van Westerlee aan een' doorweekten dwarsweg, en wij spoeden ons voort, totdat wij het kleine gehucht Heiligerlee hebben bereikt. Bijna even spoedig zouden wij 't weêr uit zijn geweest, want al behooren er een honderdtal huizen onder, de buurt zelve telt er maar weinigen. Wat ons voorloopig het meeste belang inboezemt, is, dat in één dier huizen herberg gehouden wordt. Want bij onze aankomst plast een stortvloed uit de wolken en wij hebben vooreerst niets anders te doen dan te schuilen. Nu is de kleine, donkere gelagkamer, waar een sprakelooze twaalfjarige haar
diensten tusschen ons en een' zuigeling in de wieg verdeelt, in weinig tijd in al hare bijzonderheden bestudeerd. De publicaties op den muur en de etiketten op de flesschen in de tapkast zijn spoedig gelezen, de ‘kunstprenten’, die den wand versieren,

{==265==} {>>pagina-aanduiding<<}
weldra gezien, en elke nieuwe blik naar buiten overtuigt ons, hoe 't daar nog klettert en stroomt en hoe elke poging, om het noodweêr te trotseren, vruchteloos zal zijn. Gelukkig hebben wij onder de aankondigingen er ééne opgemerkt, waaruit blijkt, dat hier een hengst is gestationeerd, met den te dezer plaatse zoo gepasten naam van ‘Graaf Adolf’. Wij wagen ons aan een wandeling naar den stal, en het jongsken, wien de zorg voor den hengst is toevertrouwd, brengt het fraaije dier voor ons uit. Hier zien wij een schilderij van Wouwerman in natura. Door de breede, openstaande staldeuren valt het licht in de donkere ruimte. Op den voorgrond staat het kloekgebouwde paard, een donkere vos met zware witte manen en staart, in kleur en vorm een dier oud-Hollandsche paarden, die wij thans bijna alleen nog op de doeken onzer oude schilders vinden. Een ranke hazewind voegt zich bij den knaap en het edele ros. Wat terzijde staat een schoone, jonge brak, door de ketting weerhouden. Een wagen, wat stalgereedschap, eenige kippen in de schuur voltooijen het tafereel, waartegen het groen van boomen, de graauwe lucht en het rieten dak buiten de deuren geestig afsteken. Zoo hebben wij althans eenige vergoeding voor ons wachten en de jongen is spraakzaam van nature. In den lof van zijn' ‘Graaf Adolf’ is hij niet spoedig uitgepraat. Met zijn vrolijke honden maakt hij allerlei kunsten en sprongen, en al zijn lievelingen verdienen dan ook inderdaad onze belangstellende bewondering, waarmeê hij blijkbaar nog meer is ingenomen dan met de stoffelijke belooning zijner bereidwilligheid. Den kastelein krijgen wij maar even te zien en te spreken. Hij heeft haast, om voor een kranke buurvrouw den dokter uit Winschoten te halen. 't Doet ons leed, omdat de goed ontwikkelde en zeer voorkomende man overigens geschikt en bereid schijnt, om de vragen, die bij een bezoek te Heiligerlee van zelf oprijzen, naar behooren
en naar genoegen te beantwoorden. Maar de liefdepligt gaat voor en weldra zien wij hem in den regen wegsnellen.
Als de stortregen in een' motregen veranderd is, aanvaarden wij onze bedevaart naar ‘het monument’. Ver is het niet. De

{==266==} {>>pagina-aanduiding<<}
herberg ligt vlak bij een klapbrug over het Winschoterdiep en als wij die over zijn, hebben wij 't gedenkteeken op een kleine hoogte ter linkerhand. De omgeving is niet gunstig. Het jonge hout levert nog geen' achtergrond, waartegen het genoegzaam uitkomt. De aanleg er om heen is nog nieuw en kaal en het zal nog wel eenige jaren vereischen, eer deze nadeelen zijn overwonnen. Er zijn bezwaren geopperd tegen de gedachte, door het monument uitgedrukt; - Adolf van Nassau, in volle wapenrusting stervend neergezegen op de vlag, die hij nog in de verstijfde vuist klemt, terwijl de Vrijheid, in de gestalte eener maagd, hem dekt met schild en zwaard en de Hollandsche leeuw de privilegiën met zijn sterke klaauw beschermt. Er zijn bedenkingen gemaakt tegen de vermenging van historie en symboliek in het ontwerp. 't Is betwijfeld, of de volstrekt onvruchtbare overwinning, hier behaald, wel de oprigting van een gedenkteeken regtvaardigde, zelfs, of het gansche feit van den gewapenden opstand die hulde verdiende. Het antwoord op de laatste vraag hangt zoozeer zamen met de zienswijze omtrent het gewettigde van den strijd, waarin de eerste zegepraal hier werd behaald, dat wij ons zelfs van de overweging er van in den motregen ontslagen kunnen rekenen. Maar waarlijk, geen ongerijmdheid achten wij een opgerigt teeken ter herinnering aan het gevecht, dat den landzaat de groote voordeelen van zijn' bodem ook tegen een' magtigen, uitstekend geoefenden en tot nog toe als onweerstaanbaar beschouwden vijand leerde kennen. Hier stonden in der haast bijeengestroomde en onervaren troepen tegen-over de geduchte Spaansche en Italiaansche oudgedienden. Hier leerden zij, hoe, bij bekwame leiding en standvastige volharding, de kans zich tegen welbeproefden moed, tot roekeloozen overmoed gestegen, keeren kan. Hier werd de weg gewezen tot die krijgstaktiek, die later zoo menigmaal de beste legers van Spanje magteloos maakte. Niet om haar
beteekenis op zich zelve, niet om haar onmiddellijke gevolgen, maar om haar vruchten voor de toekomst is de zege van Heiligerlee belangrijk. En al ware 't niet zoo geweest, de groote offers, door prins Willem en zijn

{==267==} {>>pagina-aanduiding<<}
broeders gebragt, zijn waard in herinnering te blijven op de plek, waar het eerste bloed van een' Nassau heeft gestroomd voor de zaak, door hen met opoffering van zooveel goed gesteund. Had niet ‘de prins’ al zijn zilverwerk en kleinodiën verkocht, had niet graaf Jan zijn bezittingen verpand, had niet graaf Lodewijk een belangrijke som er voor over gehad, om de legers uit te rusten, die op drie plaatsen te gelijk den strijd voor de vrijheid des volks moesten aanvaarden? Het welberaamd plan mislukte. Maar wat het huis van Nassau er voor gedaan heeft, dat mag Nederland nooit vergeten. En toen, in plaats van de oude, in 1826 opgerigte piramide, een ander, waardiger gedenkteeken hier zou verrijzen, toen was het goed gezien, dat het beeld van graaf Adolf als het zinnebeeld moest zijn van alles, wat zijn doorluchtig geslacht voor de zaak des volks heeft veil gehad.
De landstreek is sinds dien tijd gansch veranderd, en 't is onmogelijk geworden, ons het toenmalig slagveld voor te stellen. De moerassen, waarin de Spanjaarden bij hun' vermetelen aanval wegzonken, de bosschen, waaruit zij hun geschut op den heuvel lieten spelen, het landhek, waarbij graaf Aremberg, toen de slag verloren was, door Marten den tasschenmaker en Sijbrand Sickesz werd doodgeslagen en geplunderd, zijn niet meer te vinden. Wegen zijn verlegd, slooten gegraven, bosschen omgehakt, poelen en kuilen in weiland herschapen. Ook het klooster, omstreeks 1200 door Hendericus, proost van Schildwolde, gesticht, waar de graven hun hoofdkwartier hadden en het lijk van Aremberg aanvankelijk werd bijgezet, is sinds lang gesloopt. Zoo heeft Heiligerlee niets overgehouden, dan zijn herinneringen en het monument, dat er van getuigt. Maar om de wille daarvan rekenen wij toch den togt door wind en regen naar dit belangrijk plekje gronds niet ganschelijk vergeefs.
Van Heiligerlee naar Winschoten bedraagt de afstand omstreeks ¾ uur, iets meer dan van 't station Scheemda, maar de weg is beter, meer beschut en rijker aan afwisseling. 't Is een bewoonde en bevolkte streek, waardoor wij komen, haast een voortdurende reeks van huizen en boerenplaatsen; zelfs vindt

{==268==} {>>pagina-aanduiding<<}
men er eeu buitengoed met een uitgestrekt bosch, Oudewerf met name, en een betamend aantal uitspanningen en herbergen. Een der laatsten draagt den naam van Hessenbril. Steen- en pannebakkerijen, de gebouwen der uitgestrekte metaal- en klokkengieterij en andere fabrieken toonen ons, dat Winschoten eene belangrijke en bloeijende industrie bezit. 't Is bovendien de hoofdmarkt van heel den rijken omtrek, en in overeenstemming daarmede draagt het stadje dan ook een zeer welvarend uiterlijk. Op gewone dagen is 't er stil, op een' dag als deze zelfs zeer stil. Nauwelijks een enkel menschelijk wezen is in de straten te zien. De bevolking is aan 't werk, de jeugd is in de school, onze voetstappen klinken luid en ver, en overigens hoort gij geen ander gerucht dan het stroomen uit de goten en het druppelen van de daken. Maar alles ziet er even netjes uit; de rood steenen huizen, de geele klinkers der stoepen, het plaveisel van groote keijen, de welvoorziene winkels, waar manufacturen en kruidenierswaren, zadelmakerswerk en goudsmidsartikelen, galanterieën en landbouwbenoodigdheden, koek en tabak zijn uitgestald. Gij kunt wel zien, op welke kalanten zij bovenal rekenen, maar ook de boek- en plaatwinkels ontbreken niet, evenmin als inrigtingen voor onderwijs, waaronder eene Hoogere Burgerschool wordt gevonden. En nu de regen een oogenblik ophoudt, nu zelfs de zon door de van den wind uiteengejaagde wolken breekt, krijgt het in de scherpe, schrille verlichting een vrolijk, opwekkend voorkomen. Wij maken van de drooge bui gebruik, om het stadje te doorwandelen en de merkwaardigheden te bezien, die zich bepalen bij de kerk, binnen de stad, en ‘het bosch’ daar buiten. De kerk gelijkt op de Zuidbroeksche en zou, even als deze, een kruiskerk zijn, als niet het schip, en dus de voet van het kruis, ontbrak. Naar men zegt, zou zij vroeger aan den toren verbonden zijn geweest, maar behalve dat deze toren niet in dezelfde rigting staat,
zou de onmatige grootte, die de kerk dan gehad moet hebben, dit gevoelen genoegzaam weerspreken. De sergeant Joan Moda verdedigde haar in 1593 met 30 man een' geruimen tijd tegen de Spanjaarden en wist toen op den

{==269==} {>>pagina-aanduiding<<}
toren te wijken, waar hij den strijd voortzette, hoewel zijn kloek gedrag de stad niet behouden kon. De inval der Spaansche troepen in 1624, waarbij het klooster Heiligerlee verwoest werd, bragt ook in Winschoten verderf en ellende, en den ondergang aan de destijds bloeijende weverijen. Munstersche troepen huisden er naar oorlogswijs in 1665 en 1672, en van de baldadigheden der Engelschen in 1795 leven nog de herinneringen. Zoolang de stad versterkt was en in de nabijheid een geduchte schans lag, was zij voor vriend en vijand om haar ligging een te belangrijke plaats, dan dat zij niet herhaaldelijk overlast zou hebben geleden. Maar de geduchte overweldiger, die in haar' omtrek zooveel vernietigde en verzwolg, de Dollard, heeft haar niet kunnen deren, al heeft hij haar losgescheurd van het grootendeels verdronken graafschap Reiderland, waartoe zij oudtijds moet hebben behoord.
Zijn bosch dankt Winschoten aan de afdeeling der Maatschappij tot Nut van 't Algemeen. In 1826 werd met den aanleg er van begonnen, en al ligt misschien een dergelijk werk niet volkomen op den weg dier Maatschappij, niettemin zijn vele geslachten haar daarvoor reeds dankbaar geweest. Met zijn digte bosschaadjes, zijn lommerrijke slingerpaden, zijn welig groeijend hout van allerlei soort, waaronder een merkwaardige zware den zich onderscheidt, met zijn' ‘berg’- en zijn waterpartijen, levert het een aangename wandelplaats op, al kunnen wij heden de schoonheden er van niet genoeg waardeeren, nu de zon reeds lang weêr is schuil gegaan en in het bosch een kille vochtigheid heerscht, terwijl de paden voor een onverdeeld genot ook wel wat drassig zijn geworden. 't Station ligt in de nabijheid van een der ingangen, en tusschen dat tegenwoordig zoo hooggewaardeerde gebouw en de stad zijn verscheidene nieuwe villa's en heerenhuizen verrezen. Winschoten breidt zich voortdurend uit; zijn voorspoed neemt toe met de ontwikkeling der nijverheid, met den vooruitgang van den boerenstand, en bij ons afscheid nemen wij dien verblijdenden indruk mede.

{==270==} {>>pagina-aanduiding<<}

Wij kunnen niet beter doen, dan aan de rijke landstreek, waaruit aan Winschoten zooveel voordeel toestroomt, het overige van den dag te wijden. 't Is een merkwaardig gedeelte van ons land, waardig te worden gekend, om wat het was en om wat het thans is. Zagen wij het liever in gunstiger licht, nu wij de omstandigheden niet kunnen veranderen, dienen wij onze plannen zóó te maken, dat wij onzen tijd zoo goed mogelijk gebruiken, en landschappen als ons wachten, verliezen bij het weder, dat ons heden vervolgt, veel minder dan boschrijke en op zich zelf veel schooner oorden. Hoe vruchtbaar het vette kleiland is, hoe prachtig de tallooze boerderijen zijn, dat is des noods zelfs in noodweêr te zien. En daarin ligt de belangrijkheid van deze streek. Wanneer wij een, liefst wat uitvoerige, kaart van Groningen voor ons nemen, dan zien wij hoe de mond der Eems tusschen Groningen en Oostfriesland een wijde waterplas vormt, en hoe ten Zuiden van den natuurlijken uitloop dier rivier nog altijd een uitgestrekte zeeboezem wordt gevonden. Die inham is de Dollard - de ‘Dollert’, zooals het volk wel de vreeselijke zeegolf zal hebben genoemd. Maar hoe veel van zijn veroverd gebied heeft hij reeds weêr moeten afstaan! Hoe wordt hij nog als van jaar tot jaar teruggedrongen! Trekken wij op de kaart een lijn, die van Termunten eerst Z.W. en dan W. naar Wagenborgen loopt, voorts wederom Z.W. en later met sterke W. kromming tot digt bij Slochteren, voorts O. tot de kerk van Noordbroek, dan Z. tot Muntendam, om van daar N.O. langs de Meeden, Eeksta, Scheemda, Midwolde en Oostwolde tot Finsterwolde op te klimmen en verder, wederom Z., langs Beerta tot Blijham af te dalen en eindelijk, weêr N.O., langs Bellingwolde met wijde bogt in 't Oost-Eriesche tot Emden door te loopen, dan hebben wij in
hoofdtrekken den omvang gevonden, dien de Dollard allengs verkregen had en die, minst genomen, stellig vier maal grooter, dan zijn tegenwoordige uitgestrektheid was. Eéne stad, ruim dertig dorpen en drie kloosters waren daarbij ondergegaan, behalve de gehuchten, kasteelen en hofsteden, wier getal niet te bepalen is.

{==271==} {>>pagina-aanduiding<<}
Het grootste gedeelte van deze jammerlijk verzwolgen landstreek behoorde destijds tot het landschap Reiderland, het kleinste tot het Oldambt. Ten N. werd het door de Eems begrensd; twee rivieren - de Reider Ee en de Tjamme - vloeiden er door; een vruchtbaar en digt bevolkt gewest moet het geweest zijn blijkens de talrijke dorpen, die verloren gingen, en het gold dan ook voor ‘het beste van de Friesche landen, waar de meeste edellieden woonden.’ Maar die welvaart werd voordurend bedreigd. De breede monding der Eems, die zich met een' scherpen hoek naar het N. wendde, stelde de gansche streek aan de golven der zee bloot. In 't noodlottig jaar 1277 verbraken zij dijken en sluizen. Men zegt, dat schandelijke dwaasheid en moedwil niet onschuldig was aan deze verschrikkelijke verwoesting. Kenoten Broeke, hoofdling in Reiderland, wordt genoemd als de man, die, om zijn wreedheid en ongeregtigheid van zijn ambt door de Reiderlanders ontzet, uit wraakzucht de sluizen verbrand en de dijken doorgestoken had. Meer zeker schijnt, dat omstreeks 1411 een zekere Tidde Wijnnengha, een rijk en aanzienlijk man, door zijn' onwil om aan eigen dijken en die zijner naburen ook maar een enkele schop aarde te besteden, tot uitbreiding van den ramp op ook voor hem verderfelijke wijze heeft meêgewerkt, en stellig heeft ter zelfder tijde de verbitterde strijd tusschen een' historischen Keno ten Broeke en den Schieringer Koppen Jarges, waarin van weêrskanten sluizen en dijken verwoest werden, ruimschoots bijgedragen tot den ondergang van bloeijende dorpen en welige velden. Allengs verder drongen de wateren door. Allengs moeijelijker werd het voor de verarmde ingezetenen, de kostbare dijkwerken te onderhouden. Allengs meer verlamden onmagt en onwil, twist en verdeeldheid, plundering en brandstichting, de zoo hoog noodige krachten, de zoo onmisbare zamenwerking. Enkele pogingen
tot verzoening van strijdende partijen, tot vereeniging van belanghebbenden, tot beteugeling van den steeds geduchten vijand, werden beproefd. Vooral de stad Groningen bood, schoon onverpligt, krachtdadige hulp. Maar storm op storm, vloed op vloed, teisterden 't rampzalig gewest. Nieuw gelegde

{==272==} {>>pagina-aanduiding<<}
dijken bezweken telkens weêr en hopeloos scheen de worsteling. Maar toch zegevierden volharding en geestkracht. Met het jaar 1545 begon de herovering van het verloren gebied en na dien tijd rustte het groote werk niet. Nog hij voortduring worden polders ingedijkt, en 't laat zich aanzien dat eens de gansche Dollard zal worden herwonnen, dat overal de landman rijke winsten zal vergaderen, waar nu de visscher nog telkens schraler voordeel vindt; dat de hooge daken van kostbare hofsteden alom zullen oprijzen, waar nu de jager in de plassen en poelen zijn' buit van ganzen en eenden belaagt.
Onze weg leidde ons gisteren reeds langs duizenden bunders heerlijken kleigrond, waar vooral in het voorjaar de geele bloemen van het koolzaad glinsteren. En wat er geworden is van de geweldige waterplas, die eens hier woedde en golfde, dat zien wij heden bij vernieuwing.
Winschoten ligt op de uiterste punt van een' tamelijk hoogen, uit zand en leem gemengden grond. Daaraan heeft het zijn behoud te danken gehad, want onmiddellijk ten N., ten O. en ten Z. strekten zich eenmaal de groote wateren uit. Daar vinden wij ook terstond de vette Dollardklei. 't Is een vlak land, maar dat overal de blijken van vruchtbaarheid draagt. Meest is 't bouwen weiland, maar ook enkele steenbakkerijen vertoonen hun roode daken. Boerderijen liggen hier en daar verspreid, en een reeks van die kloeke gebouwen, door hagen, boomgaarden, moes- en bloemtuinen omringd, is bij een scherpe bogt langs den weg geschaard. Zij vormen het gehucht Oostereinde en zijn gebouwd op den zoom der hoogere streek, waarop onze baan verder voortloopt. Als een inham was tusschen dit gehucht en Winschoten de Dollard doorgedrongen, en de huizen, die er vroeger stonden, waren voor het geweld van het water bezweken. Na een tweede bogt brengt ons de weg langs een vrij breede vaart, en reeds spoedig begint de lange rij der statige woningen, wier aantal en wier aanzien zoozeer den billijken trots der Groningers, de regtmatige bewondering der vreemdelingen opwekken. Waar elders - tenzij dan in dit zelfde Groningerland - vindt men hun

{==273==} {>>pagina-aanduiding<<}
gelijken! Sommigen zijn meer groot dan sierlijk. De oude type heeft het breede voorhuis met den schuin oploopenden voorgevel, beneden met zes ramen, daarboven vijf, vier, drie en twee vensters en één in de punt. De nieuwe heeft de platte lijst en het hooge dak, op de hoeken met schoorsteenen gekroond, en op iedere verdieping een gelijk getal vensters. De deur staat in 't midden der eerste verdieping. Een hoog steenen bordes, met lantarens of bloemvazen, voert er heen. Een balustrade met vazen of krulwerk siert de daklijst. Heldere spiegelruiten blinken u tegen. De roode baksteenen van den gevel zijn met pilasters van ‘portland’ afgezet, soms geheel bepleisterd. Allen hebben de reusachtige schuur gemeen, die trapsgewijze allengs breeder uitspringt. Daar vindt de oogst zijn bergplaats. Daar staan de schoone runderen en de krachtige paarden. Daar worden de veelsoortige landbouwwerktuigen bewaard. In het voorhuis treft gij de meubelen, - tapijten en spiegels, sofa's en pianino's, staatsiegordijnen en platen, - die anders als de weelde der steedsche huizinge plegen te worden beschouwd. Een Engelsche aanleg met grasperken, bloembedden, vijvers, heesters, breidt er voor zich uit. Zoo is het over een aanmerkelijke lengte, totdat de lange, breede dorpsstraat van Beerta ons een menigte, wel minder prachtige, maar evenzeer nette en uitstekend onderhouden burgerwoningen te zien geeft. Kerk en toren, naar landsgebruik van elkander afgezonderd, liggen ongeveer in het midden der buurt op het beplante kerkhof. De eerste is een gebouw uit het begin der 16de eeuw, ten deele met duifsteen van de vroegere kerk opgetrokken en heeft een platgesloten koor. De tweede draagt een lantaarn en herinnert aan de Winschoter theebus. Zij behoeven ons niet lang op te houden en weêr gaat het voort tusschen huizen onder het hout en met bloemen voor de glazen, weêr langs de vaart, die ons een oogenblik verliet, en langs de
boerderijen, met spiegelruiten, balkons, veranda's, aan wier getal geen einde schijnt te komen. Werkelijk is hun lange reeks ook nog geenszins ten einde, al wenden wij ons zijwaarts af, want daarginds, in het groen, ligt de kerk van Nieuw-Beerta, mid-
{==274==} {>>pagina-aanduiding<<}
den in den heroverden grond in 1663 gesticht, toen er reeds een belangrijk en bloeijend dorp binnen een dertigtal jaren verrezen was. En tot Nieuw-Beerta toe is 't een opeenvolging van dezelfde schoone hofsteden, krachtige bewijzen van den rijkdom der heerlijke landstreek. Het oude Beerta bleef door zijn betrekkelijk hooge ligging behouden, maar zoover wij Oostwaarts zien kunnen, en veel verder nog, is 't alles polderland, waarvan de bedijking in 1635 begon.
Onze zijweg kruist de vaart en het oude riviertje de Tjamme, en loopt door tarwe- en havervelden, hier en daar ook door weiland en klaver, op Finsterwolde aan. De voormalige dorpen Oost- en Westfinsterwolde gingen te gronde. Van haar verwoeste kerken zijn later de grondslagen opgedolven, en tal van overoude steenen doodkisten zijn er bij gevonden. Het tegenwoordige is gebouwd op den rand van den zandgrond, die zich van hier westelijk tot even voorbij Oostwolde en dan Z.W. tot Eeksta als een schiereiland uit de wateren verhief. Wij blijven voortaan op die hoogte, maar nevens ons, steeds ter regterzijde, houden wij de kleilanden van den bedwongen Dollard. Bij en in Finsterwolde vinden wij tamelijk veel hout. Het dorp vormt een kruisbuurt en heeft een ruime hooge kerk en een' netten toren met een' achtkantigen koepel en hooge spits. Zóóveel weelde als te Beerta zien wij er niet, al blijkt ook zijn bevolking een niet geringe mate van welstand te genieten. Landbouw is ook hier de hoofdzaak. Rundvee houdt de boer slechts voor eigen gebruik, ten getale van vijf of zes stuks. Tien tot vijftien paarden heeft hij noodig voor de bewerking van zijn land. Behalve het hoofdmiddel van bestaan, dat aan veler handen werk geeft, wordt ook het steken van turf en visscherij in den Dollard hier uitgeoefend.
Belangrijke polders zijn onder Oostwolde aangewonnen, terwijl bovendien een meer van ruim 500 bunders groot, tusschen Oostwolde en Beerta - het oude Huninga meer - in weiland werd veranderd. Welk een waterland moet het hier vóór 1545 zijn geweest! Niet genoeg, dat de golven van den

{==275==} {>>pagina-aanduiding<<}
Dollard de smalle landtong van drie zijden omringden en bedreigden, ook die kleine ruimte bevatte nog een groot en altijd gevaarlijk meer, en een kleiner, dat van Scheemda, bovendien! Verloren ging de Kommanderij der Johannieterorde Goldhoorn, tusschen Finster- en Oostwolde gelegen. Verloren ging het grootste deel van dat dorp zelf, met zijn oude kerk, en alsof de menschen zich beijverden te verwoesten, wat de wateren spaarden, hertog Karel van Gelder moet de later gebouwde kerk hebben gesloopt, om met de steenen Delfzijl te versterken, tenzij 't die kerk is geweest, met wier puin in 1543 een dijk moest worden bevestigd. Thans is Oostwolde weêr een groote, bloeijende plaats, met een fraaije, ruime kruiskerk, in 1775 gesticht. Ook aan houtgewas ontbreekt het er niet, en als een vriendelijke oase ligt het in de onafzienbare velden, waar het koren golft en het vee zijn weide vindt.
Midwolde volgt al spoedig. 't Is wederom een dier verbazend lange dorpen, die 't geduld van een' gehaasten reiziger zoozeer op de proef stellen. De dubbele rij van huizen strekt zich over een aanmerkelijke lengte uit, maar al de woningen staan afgezonderd, te midden van groote erven of tuinen. Over 't geheel hebben zij minder aanzien, dan die wij tot dusver voorbijkwamen en talrijk zijn de geringe arbeiderswoningen. Meer dan eenige plaats in het Oldambt heeft Midwolde geleden. Eens gold het voor de hoofdplaats van het landschap, den zetel van talrijke edellieden. Niet minder dan 180 steenhuizen moeten er hebben gestaan en een zeer aanzienlijk nonnenconvent, dat der grijze vrouwen, lag in de onmiddellijke nabijheid. Welligt moet hier ook het klooster Menterwolde worden gezocht. Een heerlijk gesticht was zijn groote kruiskerk, met vier tot boven toe van steen gemetselde torens prijkend, in 1413 door Reinske Abdena, de vrouw van den magtigen Heer van Westerwolde, Hajo Addinga, in plaats der verzwolgene kerk, uit eigen middelen gebouwd en waardig geacht om in het zegel van het Oldambt te worden afgebeeld. De Dollard heeft dit alles verwoest. Maar thans brengt hij zijn rente overvloedig

{==276==} {>>pagina-aanduiding<<}
aan het nageslacht dergenen, wier bezittingen hij overstroomde en in puin wierp, aan de kinderen der kloeke mannen, die hem zijn' buit volhardend betwistten en zegevierend ontweldigden.
Een enkele burgt, Ennemaborg, heeft nog lang gestaan. Het uitgestrekte bosch, dat als een lange strook van geboomte in de vlakte doorloopt, bleef er van over. Wij zien er oude beuken, wier takken over den breeden vijver hangen. Schilderachtige, wild uitgewaaide boomen omringen het eenvoudige vierkante huis. Het gansche landschap begint een ander karakter te vertoonen. Belangrijke veenderijen waren van ouds aan dit goed verbonden en de ontginning er van geschiedt op groote schaal. De kleistreek verliezen wij uit het oog, wanneer wij Midwolde verlaten. Het ligt op gemengden grond, door hoogveen ingesloten, en daarover loopt de weg tot Scheemda. Steeds blijven ons boerenplaatsen ter zijde en ook in Scheemda vinden wij een uitgestrekt, vrolijk, welvarend dorp. 't Is ook betrekkelijk nieuw. Het oude ging te gronde. De fundamenten zijner voormalige kerk zijn weergevonden en uitgegraven. Ruimschoots ontvangen zijn landbouwers hun deel van het ‘goud uit schuim’. Met Eeksta, dat gespaard bleef, is het thans als tot ééne plaats verbonden. Alleen het Winschoterdiep scheidt de twee bloeijende dorpen. In het laatste prijkt een fraaije, oude kruiskerk, wier koor met muurschilderingen van niet geringe waarde was versierd.

Op dit laatste deel van onzen togt zagen wij niets, wat wij dezer dagen niet elders in Groningerland hadden aanschouwd. Maar dat wij in korten tijd en op een betrekkelijk kleine uitgestrektheid telkens weêr zooveel bloei en voorspoed vonden, dat maakt Groningen tot zulk een merkwaardig gewest. Het eigenaardig Groninger beklemregt wordt als de oorzaak van den bijzonderen welstand der landbouwers in die provincie genoemd. Zeker schijnt het gunstig te werken, door de zekerheid, die het den pachter geeft, door het voordeel van de lage

{==277==} {>>pagina-aanduiding<<}
en onveranderlijke huur, door het voorkomen van de eindelooze versnippering der landerijen. Maar de groote vruchtbaarheid van het land mag toch waarlijk daarbij niet buiten rekening worden gelaten. En allerminst de kennis en de ondernemingsgeest, die de Groninger boeren boven de meesten hunner vakgenooten in den lande onderscheiden.

De spoortrein voert ons terug. Aan 't station Scheemda, waar wij dezen morgen uitstegen, neemt hij ons op. Wij vliegen weêr de merkwaardige streken door, waarin wij dezer dagen vertoefden. De namen der stations, door den conducteur uitgegalmd, verlevendigen de herinneringen aan veel en velerlei, dat wij opmerken mogten. - Zuidbroek. - Rijke landerijen, op den Dollard gewonnen, aanzienlijke dorpen en vorstelijke hofsteden, bloeijend door landbouw, met kennis van zaken gedreven. - Hoogezand. - Vruchtbare velden, aan 't woeste veen ontwoekerd. Volkrijke vlekken, vol handel en nijverheid. - Ginds de hooge toren van Haren. - Boschrijke oorden, vriendelijke lustplaatsen, op de dorre heide veroverd. Overal herinneringen aan strijd in lang vervlogen dagen, aan zegepraal, op veen en heide, op moeras en water behaald, een beter zegepraal dan op 't oorlogsveld wordt bevochten. Maar de Groninger energie, die oudtijds in bloedige twisten en eindelooze veeten uitbrak, heeft later den landzaat dien rusteloozen ijver en die taaije volharding geleerd, die hem thans ten zegen zijn, nu meer en zeegolf, veen en moeras, onland en heide tot akker en weide werd, nu 't slagveld van weleer het arbeidsveld van heden is en het zwaard tot een kouter werd gesmeed.


{==278==} {>>pagina-aanduiding<<}

Aanteekeningen.

Dat het Goorecht oorspronkelijk tot Drenthe behoorde, is m.i. overtuigend aangewezen in de Bijdragen tot de gesch. en oudheidk. van Groningen, Deel V, blz. 1 e.v. In hetzelfde deel, blz. 81 e.v. is een belangrijk stuk te vinden betreffende de inkomsten, die Groningen uit het Goorecht trok, waarin tal van plaatselijke bijzonderheden. Een en ander heb ik daaruit in den tekst gebruikt.

Over de hofstede de Wyert is te raadplegen, Deel VII, blz. 306 en Deel X, blz. 229 van dezelfde Bijdragen.

Over den Hondsrug handelde Dr. C. Ali Cohen in den Groninger Volksalmanak van 1846, blz 74. De literatuur over de merkwaardige versteeningen, er gevonden, wijst aan belangstellenden tot nader onderzoek den weg.

Een stukje over den Heereweg is opgenomen in den Groninger Volksalmanak 1838, blz. 171 e.v. In denzelfden almanak, blz. 170, is een uittreksel te vinden uit een M.S. van S. Beningha, betreffende een drietal broeders uit Amersfoort, die in een kelder te Haren valsch geld hadden gemunt. Een ontsnapte, een ontving gratie, op den derden werd in 1437 ‘toe Pinsterpandt, dat doe Ludolph Sickinghe hadde’, de vreeselijke straf der valsche munters toegepast. Hij is ‘in een ketel gesoden’,
De avondmaalsbeker, op blz. 228 bedoeld, berust op het Museum van oudheden in den Haag, blijkens den almanak in 1844, blz. 143. De burg van Dirk Coenders te Helpen was echter in 1581 reeds verlaten zoodat het gezegde in den tekst ten deele vervalt. De prediking van Menso Altingh aldaar heeft eenige jaren vroeger plaats gehad.

{==279==} {>>pagina-aanduiding<<}

Het hunebed te Noordlaren is beschreven en afgebeeld: Gron. Volksalmanak voor 1845, blz. 33 e.v. Het heet in den mond des volks ‘den steinbarg’. Op het punt, waar de weg naar Noordlaren en de straatweg zamen komen (de Tip) moet indertijd een groote grafheuvel hebben gelegen. Welligt ligt die er nog, maar dan is hij ons ontgaan. Ook bij Zuidlaren zijn grafheuvels, maar op vrij grooten afstand van het dorp. Noordlarensche eigenaardigheden zijn medegedeeld in den almanak van 1847, blz. 99 e.v.

Een en ander over Laarwoud is opgenomen in den Drenthschen Volksalmanak voor 1842. Eene afbeelding van het huis is, naar de niet zeer practische gewoonte van dien almanak, op den omslag geplaatst.

De geschiedenis van het gedeelte van Drenthe, waarin Eelde ligt, schuilt nog grootendeels in het duister. Magnin geeft er iets van, in zijn belangrijk Overzigt van de Besturen enz., 2de stuk, 1ste ged., blz. 50 e.v. Westendorp vermeldt het hier en daar ter loops in zijn Jaarboeken. Overigens schijnt er niet veel van bekend. Jhr. J.E. Hooft van Iddekinge, die zich sinds jaren met het verzamelen van bronnen en bouwstoffen bezighoudt, verpligtte mij' met eenige gegevens, die ten deele hier hunne plaats mogen vinden. Sporen vau bewoning uit zeer vroege tijden tot op den Karolingischen tijd zijn hier herhaaldelijk gevonden; van den laatsten vooral bij Eelde. Onder Paterwolde worden Germaansche grafheuvels aangetroffen (vgl. Pan: Kleine opstellen, blz. 143, 144). Van de kerk te Eelde, menigmaal verbouwd, kan alleen het schip tot de 13de eeuw opklimmen.
Omtrent de adellijke huizen is te vermelden, dat Oosterbroek volgens overlevering tweemaal in 't bezit der Duitsche orde is geweest, en dat de huizen ter Borch (of het huis te Eelde), vroeger nabij de kerk gelegen, Cantersborg, de Mepsche, te Hansou (tusschen Eelde en Peize, het stamhuis der familie Lewe) en de Schelfhorst bij Eelderwolde, laatst door de van Coeverdens bezeten, geheel zijn verdwenen. Van sommigen schijnt zelfs de plaats niet meer bekend. De geschiedenis van Vennebroek klimt niet hooger op, dan tot het laatst der 17de eeuw. Toen werd het van de advocaten Pathuis en Alten gekocht door Jhr. Johan Sighers ther Borch. Hij bragt het regt van havezathe van het huis de Mepsche, eene erfenis zijner grootmoeder, op Vennebroek over. Uit dit geslacht ging het door huwelijk eener erfdochter over aan de Alberda's van Nijenstein, die 't in 1765 verlieten voor een nieuw huis,

{==280==} {>>pagina-aanduiding<<}
dat zij te Anlo bouwden en denzelfden naam gaven. In het laatst der vorige eeuw waren de goederen gesplitst en verkocht, terwijl het huis was gesloopt. Zij werden grootendeels teruggekocht door den Heer T. Hulshoff, ex-representant der Bataafsche Republiek, die een nieuw huis bouwde. Sedert 1847 behoort de Vennebroek aan Jhr. J.H. Hooft van Iddekinge, den stichter van het tegenwoordige huis.

Bijzonderheden omtrent de ontginning der veenen van Hoogezand en Sappemeer enz. zijn te vinden in den Tegenw. staat van Stad en Lande, die ook de zeer ingewikkelde toestanden in de Ommelanden leert kennen.

Eene korte geschiedenis van Fraylemaborgh, met twee afbeeldingen, is opgenomen in den Groninger almanak van 1840 blz. 78 e.v. Ook v.d. Aa heeft er een en ander over, en in Witkamps: Zeventien Nederlanden, Deel II, blz. 637, vindt men eene afbeelding van den burgt.

Vreemd is het, dat Motley noch Prescott bij hunne beschrijving van den slag bij Heiligerlee het berigt omtrent den dood van den graaf van Aremberg hebben gebruikt, zooals het voorkomt in van Wijn, Huiszittend leven, Deel I, blz. 232 e.v.

Blijkens eene aanteekening bij een versje in den Gron. almanak 1841, blz. 193, is de plantage te Winschoten aangelegd uit vrijwillige bijdragen der inwoners, tevens met het doel om aan behoeftigen werk te verschaffen.

Talrijke bijzonderheden omtrent den Dollard, zoowel wat de oude geschiedenis als wat den tegenwoordigen toestand betreft, zijn te vinden in het doorwrochte werk van Dr. G. Acker Stratingh en G.A. Venema.


    
        
            
            
            
            
            
            
        

{==t.o. 281==} {>>pagina-aanduiding<<}



{== afbeelding 
	
HOOGSOEREN


HET OUDE LOO


DE SPRENGE BIJ PUTTEN



P.A..Schipperus, del, lith.


S Lankhout & Co den Haag
==} {>>afbeelding<<}
    




{==281==} {>>pagina-aanduiding<<}

Naar Apeldoorn en het Loo.

Als een droomgezigt moet het den vreemdeling geweest zijn die op het einde der 17de eeuw, te midden van eindelooze heidevelden en aan den zoom van woeste, haast ondoordringbare bosschen, eenige dagen op het koninklijk jagtslot het Loo mogt vertoeven. Den Haag had hij gezien,
‘het dorp, der dorpen geen, waar elke straat een stad is.’
Uit de vrolijke hofplaats, het vereenigingspunt van den hoogen adel des lands, van tallooze buitenlanders van aanzien, van velerlei kunstenaars en fraaije vernuften, had zijne karos hem, langs lusthoven en landkasteelen, door het om zijn hoogeschool en zijn lakenfabrieken wijd vermaarde Leiden gevoerd, of de trekschuit had hem door bloeijende dorpen en tusschen welige weilanden derwaarts gebragt. Van Leiden naar Utrecht had hij een vruchtbare, welvarende landstreek ontmoet, een aaneenschakeling van rijke plaatsen, aanzienlijke hofsteden, akkers en velden, waar het koren rijpte tot een' overvloedigen oogst en weldoorvoede runderen te gast gingen in het malsche gras. Vaartuigen van allerlei aard kruisen elkander op de lustig stroomende rivier en de statige hoofdstad van het Sticht geeft hem de

{==282==} {>>pagina-aanduiding<<}
deftige pracht van haar lange grachten en haar kloeke heerenhuizen te aanschouwen. Bij de Bild ziet hij enkele lustplaatsen. Dan is het uit met de heerlijkheid en de levendigheid. Utrecht ligt als aan de grenzen der bewoonde wereld. Trekschuit of speeljagt moet hier achter blijven. Langzaam zwoegt het vierspan voor de zware koets door het gulle zand. Eenzaam is de lijnregte weg. Naauwelijks een enkele hut vertoont zich op de schrale heide, in het stille bosch. Binnen de hooge, sterke wallen van het doodsche Amersfoort strekt hij de vermoeide leden op het donzen rustbed uit en als de morgen aanbreekt, dan neemt hij afscheid van deze uiterste voorpost der beschaving. Eerst eenige tabaksvelden en schuren, straks wederom zand en heide en eenzaamheid, alleen afgebroken door het nederige Hoevelaken, met zijn heerenhuis en de hofstad ter Schueren, totdat, aan den zoom der Veluwsche heuvelen, het oude, tamelijk groote Voorthuizen zijn hijgend voorspan een' tijd van rust en hem de gelegenheid tot een' boerschen maaltijd aanbiedt. Hier ziet hij althans weêr menschen. De Hessenkarren pleisteren er op hun' doortogt. De bellen aan den hals der groote paarden rinkelen, de aanmoedigende stem der voerlieden klinkt, het vrolijk, kunsteloos deuntje met den slag der zweep weergalmt in de lucht, als de zware karavaan zich in beweging stelt. Ook de karos wordt weêr ingespannen. Voorthuizen is achter den rug en 't is wederom stilte, dieper nog dan vroeger, eenzaamheid, grooter nog dan voorheen, zand en heide en bosch zoover het oog kan zien. Enkele torenspitsjes ziet hij misschien in de verte achter blinkend witte duinen uitsteken, of als eilandjes in de golvende zee van purperen erica verloren, maar geen huis of hoeve aan heel den langen weg. Woest en grootsch is vaak het landschap, maar een toonbeeld van verlatenheid. Daar rijzen op den heuvelrug digte, donkere bosschen. 't Gaat in het zware zandspoor
tamelijk steil naar boven. De paarden hebben het hard te verantwoorden. Het rijtuig schokt en kraakt op de riemen en vaak knarst het rad over de harde kei. Tusschen het kloeke, maar verwaarloosde hout van het Soerensche bosch, den nog onverdeelden eigen-
{==283==} {>>pagina-aanduiding<<}
dom der Maalmannen van de marke Hoog-Soeren, loopt de heirbaan voort. De geringe buurschap, met haar' korenesch onder reusachtige eiken als verborgen, kan 't gevoel van eenzaamheid naauwelijks anders dan vermeerderen. Dalend en klimmend, onder digte loofgewelven, in de geheimzinnige stilte van het uitgestrekte woud, zwoegt de wagen verder en verder. Hoe lang is 't geleden, sinds de reiziger een menschelijk wezen zag! 't Is hem, of 't reeds dagen achter hem lag, het vrolijk gewoel in het hart van het rijke Holland, met zijn weelde en zijn beschaving! En zie, daar opent zich het bosch. Daar ligt, als een tooverpaleis, het blinkend witte jagtslot met zijn beide wijduitgestrekte vleugels en het ruime voorplein daar tusschen. Daar klaterende waterstralen der fontein, en bij het marmeren bekken, waarin het nat schuimend en parelend neêrvalt, verdringen zich ruiters en paarden, om zich te laven met het koele vocht. Jolige dienstmaagden komen er kannen en kruiken vullen, niet afgeschrikt door de kwinkslagen en liefkozingen van gegalonneerde knechten en rijk gedoschte jonkers. Op het breede schelppad, dat het groote grasperk van de bassecour omringt, rijden zwierige edellieden en vrolijke jonkvrouwen heen en weder. Uit de zijgebouwen stroomen mannen van allerlei stand en rang en als een bijenzwerm gonst het. In de stallen brieschen en stampvoeten vurige rossen. Door de openstaande vensters der oranjerie dringt een liefelijke geur naar buiten. Hier is leven, hier is vrolijke drukte, hier is weelde en luister. En daar binnen - vorstelijke zalen met gebeeldhouwde schoorsteenmantels, bont, beschilderde tapijten aan de muren, rijk vergulde zolderingen, kostbare meubelen en sieraden en
kunstschatten, hooge heeren in fluweel en satijn, edele dames, vonkelend van juweelen, scharen van dienaars in bonte liverei, wemelend in de gangen, op de trappen, in de lange reeks der vertrekken. Achter 't paleis - lusthoven, met al de pracht van marmeren beelden en vazen, hoogspringende fonteinen, kunstige watersprongen, parterres, geschoren hagen, watervallen, zuilen, tempels, verlevendigd door talrijke groepjes, wandelend, rustend, den bal slaande, door slanke

{==284==} {>>pagina-aanduiding<<}
pages ruim voorzien van geurigen wijn, uit zilveren kannen in fijn geslepen bokalen geschonken. Een droomgezigt inderdaad, na de lange eenzaamheid en de woeste heidevelden en de armelijke hutten! Nu hij gast is op 't paleis, is hij op eens als in een nieuwe wereld verplaatst. En dag op dag is 't afwisseling van genot. 't Gaat ter jagt in de bosschen op het edelhert of het wilde zwijn; 't gaat over de uitgestrekte vlakten in vliegenden galop, terwijl de valk in steeds kleiner kringen boven den angstigen reiger zweeft; en als 's middags de stoet terugkeert, dan weergalmen de bosschen van gejuich, dan is de lange trein van karren beladen met het gevelde wild, dan volgen ruiters en wagens in vrolijke mengeling de zegeteekenen van den dag. En 's avonds gaat het ten dans, of het hazardspel wekt de hartstogten, of bij de kletterende fonteinen, door het maanlicht verzilverd, onder de statige kroonen van de donkere lanen, op den kalmen spiegel van den grooten vijver, wordt vertrouwelijk gekeuveld, liefelijk gedroomd en gedweept. Ernstige staatsmannen, vorsten uit den vreemde, luchtige hovelingen, schrandere geesten, schoone dames, onrustige fortuinzoekers, invloedrijke edelvrouwen ontmoeten elkander op het Loo, als koning Willem daar zijn hof houdt in de korte dagen, die hij op den vaderlandschen grond mag doorbrengen. En als de vreemdeling straks in zijn karos het ijzeren hek van de bassecour weêr uitrijdt, als op eens heel het schitterend paleis in het bosch is verdwenen, als 't weêr door woud en heide, in diepe eenzaamheid en ongestoorde stilte gaat, dan is 't hem, of hij een visioen heeft gehad, dat bij 't ontwaken vervloog.

Het Loo is geheel en al een schepping der kunst, en 't kan ons min of meer bevreemden, dat de keus van den prins van Oranje op een oord, zóó afgelegen als dit, was gevallen, om er een prachtig paleis en kostbare plantages aan te leggen. 't Was zonder twijfel voor de jagt uitnemend gunstig gelegen.

{==285==} {>>pagina-aanduiding<<}
Statige bosschen en heerlijke vergezigten waren er overvloedig, ook loopend water werd er niet gemist. Maar hoe ontoegankelijk was de landstreek, zelfs voor het geslacht der 17de eeuw, dat waarlijk op het punt van goede wegen niet verwend was! Hoe lang was de reis van den Haag derwaarts! Hoeveel uren lag het zelfs van de naaste steden, Arnhem en Zutfen, Deventer en Zwolle! Zelfs toen de straatwegen waren aangelegd, bleef een bezoek aan Apeldoorn een genot, dat zuur genoeg gehaald moest worden, vooral door hen - en dat waren de meesten - die van Arnhem uit het deden. 't Eenige, wat onderweg te zien was, was de beroemde eikenhouten kast op de eenzame pleisterplaats de Woeste hoeve. Toen prins Willem het Loo kocht, was er natuurlijk nog niets van al die aantrekkelijkheden, waarmede de kunst de trotsche maar woeste natuur in later jaren heeft getooid, en die natuur zelve bood niet zooveel aan, wat niet ook in den omtrek van 's prinsen, althans veel minder afgelegen, huis te Dieren werd gevonden. Maar was 't misschien aanvankelijk alleen om een jagthuis te doen, eens in 't bezit van kasteel en grond, werd de landstreek den vorst van jaar tot jaar liever. Weldra was het Loo hem van al zijn lusthuizen het liefst. Hierheen trok hij, zoo menigmaal 't hem mogelijk was. Hier vertoefde hij, zoolang hij kon, terwijl hij aan zijne andere goederen, behalve Honselaarsdijk, maar vlugtige bezoeken bragt. Hieraan wijdde hij al zijn zorgen en de naam van geen enkel paleis of kasteel is dan ook zóózeer met den zijnen verbonden als die van zijne luisterrijke schepping het Loo.
En sedert bleef die naam aan de geschiedenis onzer stadhouders en koningen naauw verbonden. Geen hunner, die er niet menigmaal zijn verblijf hield, geen hunner, die niet het zijne tot vergrooting en verfraaijing der vorstelijke bezitting bijdroeg. Geen Nederlander, die zich daarom niet voelt aangetrokken door de geliefkoosde woonplaats zijner vorsten, en op onze Wandelingen door Nederland rigt als van zelf onze voet zich derwaarts, waar zoovele herinneringen zich vereenigen met de

{==286==} {>>pagina-aanduiding<<}
schoonheden eener natuur, deels in al haar maagdelijke heerlijkheid zich vertoonend, deels met fijnen smaak door de kunst tot een der liefelijkste plekken van ons vaderland gemaakt.

Apeldoorn, en daarmede ook het Loo, dat er maar een half uur van verwijderd is, ligt nu niet meer afgelegen. De spoorbaan loopt er langs en sedert den zomer van 1876 behoeft niemand zich meer door de bezwaren van een lange, kostbare en vervelende reis te laten afschrikken. Het bezoek aan Apeldoorn is dan ook na de opening van den tak van den Oosterspoorweg tusschen Amersfoort en Zutfen belangrijk toegenomen.
Is 't een ondankbaar versmaden van de zegeningen onzer nieuwe beschaving, wanneer wij den trein, die ons in weinig tijds derwaarts voeren zou, zonder ons, uit Amersfoort laten wegsnellen? Vergissen wij ons in de rigting en hebben wij ons slachtoffers gemaakt van eene noodlottige dwaling, toen wij in een' der onhebbelijke wagens der Centraalspoor stegen? Hebben wij onze dwaling bemerkt, als wij ons haasten, te Putten uit te stappen? In geenen deele. Door bosschen willen wij onzen weg nemen. Over uitgestrekte heidevelden willen wij ons pad zoeken. Wat onze vaderen gedwongen deden, omdat zij niet anders konden, dat willen wij vrijwillig doen, omdat wij genieten willen in vrijheid, in de plegtige eenzaamheid van het woeste landschap, in de frissche, zuivere lucht, die over de bruine heuvelen der Veluwe waait, in het geurend lommer der eeuwenheugende wouden, - omdat wij een landstreek vol poëzij, vol herinneringen, willen doorkruisen, - omdat wij de Veluwe willen leeren kennen in haren ouden toestand en ons verplaatst willen zien in eeuwen, die lang achter ons liggen, - omdat wij van ons uitstapje naar Apeldoorn zooveel mogelijk genot willen hebben. Daarom sporen wij tot Putten en voorts gaan wij wandelen.
Wie 't met ons doen wil, moet een open oog en een open hart hebben voor de natuur. Anders vindt hij 't vervelend. Van

{==287==} {>>pagina-aanduiding<<}
vermoeijenis moet hij niet weten, want eens op weg, moet hij voort. Aan tafelweelde moet hij niet verslaafd zijn, want op iets, wat naar een' maaltijd gelijkt, heeft hij maar zeer weinig kans. Overigens dient hij zich goed te doordringen van de gedachte, dat een Veluwsch uur gansch iets anders is, dan een gewoon uur, vooral, wanneer hij niet als een postbode zonder omzien voort wil jagen. Iedere gelegenheid, om zich omtrent de rigting te vergewissen, moet hij aangrijpen, want als hij Putten door is, heeft hij huis noch hut, mensch noch kind te verwachten, om den weg te vragen. Wie nu op deze dingen zich heeft voorbereid, die aanvaarde goedsmoeds den togt.
De afstand van 't station Putten naar Apeldoorn wordt op ongeveer zes uur gaans gerekend, wanneer men den kortsten weg, over Garderen, kiest. Wij wenschen echter over de buurschap Drie te gaan en die weg is langer. Bovendien willen wij ons zoowel in den omtrek van Putten, als in de Speulder- en Sprielderbosschen bij Drie, en bij de Hunenschans aan het Uddelermeer eenigen tijd ophouden. Ook in de wouden van Hoog Soeren moeten wij niet gehaast zijn. En dit alles is op éénen dag niet te doen. Het logement te Nieuw-Millingen geeft gelegenheid tot nachtverblijf, tenzij men aan het Uddelermeer of aan het Aardhuis een rijtuig uit Apeldoorn ontbiedt en Soeren van daar uit bezoekt.

Wat ons tot eenig oponthoud te Putten noopt, is de wensch, om de Kelnerij en het huis Schoonderbeek aldaar niet onbezocht te laten en de ‘Sprengen’ in de nabijheid te zien.
Als wij aan 't station zijn, zijn wij nog geenszins in het dorp. Een klein halfuur is er nog wel meê gemoeid. De Aveg is niet onaardig. Eikenboschjes met hooge, begroeide kanten, bouwakkers tusschen het hout, boerenwoningen, van boomen omringd, een schilderachtige schaapskooi onder het lommer van eerwaardige eiken, nu en dan een kijkje op den toren, een en

{==288==} {>>pagina-aanduiding<<}
ander vormt te zamen een rustig, vriendelijk landschap, dat wel niet door zijn verhevenheid in verrukking brengt, maar toch opwekt en aangenaam stemt. Het dorp zelf is stil en eenvoudig, gelijk zich verwachten laat van de woonplaats eener bevolking, die grootendeels van de bebouwing van den niet al te vruchtbaren bodem leeft. Weelde zien wij er niet. Rijke buitenverblijven, sierlijke villa's heeft Putten niet aan te wijzen. De aanzienlijke landgoederen, tot de gemeente behoorende, liggen op vrij grooten afstand en het eenige groote heerenhuis in het dorp schijnt onbewoond en eenigszins in verval te zijn. Maar wij vinden er ook niet de bewijzen van algemeene armoede. 't Komt ons voor, dat de ingezetenen over 't algemeen een bescheiden deel genieten. Geschoren linden, waaronder er zijn van niet geringen omvang, met vreemde, plat gegroeide stammen, beschaduwen menigen gevel en dat de Puttenaren liefhebbers van bloemen zijn, wordt ons bij onze omwandeling door hun straten openbaar. Eigenaardig zijn de sleden, waarop met water gevulde tobben staan. 't Is een gepaste voorzorg. Kwam er brand, dan was het gansche dorp in gevaar. Water is er schaarsch, in den zomer althans, en slaat eens de vlam uit, wie zal dan hare verwoestingen berekenen, waar zij in de rieten daken, de houten schuren, de hooibergen en korenmijten, overal voedsel vindt! In deze dorpen is ‘de put’ de voorwaarde van levensbehoud en veiligheid. Haar te graven is het eerste werk dergenen, die in de hooge heistreken, of op de eilanden aan zee, een vaste en althans eenigszins dragelijke woonplaats willen vestigen. Zij gaf den naam aan meer dan één dorp, meer dan ééne heerlijkheid in den lande. Naar haar is ook Putten genoemd, dat voor 't eerst in eene oorkonde van 855 als Puthem - het heem van de put - voorkomt. 't Was destijds reeds een plaats, waar een niet onbeteekenende bevolking moet hebben gewoond. Een ‘vicus’, d.i.
‘een dorp’ wordt het genoemd, en een rijk man, Folckerus, gaf aan de abdij te Werden een aantal goederen en regten in bosschen en velden in den omtrek, waaronder ook ‘drie Heerlijke hoeven te Putten en acht-en-twintig scharen in het Put-
{==289==} {>>pagina-aanduiding<<}
terbosch.’ Wij vinden hier de markinrigting, op gemeenschappelijk bezit en gebruik gebouwd, reeds als van ouds in zwang en dit deel der Veluwe blijkt met bosschen bedekt, maar ook tamelijk bevolkt te zijn geweest.
In 1031 bezat Putten reeds een kerk. De bisschop van Paterborn, Meinwerk, schonk haar, met den Hof, de halve tiende en de kapel te Voorthuizen aan de door hem gestichte abdij Abdinghof. De wederhelft der tiende behoorde aan het stift te Elten, rijk door zijn' grootvader Wichman begiftigd.
Ter besturing van deze bezittingen stelde de abdij een' ‘kelner’ aan, en deze kelnerij is nog aanwezig in de pastorie der R.C. gemeente, op korten afstand van het dorp. Zij ligt te midden van jong eikenplantsoen en heeft in de grachten, die haar omringen, nog een overblijfsel uit de dagen, toen zij het middelpunt van niet onbelangrijke goederen was. Hier hebben wij zeker den ouden ‘Hof te Putten’ te zoeken.
Een berkenlaan leidt ons naar het beukenbosch, waarin het witte huis Schoonderbeek zich verschuilt. Hooge hagen en een vrij breede gracht omslniten den tuin voor het gebouw. Eens was 't een sterk kasteel, voor 't eerst als een vrij eigen goed van Klaas van Aller in de. geschiedenis genoemd. Het stamslot der van Allers lag en ligt nog niet ver van Putten, en 't laat zich gissen, dat een der Heeren uit dit geslacht het op eigen grond heeft gebouwd. ‘Heerlijke hoeven’ toch werden menigvuldig in den omtrek gevonden. Heer Klaas van Aller behoorde onder de edelen, die in 1418 en 1436 de verbondsbrieven tusschen de ridderschap en de steden van Gelre en Zutfen onderteekenden, en daardoor aan de landsstenden belangrijken invloed op 't bestuur des lands verzekerden. Hij, of een naamgenoot van hem, was blijkbaar ook een vermogend man, in staat zijn' hertog de belangrijke som van 500 Rijnsche guldens te leenen. In 1519 was Schoonerbeek in handen van Sander Bentinck, die het huis aan hertog Karel verkocht. Tot bescherming van de kust der Zuiderzee was het gunstig gelegen, maar 't heeft er niet veel dienst gedaan, want reeds weinig

{==290==} {>>pagina-aanduiding<<}
jaren na den verkoop was 't door stroopende benden verbrand. In dien droevigen staat ontving het een bewoonster van vorstelijken bloede. Karels bastaarddochter Anna had Klaas Vijgh, ondanks zijn' schijnbaar burgerlijken naam een edelman van hoogen rang, gehuwd, en haar was het adellijk goed Schoonderbeek met al zijn regten, benevens de konijnen-waranden en de vogelvangst op de Veluwe geschonken. Voorloopig vond zij er slechts een brouwhuisje en negen ooftboomen. Al het andere was verwoest en de boomen omgehouwen. Spoedig was de schade hersteld, want de bewoners van het dorp en van den brink waren tot alle diensten aan het huis verpligt. Meer dan eens ontving de burgtvrouw haar' vader en Heer op haar herbouwd kasteel en toen de heerschappij in handen van keizer Karel was overgegaan, werd zij in 't bezit van goed en regten bevestigd. Drie van haar zonen hebben wakker de zaak des vaderlands gediend. Na haar' dood werd Schoonderbeek openlijk verkocht en was sedert het in het bezit van verschillende familiën. Eerst in 1694 werd het aan Gelderland leenroerig gemaakt, ten Zutfenschen regte, te verheergewaden met een paar witte handschoenen, ter waarde van een' dukaton.
Veel beteekent het huis tegenwoordig niet meer. Het grootste gedeelte bestaat uit een boerenschuur, en van de stichting der vorstendochter schijnt weinig over. Maar het hout in de laan voor den ingang en op het boschplein buiten de gracht geeft er nog een deftig voorkomen aan, en de witte puntgevel heeft nog iets antieks behouden, dat op de oude havezathe een' stempel van eerwaardigheid drukt. Weiden en bosschen van beuken en dennen strekken zich langs onzen weg uit, terwijl wij de ‘spreng’ gaan opzoeken, den oorsprong der beek, die voor de papiermolens van groote waarde is. Voor de Puttenaars is zij misschien gemakkelijk te vinden, en zij zijn overtuigd dat niemand haar missen kan, als hij de aanwijzingen volgt: ‘een eindje regtuit, bij een boschje regtsom, bij een walletje langs, over een' kampje bouwland, dan linksom, enz.’ Maar bij de talrijke boschjes, walletjes, kampjes, voetpaden, heisporen, behoort het alleszins

{==291==} {>>pagina-aanduiding<<}
tot de gebeurlijkheden, dat de vreemdeling er niet komt, of niet zonder vrij wat omwegen. Wie op de Veluwe niet achter een' gids wil aandraven, die moet zich de weelde van een weinig dwalens kunnen veroorloven. De slaaf van spoorwegboekjes, wiens leven en wandel door de vertrek-uren van treinen geregeld wordt, behoort hier niet te huis.
Zonder twijfel zijn wij naar de spreng veel te lang onderweg, want ‘het kwartiertje,’ dat daarvoor gevorderd heet te worden, neemt reusachtige verhoudingen aan. Toch beklagen wij 't ons niet. 't Is ons immers niet uitsluitend te doen, om te zien hoe en waar het water uit den zandgrond opborrelt. Dat kunnen wij ons desnoods wel voorstellen. Maar wij willen het landschap leeren kennen en daartoe geeft onze zwerftogt ons overvloedige gelegenheid. 't Gaat door lanen, van hooge wallen ingesloten; langs de eenzame schaapskooi op het heideveld, van dennen omringd; voorbij den ronden heuvel, die een oude grafterp schijnt; door akkermaalshout en boschjes van slanke mastboomen; over witte zandwegen, tusschen bloeijende heideplanten; langs stapels hout, op het woeste veld, dat ernstig en plegtig zich uitstrekt, tot waar de donkere boschrand het begrenst. Eindelijk komen wij op den straatweg naar Harderwijk. Daar ligt een kleine, afgelegen woning en digt daarbij wijst een Veluwsch kind van zestien jaren ons de spreng. Misschien beantwoorden de bewoners van het huisje, voor zoover wij hen te zien krijgen, niet volkomen aan wat wij hier hadden verwacht. De man, die in het gras ligt en een' jongen raaf dresseert, gelijkt maar weinig op een' boer of arbeider. De ranke gestalte, de zware knevel, de zwarte hairbos, de scherpe, schrandere trekken van 't gelaat, de gemakkelijkheid in het spreken, zelfs de tegenwoordige bezigheid van dezen heer der schepping, zouden ons eer aan een' reizend kermisgast, dan aan een' zoon der wildernis doen denken. De wijze, waarop hij het meisje gelast of veroorlooft, ons te geleiden, bewijst, dat hij zeker gezag over haar heeft. Zou hij haar vader zijn? Maar daarvoor is zij veel te veel een echt Veluwsch kind. En toch ook weêr niet echt Veluwsch.

{==292==} {>>pagina-aanduiding<<}
Zij heeft een zekere beschaving, die ons aantrekt, een kennis van de buitenwereld, die ons verbaast, een verlangen naar de heerlijkheden en vermaken der stad, die ons om harent wille niet zonder bezorgdheid laat. Later wordt ons het geheimzinnige verklaard. Op deze Veluwsche dorpen leven tal van gepensioneerde kolonialen van hun karig pensioen. Ook onze raventernmer heeft in Indië 't soldatenpak gedragen. De zestienjarige is zijn bruid. Hij is kostganger in 't huis van haar' vader. 't Is de vraag, of het militaire element voor de zedelijkheid der bevolking en voor de gemoedsrust der deernen bevorderlijk is.
Wij zijn digt bij de spreng, maar zonder de aanwijzing der bruid zou 't toch niet gemakkelijk zijn geweest, haar, anders dan bij toeval, te vinden. Een paadje over een' akker en door dennenboschjes brengt er ons. Een lief tafereeltje is 't. In de diepte van een smal, aan drie zijden gesloten dal, blinkt het heldere nat. Als wij neêr zijn gedaald, vinden wij ons omringd van steile, tamelijk hooge hellingen. Dennenstammen rijzen er omhoog, bloeijende erica-struiken vermengen hun zachte, fijne kleuren met de rijkgeschakeerde tinten van gras en mos, van den grijzen en geelen zandgrond en de donkergroene brem. Uit een' kleinen plas zijpelt het water en over gladde keisteentjes stroomt het weldra met driftigen spoed, - nu eens tegengehouden door een kluit aarde, waarom heen het zich buigt, totdat het langzaam maar volhardend die hindernis heeft weggespoeld, straks verborgen onder overhangende planten of frissche graspollen, ginds langs regte kanten, die 't reeds heeft gladgeschuurd, soms schijnbaar stil staande, om elders reeds takjes en sprietjes meê te voeren, als speelgoed, waaraan het zijn jeugdige krachten beproeft. Boven ons welft zich de blaauwe hemel. Door de takken der dennen sluipen de stralen der zon, die, waar geen naaldloof ze onderschept, de helling tegenover ons overstroomen met hun' gloed. Overal gonst het van insecten, dansend in den zonneschijn. 't Leeft op het water van vlugge, langgebeende schepsels, die hun kortstondig aanzijn genieten. Uit dennebosch en heide stijgen de geuren op. 't Is een stil, verborgen hoekje. Wie den langen,

{==293==} {>>pagina-aanduiding<<}
heeten, eentoonigen straatweg bewandelt, of uit zijn rijtuig de doodsche heivelden overziet, houdt zich overtuigd, dat er niets te zien is. Maar wie doordrong in de liefelijke klove tusschen de schijnbaar zoo schrale heuvelen, die vindt er een eenvoudig, maar bekoorlijk landschapje, dat hij verre was te verwachten.
De kortste, althans de zekerste weg naar Putten is ons nu bekend. Wij hebben slechts den straatweg te houden. Toch doen wij het niet. Gaarne hebben wij er nog wat tijd voor over, om te zien, hoe de watersprank aanwint in kracht en omvang. Wij volgen haar, terwijl zij allengs breeder wordt en reeds met hoorbaar gemurmel over de steentjes bruist. Blaauwe klokjes spiegelen zich in haar vocht. Wilde rozen klimmen op tegen het brugje, dat haar overspant. Een warnet van braamstruiken hangt in lange, bogtige ranken van den oever. Weldra wordt de sprank een beek. Nu komen elzen en hooge populieren, weiden en akkers langs haar zoomen. Een oogenblik zijn wij haar kwijt achter een boschje en wij zijn op een heide, bij een hooge beukenhaag. In de verte golven de lijnen van het bosch; midden op de heide ligt een eenzame heuvel. Wij volgen de haag, die een' grooten moestuin en boomgaard omsluit. Aan 't eind er van vinden wij bouwschuren, waar 't hoefijzer tegen den deurpost is gespijkerd, en op het pleintje daartusschen de hooibergen en de groote Veluwsche kar met hooge wielen, onder een afdak. Uit het breede, lage hoofdgebouw, met huislook op het dak, klinkt een dof gestamp ons tegen. Door de talrijke vensters kijken zonderlinge gezigten, en enkele gestalten in havelooze plunje zijn door de openstaande ramen zigtbaar. 't Is hier blijkbaar een boerderij, maar niet enkel een boerderij. Wij zijn bij een' papiermolen uitgekomen. Ons beekje doet hier reeds zijn dienst. Vrolijk is 't in zulk een' tempel der nijverheid niet. Verweloos is het houtwerk in de holle ruimte, van leem is de vloer, schaarsch is het licht, dat binnendringt, onoogelijk is de grondstof, die bewerkt wordt. Vuil grijs is de hoofdkleur van alles, wat wij zien. Niettemin verdient deze tak van Veluwsche nijverheid onze aandacht. Daar staan tonnen en vaten met lompen van allerlei aard.

{==294==} {>>pagina-aanduiding<<}
Ginds zitten de werklieden, grijsaards, vrouwen, kinderen, die ze uitzoeken. Iets verder worden zij tot pap gestampt en vermalen. Dat doet het beekje, door het zware rad buiten den molen te drijven. Uit groote kuipen, gevuld met de pap, waaronder wat kleefstof gemengd is, schept de ervaren vormer de noodige hoeveelheid in een vierkant, getralied raam. Jongens keeren de aldus gevormde vellen om op den stapel, en leggen op ieder vel een' lap vilt. Als de stapel groot genoeg is, wordt hij onder de pers gebragt, waardoor het overtollige vocht wordt uitgedreven. Voorts wordt het papier gedroogd en 't is ter verzending gereed. Wat wij hier zien vervaardigen, is graauw pakpapier, maar allerlei soorten worden op de Veluwe gemaakt, waar deze industrie door het vele loopende water veelvuldig wordt uitgeoefend. Een der oudste molens, zoo niet de oudste, werd in 1613 door Marten Orges in de buurschap Uchelen bij Apeldoorn opgerigt.
Na 't bezoek in de sombere fabriek is de frissche, vrolijke natuur ons dubbel welkom. Boven de akkermaalsboschjes zien wij weldra de torenspits, die ons den weg wijst, en verliezen wij die soms in dennenlanen of tusschen hooge wallen weêr uit het oog, wij gaan nu regt op ons doel aan. Achter het huis van Schoonderbeek komen wij uit en nu zijn wij weêr op bekend terrein, totdat wij het kerkje onder de linden en daarmede het middelpunt van het dorp hebben bereikt.
En nu naar het Putter bosch. Aan 't eind van het dorp, aan den straatweg van Harderwijk, ligt een herberg, waar een Hert uithangt. Daar naast is de zandweg, dien wij noodig hebben.

Eigenaardig zijn op de Veluwe de in gemeenschap bezeten bosschen. In grooten getale komen zij in oude stukken voor en 't schijnt wel, alsof het landschap vóór eeuwen met wouden bedekt was. Wij hebben ons die evenwel niet voor te stellen, als uitsluitend uit hoog en statig opgegroeid hout bestaande. Een

{==295==} {>>pagina-aanduiding<<}
goed deel was ‘laag’ bosch, - akkermaalshout - en dit werd als ‘de heeghe’, waar 't op plaatsbepaling aankwam, van ‘den bosch’ onderscheiden. Ook werden onder ‘den bosch’ vaak de gemeenschappelijke heidevelden meêgerekend, waar de geregtigden plaggen staken en schapen dreven. Door slechte behandeling, later door ontginning, zijn vele bosschen verdwenen, maar wanneer voor eenige jaren het Beekberger bosch op 5000 bunders geschat werd, terwijl toch het eigenlijke woud niet meer dan 20 bunders besloeg, en al het overige heide was, dan ligt de waarschijnlijkheid voor de hand, dat het zoo ook elders min of meer het geval was, al is zeker het houtgewas op de Veluwe aanmerkelijk verminderd. Soms schijnt de naam ‘bosch’ voor 't meer algemeene woord ‘mark’ te zijn gebruikt en dat vermindert de verwarring niet, die toch reeds in niet geringe mate in de vaak zoo ingewikkelde en duistere markinrigting heerscht.
Het Putter bosch, dat wij zijn ingetreden, is werkelijk wat zijn naam aanduidt. Maar hoog en zwaar hout merken wij vooreerst nog niet op. Het zandspoor leidt ons meest door jonge eiken en akkermaalshout, waardoor enkele smalle voetpaden loopen. Allengs evenwel beginnen eiken, beuken, berken met kloeker stammen en breeder vlugt zich te vertoouen; ook forsche dennen worden overvloediger, hoewel nergens 't geboomte zich boven het middelmatige verheft. 't Is er stil en eenzaam, en overal is het uitzigt door het boomgewas beperkt. Slechts enkele dwarswegen kruisen onzen weg en dan kunnen wij soms een strook woeste heide zien, aan alle kanten door bosschen ingesloten. Ook dan zoeken wij vruchteloos naar een enkel menschelijk wezen, naar hut of schaapskooi zelfs.
Een deel van het bosch vertoont de blijken van zorgvuldige behandeling. Wij vinden er groote plekken gerooid, den grond omgezet, eiken telgen gepoot, breede paden aangelegd. Handwijzers geven ons de namen dier paden te lezen. Een dier zwijgende gidsen wijst ons op den Leuvenumschenweg. Dien hebben wij te houden. Anderen spreken van Zenweg, Johanna- en Johannislaan, Krakeling, Dameslaan, Florislaan. Min of

{==296==} {>>pagina-aanduiding<<}
meer zonderling is de indruk, wanneer wij aldus aan de bewoonde wereld en zelfs aan ‘dames’ herinnerd worden, waar alles had medegewerkt om ons te verplaatsen in langverloopen eeuwen, toen 't er, met geringe wijzigingen, in dit Putter bosch uitzag als heden ten dage, en ons te doen vergeten, dat er, buiten ons, nog menschen op aarde wonen! Trouwens, ook hier is 't niet minder eenzaam dan elders in het bosch, en wij zouden ons bijna kunnen voorstellen, dat onzigtbare geesten dien grond hebben bewerkt, want van arbeiders zien wij geen spoor. Tot het Putterbosch behoort dit gedeelte niet meer. 't Is een bijzonder eigendom van eenige personen, voor weinig jaren aangekocht, en draagt den naam van Nieuw-Gravenbroek.
De lanen liggen achter ons. Weêr gaat het den zandweg langs, van alle kanten door stammen en struiken omringd. Niet lang meer evenwel. Wij naderen den grens van het bosch. Vóór ons zien wij reeds den hemel boven de heide zich welven aan het einde van ons pad. Langs den zoom van het woud komt een breed, indrukwekkend spoor. Nog een klein denneboschje ligt aan den overkant en onder het gewelf der takken opent zich daar ginds, ter linkerhand, in de verte, 't verrassend uitzigt op een' kerktoren met scherpe spits. Dat is de grijze toren van het overoude Ermelo, als Irminlo in de gift van Folckerus genoemd, en voor een heilige plaats gehouden, waar Irmin werd vereerd. Vóór ons golft de hooge heide. Hier zijn wij nog niet op het hoogste punt, en al treft ons de ruimte, nu wij uit het bosch komen, wij haasten ons naar de plek, waar wij nog veel meer moeten kunnen overzien. Dat leidt ons voor 't oogenblik wel van den weg, want de zandweg regts leidt naar Drie, en wij gaan regt uit, de heide op. Maar wij willen niet beproeven, in hoe weinig tijd wij ons doel bereiken kunnen. Wij wenschen nu eens geen' haast te hebben. Hoe heerlijk is het hier, waar het oog vrij over een ontzagwekkende ruimte gaat! Wat plegtige grootheid heeft het heideveld. Hoe ernstig schoon liggen daar voor ons de zacht glooijende heuvels. Met wat purperen weerglans gloeit het donker bruin, dat allengs in violet over-
{==297==} {>>pagina-aanduiding<<}
gaat en aan den horizon als fijn en teeder blaauw zich tegen den hemel afteekent. Hoe krachtig van kleur zijn de bosschen van Leuvenum en Staverden, daar voor ons in het dal. Ginds straalt een lichtgloed, bij den verren, schemerenden toren van Harderwijk. 't Is de zee, die in de zomerzon blinkt. Achter ons sluit de lange lijn van het bosch de heide, en boven de toppen rijst de torenspits van Ermelo. Hier en daar zijn enkele boomgroepen over de heide verspreid, kleine
buurschappen of eenzame boschjes. Zandwegen en voetpaden slingeren her- en derwaarts. En niet ver van ons verheft zich een groote grafterp, nog ongeschonden als op den dag, toen voor meer dan duizend jaren de liefde der achterblijvenden dien heuvel boven de asch der dooden opwierp. Welk een majesteit in de grootsche lijnen, in de sobere en toch zoo rijke tinten! Hoe aangrijpend is dit heidelandschap! Hoe magtig boeit het oog en hart door zijn eenvoudige, verhevene schoonheid!

Met moeite rukken wij ons los, om te midden van het digte bosch daar ginds de buurschap Drie te gaan zoeken. Houden wij den zandweg langs den zoom van het hout, dan zijn wij er in een klein half uur, mits wij opletten, om het niet voorbij te loopen, want zijn viertal huizen ligt onder de eiken als verscholen en wanneer wij het breede zandspoor tusschen hooge wallen inslaan, is het meer, omdat de bebouwde esch ons de nabijheid van menschelijke woningen aanduidt, dan omdat wij die woningen zelven reeds zien. 't Duurt zelfs nog eenigen tijd, eer wij de eerste in 't gezigt krijgen. Eindelijk, ja, daar ligt zij: een fraaije hoeve met een tuintje er naast en een schuur er tegenover. Hier zijn ook weêr menschen. De hoog geladen wagen staat voor de schuur en de rogge wordt door de arbeiders opgestoken op den zolder. De ‘boschwachter’, om wien 't ons te doen is, woont hier echter nog niet. Zijn huis staat een weinig verder bij het kruispunt der wegen, aan een schoone laan van

{==298==} {>>pagina-aanduiding<<}
zware beuken, fier hun blanke stammen opheffend uit een' breeden, rijk met mos begroeiden wal. Vóór het huis is de 140 voet diepe pat. Op eenigen afstand ligt een schaapskooi, met een stukje bouwland en een kampje weiland er naast. Ziedaar Drie, de stille, afgelegene buurschap. 't Is een rustig, liefelijk plekje midden in het bosch. Op zichzelf zou 't echter den omweg, dien wij er voor gemaakt hebben, niet genoegzaam beloonen. Wat ons dezen weg, in plaats van den korteren over Garderen kiezen deed, is het Solse Gat in het Sprielder bosch en tevens de ‘koningseik’ in de nabijheid. Bij den boschwachter hopen wij niet alleen de noodige inlichtingen en aanwijzingen te ontvangen, maar ook gelegenheid te vinden, onze krachten met eenig voedsel te vernieuwen. Sinds 't ontbijt in den vroegen morgen hebben wij gevast. In Amersfoort deed de behoefte zich nog niet gevoelen. In Putten waren wij naar de spreng afgedwaald en omtrent hetgeen het Hert ons zou opleveren, was onze verwachting niet hoog gespannen. Op den boschwachter van Drie hadden wij gerekend, en des boschwachters vrouw is ook niet ongezind, onzen wensch te vervullen. Maar welwillendheid alleen is daartoe niet voldoende. Twee hoofdvereischten blijken te ontbreken. Vooreerst tijd, - want met den oogst zijn alle handen bezig, en geeft het binnenhalen van de rogge een niet alledaagsche levendigheid aan de buurschap, voor den bezoeker wordt dat voordeel door een nadeel opgewogen. Erger nog is het nagenoeg volslagen gebrek van grondstoffen, waaruit een eenvoudig maal kan worden bereid. De kolonie heeft brood noch aardappels, ham noch eij eren te missen, van wijn of bier of geestrijk vocht is geen droppel voorhanden. Alleen, de put geeft water en voor een pannekoek is meel in huis, mits men afzie van de begeerte naar suiker of stroop. 't Menu is dus spoedig opgemaakt en terwijl de huismoeder ten onzen behoeve aan ' den
arbeid tijgt, hebben wij ruimschoots den tijd, ons onder het lommer der beuken te verdiepen in de herinneringen, door dit oord bij ons opgewekt.
In de ‘villa Thri’ gaf Folckerus, ten jare 855, de weide

{==299==} {>>pagina-aanduiding<<}
van vijfendertig varkens aan het Werdensche klooster, dat is, het regt, om zooveel varkens in het bosch te drijven, waar de eikels hun een overvloedig voedsel verschaften. De bosschen bij Drie worden in den giftbrief wel niet met name genoemd, maar de gift zelve bewijst hun bestaan. Bovendien is hier in den omtrek welligt een gedeelte te zoeken van het groote Ermelosche bosch, waarin dezelfde vrome en rijk gegoede man zestig ‘scharen’ aan dat godshuis schonk. Het wordt zelfs gegist, dat hier, waar wij staan, de overoude Frankische god Irmin werd vereerd, want de boschwachterswoning was eenmaal een ‘heilig huisken’, niet onwaarschijnlijk op de plaats eener heidensche godsvereering gebouwd. Wat in de schenkingsoorkonde ‘scharen’ heet, wordt thans in deze bosschen ‘deelingen’ of ‘hoeven’ genoemd en beteekent aandeelen in het hout. Voor eene geschiedenis van de Veluwe, voor de kennis, zoowel van de middelen van bestaan als van den maatschappelijken toestand in die overoude tijden, zou een opzettelijke behandeling van dezen giftbrief, in verband met anderen van dien aard, hoogst belangrijk zijn, en hoogst leerzaam zou een overzigt wezen van de zeer verschillende opbrengsten der landerijen, in visch of vee, in vruchten of geld. Ons zou het wat lang ophouden, maar enkele bijzonderheden uit de opgave van de inkomsten, die de abdij te Werden in de 12de eeuw uit haren meijerhof en hare goederen in deze streek trok, willen wij toch niet onopgemerkt laten voorbij gaan. Het blijkt, dat het klooster te Putten een' hof bezat, waaronder een aantal hofhoorigen behoorden, terwijl het aldaar en elders nog eenige hoeven in eigendom had, als eene in Sprie1e, die 20 ‘denarios’ opbragt en eene in Drie, waaruit 10 mud rogge en 20 den. kwamen. Van de hoeve te Putten waren 5 ‘solidi’ en een varken, of 8 den.
verschuldigd, terwijl de pachter tot hofdienst verpligt was. De hofmeijer van Putten betaalde 6 malder rogge en 4 snoeken en bovendien voor het zaailand van den hof, behalve rogge, garst en haver, ook gemeste varkens, waaronder één halve beer moest zijn, slachtschapen, een' jukos, 60 kazen, van de soort die, ‘suegkese’ heet en een ‘waga’ vlas, en voor

{==300==} {>>pagina-aanduiding<<}
het huis een vaatje boter en drie ‘fertones’, 1 zoo dikwijls de proost niet op den hof kwam. Uit de hofhoorige erven trok hij 33 malder rogge, 7 m. garst, 12 m. haver, en 40 ‘solidos’, behalve palingen, snoeken, varkens, honig, was, bier, enz. Tot de inkomsten van Werden behoorden ook de kleederen voor twee dienaars, jaarlijks door ‘den Hof te Putten’ te leveren. De graaf van Gelre had dit zijn regt in 1191 aan het klooster afgestaan. Zijn voorvaderen waren blijkbaar ook in dezen omtrek gegoed. Althans hij stamde in de vrouwelijke lijn uit dien Wichman, die de helft van de tiende te Putten aan het stift te Elten schonk, en wiens kleinzoon Meinwerk de wederhelft met kerk en Hof aan Abdinghof gaf. Die Hof blijkt dus een voorvaderlijke bezitting te zijn geweest. In 1492 werden de Veluwsche goederen van het klooster te Werden aan dat van Abdinghof verpand en in 1551 verkocht.
Behalve Folckerus en de ons onbekende voorvader van Wichman, moeten er echter in het midden der 9de eeuw nog andere deelgeregtigden in de bosschen en velden alhier zijn geweest, al worden hunne namen niet genoemd. Alles wijst er op, dat wij hier een gemeenschappelijk gebruik en bezit vinden. Immers wat wordt afgestaan, zijn geen geheele landgoederen, maar aandeelen in bosschen, regten aan gewaarde erven verbonden, inkomsten van gronden en goederen, aan die erven behoorende, en als zoodanig persoonlijk eigendom, waarover men beschikken kon; maar de markegronden zelven bleven in 't bezit der gezamenlijke geërfden en de gemeenschappelijke belangen werden door alle regthebbenden behartigd. Allengs konden de magtigsten in de marke zich welligt Heerlijke regten aanmatigen, of de gronden konden bij onderling goedvinden worden verdeeld, of zij konden aan één persoon worden verkocht - van een en ander bestaan de voorbeelden - maar hier en daar bleef tot den huidigen dag toe het bezit in gemeenschap voortduren.

{==301==} {>>pagina-aanduiding<<}
En zoo is het met de Putter-, Sprielder- en Speulder- bosschen nog het geval.
De boschwachterswoning onder de beuken ontvangt nog jaarlijks houtrigters en maalmannen, gelijk zij hier vóór eeuwen onder het lommer tot de ‘holtspraecke’ zamen kwamen. ‘Te Drie voor in den bosch bij heiligen huisken’ werd, tot 1641 toe, in den regel de vergadering gehouden der maalmannen van het Speulderbosch, om vonnis te spreken over de vergrijpen, die tegen het bosch mogten zijn gepleegd en om de belangen van het bosch te behandelen. Voor het laatste werd ook de kerk te Harderwijk gebruikt, maar de regtszaken mogten oudtijds in geen kerkgebouw worden beslist, en besloot men in dat jaar, niet meer in de open lucht zamen te komen, het voorbehoud om, zoo noodig, ‘onder de beucken te gerichte te sitten’, werd daarbij uitdrukkelijk gemaakt. De malen van de in 1597 onder één bestuur gebragte Putter- en Sprielderbosschen vergaderden reeds sinds 1606 in de kerk te Putten, terwijl voorheen de bijeenkomsten doorgaans gehouden werden in het Solse gat, dat wij straks bezoeken zullen. Het ‘heilige huisje’ bestaat niet meer. De boschwachterswoning draagt het jaartal 1765 in den gevel, en komen daar thans de eigenaars der bosschen, zij viner een met hertenkoppen en kadastrale kaarten versierd vertrek tot hun' ontvangst gereed, zooals het oude heiligdom hun zeker niet aanbieden kon. 't Mag er nog wel eens vrolijk toegaan, als de zaken zijn afgedaan en de disch bereid is - met wat werd medegebragt, - maar 't is toch niet meer als in den ‘goeden ouden tijd’. Geen drie dagen meer duurt het feest, naar voorvaderlijke heidensche zede. Geen twee okshoofden wijn worden meer ‘na olt gebruik’ verschonken. Geen bepaling behoeft meer te bestaan, dat de kelder den derden dag ten negen uur moet worden gesloten. Geen boeten voor twistzoekers en bekkensnijders behoeven meer te worden opgelegd. Daar zijn eigenaardigheden uit het volksleven, wier verdwijnen ook
de hartstogtelijkste oudheidminnaar niet betreurt.
't Was niet naar deze malen, dat de deelgeregtigden in het

{==302==} {>>pagina-aanduiding<<}
bosch den naam van ‘maalmannen’ droegen, zooals de oningegewijde misschien uit dat driedaagsche feestgelag vermoeden zou. De naam schijnt ontleend aan een Saxisch woord maal (in middeleeuwsch latijn ma11um), dat gerigt beteekent. Maar zulk een gerigt, of wat vergadering ook, eindigde van oudsher met gemeenschappelijk eten en drinken. Wie ten male ging, ging zoowel aan het ernstig als aan het feestelijk deel der werkzaamheden zich wijden. En dat het laatste niet het minst belangrijke werd gerekend, mag misschien gegist worden uit het feit, dat de naam in later tijd uitsluitend voor dat laatste deel werd bewaard.

Mij dunkt, wij zijn nu juist in een stemming om de pannekoeken der boschwachtster te gaan genieten. Vooraf winden wij een emmertje water op uit de put en beginnen goedsmoeds ons ‘maal’.

Inmiddels is de boschwachter te huis gekomen, en onder zijn geleide gaan wij naar het Solse gat op weg. 't Gaat langs plekken, waar het oude hout is gevallen en jonge telgen zijn ingepoot, zoodat wij een onbelemmerd gezigt hebben op de donkere groepen van het Speulderbosch daarginds. 't Gaat langs akkermaalshout en over 't bouwland en over boschgrond, waar het schaarhout is gehakt en de stompen en tronken de wandeling juist niet gemakkelijker maken. 't Gaat door het diepe zandspoor, met grint en keijen bezaaid, waarlangs de groote hoopen hout en takkebossen zijn opgestapeld, aan den zoom van het Sprielderbosch, waar de knoestige stammen wild uit den dikbemosten grond opschieten. Straks vinden wij ‘een tra’ - een breed, open pad, gelijk zij van ouds door zulke bosschen zijn aangelegd, om een' brand, die ontstaan mogt zijn, te kunnen beperken. En nu treden wij het bosch zelf binnen. Hoog is het

{==303==} {>>pagina-aanduiding<<}
hout niet, maar digt begroeid; groen is de bodem, en als over een fluweelen tapijt treedt de voet; groen is het bladerengewelf, waar hier en daar de blaauwe hemel door heen blinkt. Daar is iets fantastisch in het licht, dat er straalt door de openingen in de lage kroonen der beuken en eiken. Geheimzinnig is de schemering, die er heerscht, waar de glans der zon niet doordringen kan. Plegtig is de stilte in den woudtempel. Indrukwekkend ligt daar in 't midden van het hout een diepe, ovale kom. Langs de hellingen klimmen grijze beukestammen fier en krachtig op. Slanke populieren verheffen hun' zacht wiegelenden top hoog in de lucht. Oude eiken breiden hun forsche takken er rondom uit. Welig gras en donzig mos bedekken de wanden van den kuil. In den leemachtigen grond ontspringt een bron, en zonderlinge brokken grijsgeelen zandsteen liggen hier en daar verspreid. Het liefelijke plekje wordt in den zomer door families uit de omliggende plaatsen druk bezocht, en menig landelijk feest is er onder het lommer der beuken gevierd. De maalmannen van het Sprielderbosch hielden er eeuwen lang hun ‘maalsprake’. In de jaren, waarin de zwervende Heidens de Veluwe afliepen, moet hier wel vaak hun schuilplaats zijn geweest, totdat zij, als wilde dieren, gejaagd, verdreven werden of gegrepen. Als 't Heidensdal is de kom nog den volke bekend. En veel vroeger nog was 't hier welligt een plaatse der aanbidding. In den overouden naam ‘het Solse gat’ wil men de herinnering vinden aan de vereering van den zonnegod, en de overlevering - die door de ernstige wetenschap nooit ligtvaardig geloofd, maar toch ook niet zonder schade hooghartig versmaad mag worden - verhaalt, dat hier eens een kerk heeft gestaan, van wier steen en de Putter kerk is gebouwd. Zij heeft dus ook de herinnering van deze plaats als een heilige plaats bewaard, al was 't zeker geen kerkgebouw, waarin het bloed der offerdieren werd geplengd en de rook van het altaar
opsteeg. Dat de Veluwe, en bepaald dit gedeelte, reeds vroegtijdig bewoond werd, daarvan getuigen de talrijke grafheuvels, alom in den omtrek verspreid. De zoogenaamde Hunnebedden in het Putterbosch hebben wij niet gezien, - ‘ronde uithollingen in

{==304==} {>>pagina-aanduiding<<}
den grond, omgeven van een kleine ophooging, waarin zich urnen bevinden en wel van ruwe bewerking, niet in het vuur gebakken en grijs van kleur’, zooals een kundig en onvermoeid wandelaar ze voor 15 jaar beschreef. Maar wij herinneren ons den eenzamen, indrukwekkenden heuvel op de heide. De terpen in de nabijheid van dit Heidensdal gaan wij niet opsporen, want wij hebben onzen tijd te noodig, om te gaan zoeken wat wij elders als van zelf ontmoeten. Maar wij zullen straks op de heide bij Garderen ze in menigte zien liggen. Aan oude gedenkteekens van dien aard is de Veluwe overrijk en de herinnering aan zoovele geslachten, die hier sinds eeuwen leefden, geeft een uitnemende aantrekkelijkheid te meer aan de uitgestrekte wouden en de onmetelijke heidevelden, wier majesteit onwillekeurig 't gemoed aangrijpt en boeit.
De Putter- en Spielderbosschen beslaan te zamen een oppervlakte van 900 bunders. Het eerste is verdeeld in 60 ‘deilingen’, het tweede in 44 ‘hoeven’, ieder aan 3 deilingen gelijk staande. Wie zulk een aandeel bezit, is ‘maalman’ en heeft als zoodanig regt op een deel van het hout. Maar niet willekeurig mag hij vellen, wat hem goeddunkt. Jaarlijks wijzen de uit en door hen gekozen ‘holtrigters’ in het bosch de ter deeling bestemde boomen aan. Nadat dezen door de bijl zijn geteekend, wordt de loting gehouden. Strenge bepalingen tegen onregtmatige handelingen, tegen roof en beschadiging, werden in de merkwaardige ‘maelekeur’, ten jare 1448 vernieuwd, in schrift gebragt. Daarover zaten de maalmannen ten gerigte, want naar oud gebruik, waren alle belang- en regthebbenden, maar ook zij alleen, bevoegd om overeenkomstig de door hen gemaakte keuren de overtredingen tegen marke en bosch te vonnissen. En wee, wie een' valschen eed had gedaan, of een' valschen deelbijl gebruikt! Het kostte hem de twee voorvingers van de regterhand, of de regterhand zelve, tenzij de ‘gemeine maelen hem gratieuselyck begenadigden.’ ‘Ontmaeling’ of ‘bannissement’ volgde op diefstal van hout, maar ‘om der kinderen halve’ werd voor 't verbeurd verklaarde hout nog wel eens een somme gelds geschonken.

{==305==} {>>pagina-aanduiding<<}
Met ‘een tonne biers’ werden doorgaans de kleinere vergrijpen geboet. Tonnen biers waren altijd welkom. Ook geldboeten werden opgelegd aan wie vee in den bosch had laten loopen of bij ongeluk een' verkeerden boom had geveld, en totdat de boete betaald was, werd de overtreder zonder genade in de boeijen gezet. Een kleine wereld op zich zelve was zulk een maalschap, en veel was er noodig, eer die mannen, aan zelfregering van oudsher gewoon, geleerd hadden zich te buigen voor den geest van centralisatie, die de nieuwere maatschappij beheerscht.

Van het Solse gat zijn wij te Drie teruggekeerd en door de donkere beukenlaan zetten wij onzen togt naar 't Uddelermeer voort. Het zware hout van het Speulderbosch houden wij aan onze linkerhand. Ons eng en slingerend pad leidt ons nu eens langs open vakken, waar de prenten van het hert in den muilen zandgrond staan gedrukt, dan weêr langs eiken schaarhout, aan den voet van trotsche, donkere boschpartijen. Straks gaat het door laantjes van verwilderd gewas, waar de rijweg haast digtgegroeid is, of voorbij lagere streken, waar bundels van drie, vier, vijf stammen opschieten uit het mos. Hier rijst een dennenbosch, als een eiland uit een zee van groen, ginds breiden enkele afzonderlijk staande eiken hun forsche takken over de jonge telgen uit. Op een' hoek van een bosch, bij een' viersprong, staat een overoude, verminkte en geschonden boom. Aan zijn' voet is een langwerpig vierkante uitgraving in den grond. De weg, die den onzen - dien op Garderen - snijdt en zich regts en links in het digte hout verliest, is de Prinsenweg. De holte in den grond heet de Koningstafel. Die boom is de Koningseik. Armoedig en verweerd ziet hij thans er uit. Van het drietal krachtige takken, waarin vroeger zijn stam zich aan de kroon verdeelde, is eene afgescheurd en verdwenen. De beide anderen dragen nog maar weinig loover. Stormen en onweders hebben zijn kruin geteisterd en een deel van den stam

{==306==} {>>pagina-aanduiding<<}
weggerukt, maar meer van zijn kracht ontroofden hem de vrolijke jagers, die tal van kogels in zijn schors hebben geboord, en de boerenjongens, die het lood er later weêr uit sneden. Thans houden ijzeren banden hem omvat, want het nageslacht wil. den eerwaardigen eik in eere houden, onder wiens lommer ‘Koning Willem’ zoo gaarne rustte, als hij in deze bosschen ter jagt was.
Den Prinsenweg heeft prins Willem V laten aanleggen. Als wij dien inslaan, komen wij aan 't Uddeler meer. Het digt ineengegroeide hout, waardoor wij ons soms met eenige moeite een' doortogt moeten banen, omdat lange, wilde loten en takken van alle kanten het pad overdekken en versperren, houdt ons nog geruimen tijd ingesloten. Het Speulderbosch beslaat een oppervlakte van bijna duizend bunders. Maar de zoom wordt toch ten laatste bereikt en weêr breidt zich een rijk en heerlijk heidelandschap voor ons uit, met de golvende lijnen van langzaam glooijende heuvels en de blaauwe, met bosschen gekroonde bergen in 't verre verschiet, waar de witte toren van Elspeet helder tegen uitkomt. Wat meer op den voorgrond, maar toch ver in het dal, schemeren de houtgroepen van het oude Staverden, digterbij nog die van Meerveld. Een krachtig getinte gordel van ver zich uitstrekkende wouden, sluit achter ons de groote vlakte af. Aan den voet van het bosch liggen eenige schamele hutten in het woeste veld, van schrale bouwakkers omringd. 't Is de buurschap Speulde, wier armoedige bewoners door den arbeid in de bosschen een kommerlijk bestaan vinden, en zelfs 't benoodigde water uit de put van Drie moeten halen. Ginds ter regterzijde wijst een eerzame torenspits ons Garderen, en daarnevens ligt een hoogte, waaruit eeń enkele jagtpaal oprijst, scherp zich afteekenend tegen de heldere lucht, door de omstandigheid, dat zij het eenige uitstekende punt op heel de onafzienbare heide is, een opmerkzaamheid afdwingend, die zij zeker niet aan haar belangrijkheid danken zon. Als de Solse berg is deze heuvel bekend en langs zijn helling zijn talrijke grafheuvels verspreid. Enkele houten loodsen verstoren aan zijn' voet de har-
{==307==} {>>pagina-aanduiding<<}
monie van het ernstige landschap. 't Zijn de stallen en de ambulance van het kamp van Millingen, thans verlaten, maar geenszins
verwaarloosd. Beter in overeenstemming met het geheel is de kudde schapen daarginds. Zij behooren eigenaardig tot de stoffering van de schilderij, en de wandelaar over de Veluwe zou ze niet gaarne missen. Toch zou 't voor de landstreek beter zijn, wanneer ze er niet meer werden gezien. Honderden bunders blijven onbebouwd, om hen te voeden. De aanplant van jonge dennen vindt in hen onbarmhartige verwoesters. Van de verderfelijke zandverstuivingen dragen zij voor een groot deel de schuld. Een' krachtigen vooruitgang van de Veluwe, die nog zooveel handen werk en zooveel monden brood zou kunnen geven, houden zij sinds eeuwen tegen. Intusschen, zoolang zij er zijn, - en de Veluwsche boer verwisselt niet spoedig ‘een olt gebruuk’ voor wat nieuws, - zoolang zij er zijn, vergoeden zij eenigszins de schade, die zij toebrengen, door de eigenaardige levendigheid en schoonheid, die zij aan 't verlaten landschap bijzetten. Met de gedachte aan veel grooter voordeel, dat zij den eigenaar aanbrengen, kunnen wij ons niet troosten, want, naar 't oordeel van bevoegde landhuishoudkundigen, kost een schaap wat het opbrengt, en ligt de voornaamste winst in zijn aandeel aan de bemesting van den grond. Zelfs goud nu kan te duur betaald worden.
Enkele nieuw ontgonnen stukken zien wij, terwijl onze weg klimmend en dalend ons over de heide voert. Tegen de schapen zijn zij door kleine dijkjes beschermd. Allengs naderen wij weêr een bewoonde streek. Roode dennestammen, witte berken blinken in het licht der avondzon. Groote, ronde heuvels, ditmaal geen grafterpen, maar hoopen, waarin de berkenblokken onder een dikke laag plaggen tot houtskool worden verbrand, vertoonen zich hier en daar. Een grintweg zelfs doorsnijdt de heide. 't Is de weg van Garderen naar het Uddelermeer. Eikenboschjes, bouwland, een prachtig bloeijend boekweitveld, een veelbelovende laan, verkondigen ons, dat wij een meer beschaafde en reeds van ouds bevolkte buurschap mogen verwachten, en weldra zetten wij dan ook den voet op het dorre, korte gras-
{==308==} {>>pagina-aanduiding<<}
plein, waarop, in schaduw van prachtige beuken en eiken, de welbekende, wijdvermaarde Meerhoeve ligt.

Wanneer wij het meer bij dalende zonne bereiken, dan treffen wij niet den slechtsten tijd. Is er altijd iets aangrijpends in de zonderlinge, woeste, geheimzinnige plek, dan bovenal overweldigt ons onwillekeurig de indruk, die van het oude, ruwe menschemverk aan den oever uitgaat. Tegenover de Meerhoeve, aan het N. oostelijk einde van de langwerpige waterkom, ligt de Huneschans, aan drie zijden door een aarden omwalling gesloten, aan de zijde van het meer, en dus in het W., open. De schans zelve vormt een rond plein. Buiten de wallen is een drooge gracht, waardoor twee aarden dijkjes, - een in het Z., een in het O., - naar openingen in den wal leiden. Ruige heide, hier en daar met gras gemengd, bedekt alles. En hebben Avij nu nog de beide kleine walletjes opgemerkt, die, van het meer uitgaande, ten N. en ten Z. van de schans bijna evenwijdig in oostelijke rigting een eindweegs voortloopen en door dwarswallen met de schans zelve zijn verbonden, - hebben wij de ten deele vormelooze heuvels gezien, in de nabijheid zich een weinig boven den grond verheffend, dan hebben wij alles aanschouwd, wat de schans met haar' onmiddellijken omtrek oplevert. Veel is dat niet. Ook worden wij teleurgesteld, wanneer wij naar geschiedenis of overlevering vragen. Hoe scherp wij luisteren, wij vernemen naauwelijks een enkele stem, die van 't verledene fluistert. De fantasie heeft gedroomd van ‘schatten van oudheden, wapenen, geroofde goederen, of wat ook, in den zwijgenden schoot van dezen grond verborgen’, maar naauwlettend onderzoek bragt er niets anders dan houtskool en bewerkte vuursteenen aan het licht. ‘Het meer is grondeloos,’ zegt het volksgeloof, maar peiling bepaalde zijn gemiddelde diepte op 2,5 el. ‘Een lusthof - een paleis - een gouden kalf - is er in verzonken,’ meent de bevolking van de buurt. Alleen een

{==309==} {>>pagina-aanduiding<<}
boeren-haardijzer is er uit te voorschijn gekomen, en op den bodem vindt men een menigte boomtronken, dennen meest, eiken soms, en als Guicciardini spreekt van een' geweldigen boschen veenbrand, waardoor het meer in 't jaar 1222 zou zijn ontstaan, altllans aanmerkelijk vergroot, dan mag er eenige waarheid liggen in dat verhaal, hoewel de bouw der schans bewijst, dat in elk geval een waterplas reeds bestond, toen vóór eeuwen de westelijke zijde werd opengelaten. ‘De heks van de Huneschans’, de vriendin van een geslacht dat nu reeds grijze haren draagt, de verbitterde vijandin van ‘Perrol met de roode hand’, is een schepping van den romandichter. Mededeelingen omtrent vorstelijke personen, die zich hier kwamen verlustigen met visschen, brengen ons omtrent oorsprong en bestemming van schans en meer niet verder. En de aandoenlijke geschiedenis van den treurigen afloop eener schapenwasscherij, in het voorjaar van 1804, verspreidt wel een somber waas over de stille watervlakte, maar zij herinnert ons alleen aan het oude gebruik, om in de Meimaand alhier het wollig heidevee te komen reinigen. Dat is een vrolijk feest op de Veluwe en de gedachtenis aan Jacob Bakker en Brandje Lubbers, die hier den dood vonden, verstoort na zoo langen tijd de dartelheid van het jonge volkje niet, evenmin als de vrees voor verraderlijke diepten. En ongehinderd wordt aan de bewoners der omliggende nabuurschappen 't genot en gebruik van het water voor hun schapen en hen zelven gegund. Maar lang is het regt daartoe in geschil geweest. De baron Lucas Willem van Essen tot Helbergen en de Schaffelaar beweerde in 1680, dat het hem uitsluitend toekwam en het Hof van Gelderland stelde hem in't gelijk, op voorwaarde dat hij in het ‘kleine meer’ of elders een geschikte plaats aan de buren aanwees. 't Nam niet weg, dat meer dan een halve eeuw daarna de twist nog niet was beslecht.
Zwijgen geschiedenis en overlevering omtrent het doel, waarmede- de ruwe omwalling aan de Oostzijde van dit meer werd opgeworpen, ook de vergelijkende oudheidkunde heeft het antwoord nog niet gegeven op de vragen die hier oprijzen. Alleen

{==310==} {>>pagina-aanduiding<<}
verklaart zij met zekerheid, dat de ‘Hunnen’ deze schans niet hebben gesticht, niet alleen, omdat die geduchte ruiterbenden de grenzen van ons vaderland nooit zijn overgetrokken, maar ook omdat ‘de schans’ en de grafheuvels in de nabijheid dagteekenen uit veel vroeger tijd. Ter verdediging heeft deze wal nooit gediend. Zij was daartoe volstrekt onvoldoende. Tot vaste woonplaats voor een' of anderen stam is zij niet bestemd geweest. Geen enkel spoor van bewoning in afval of overblijfsels tot huiselijk gebruik is er gevonden. Slechts houtskool kwam bij opgraving aan het licht. Dit volstrekt gemis aan alle voorwerpen van kunstvlijt en van dierenbeenderen drukt ook op de veronderstelling, dat de schans een overoude offerplaats was. Zij schijnt tot lijkenverbranding te hebben gediend, en de heuvels in de nabijheid leverden ook menschelijke overblijfselen, voor zoover was na te gaan, nooit in urnen verzameld en uitsluitend van volwassenen afkomstig. Nu is de heide tot Apeldoorn toe als één groot doodenveld, vol van grafterpen, maar in den omtrek der schans is het getal gering, - misschien vier, op zijn hoogst zeven, - en 't laat zich niet denken, dat de gansche omwalling alleen voor de lijkplegtigheden van betrekkelijk zoo weinig dooden is opgeworpen, terwijl bovendien 't verbranden van de lijken doorgaans geschiedde ter plaatse waar de heuvel zelf werd opgerigt. Aan een gewijde gerigtsplaats hebben wij welligt het meest te denken, en niet onmogelijk is het, dat hier van ouds de geregtelijke tweekamp plaats had, dat de grafheuvels de asch der gevallenen bevatten en dat het daaraan is toe te schrijven, dat geen urn hun overschot verzamelde.
Maar vragen blijven het, raadselen zijn het nog, die zich hier vermenigvuldigen. De Huneschans aan het Uddelermeer blijft een zwijgende getuige van lang vervlogen eeuwen. Geeft dat geheimzinnige haar die wonderbare aantrekkelijkheid? Of is het de harmonie van 't geheel, die reeds zoovelen onweerstaanbaar aan dit eenvoudig plekje boeide? 't Is alles zoo groot, zoo ruim, zoo plegtig. De zon daalt ter kimme achter de verre Garderensche heuvelen. Over de uitgestrekte heide ligt een licht-
{==311==} {>>pagina-aanduiding<<}
glans verspreid. Diep en donker van tint zijn de krachtige boomgroepen aan den oever van het meer tegenover ons. De waterspiegel weerkaatst den gloed, waarvan de hemel straalt. Een fluisterend geritsel vaart door de biezen, die in digte gelederen langs den zoom zich uitbreiden. Met het zachte koeltje van den avond worden liefelijke geuren en onbestemde geluiden uit de verte ons voorbijgedragen. Vrolijk en opwekkend klinken kinderstemmen in de diepe stilte. Daarginds, in de nederige buurschap Uddel, behooren zij te huis, in de buurschap, die reeds een elftal eeuwen heugt, maar toch nog niet zooveel jaren zag heengaan over zijn rieten daken, als deze schans hun wisseling verduurde. Hoeveel geslachten hebben hier de ruige zijden der ruwe wallen beklommen, hoeveel kinderen hebben hier, vergeten en verloren in de eenzame wildernis, bij de graven gespeeld en gelachen, totdat zij opgroeiden tot mannen en vrouwen, die op hunne beurt als grijsaards heengingen! Wat is in de wereld daarbuiten veel geschied, veel veranderd! Maar de oude schans heeft dit alles overleefd. Onveranderd is hij gebleven. En daar is in die gedachte iets, wat aan het kunsteloos gewrocht, op zich zelf zonder waarde en zonder geschiedenis, een gansch eigenaardige poëzij geeft, die de Huneschans onvergetelijk maakt voor wie den voet binnen haar' tooverkring zette.

Op een half uur afstands, aan den straatweg op Amersfoort, ligt de herberg Nieuw-Millingen. De weg loopt door het schilderachtige gehucht Meerveld en geeft op de Soerensche en Garderensche hoogten en bosschen, ter linker en ter regter zijde, een ruim en heerlijk uitzigt. Wie 't niet tot Apeldoorn wenscht te brengen, slaat daar het best zijn nachtkwartier op. Nu het kamp van Millingen verlaten is, kan het gewaagd worden. In de dagen, toen de bajonetten glinsterden in het zonlicht en de ruiterij in wolken stof over de heuvels rende en de raderen der kanonnen diepe voren in de heide

{==312==} {>>pagina-aanduiding<<}
groeven, had de reiziger niet op een onderkomen mogen rekenen. Had het prachtige militaire schouwspel hem derwaarts gelokt, dan mogt hij wel bij tijds elders zijn rustplaats hebben bereid. Wee den roekelooze, die bij avond aanklopte en afgewezen werd! Wee den vermoeide, die nog de drie lange uren naar Apeldoorn afleggen moest! Maar wie den nacht in Millingen kon vertoeven, hij zou 's morgens verrukt zijn geweest door den eersten blik op den prachtigen straatweg, opklimmend tegen de trotsche Soerensche bosschen, waarin hij zich, een uur verder, verliest.
Minder fraai is de weg van 't Uddelermeer naar het Aardhuis, dat niet ver van den ingang van het Soerensche bosch ligt. Wij zien het ‘kleine meer’, maar van al de schatten daarin verborgen, bespeuren wij niets. 't Is ook ‘grondeloos’ en bespot nog steeds de pogingen, om het leeg te malen en zijn' bodem te onderzoeken. De grootste schat, dien het oplevert, zal wel de brandstof zijn, door de boeren er uit opgebaggerd. Het kleine Uddel - het Uttiloch, waar in 793 Walther en Richlint een hoeve met een huis aan de abdij van Lauresham schonken - komen wij door en wij overzien de frissche, welige weiden, die zijn' omtrek versieren. 't Voornaamste gebouw is de school, en hebt gij tijd en lust een' man te ontmoeten, wien de Veluwe ten volle bekend is, wien 't bovendien aan wetenschappelijke ontwikkeling geenszins ontbreekt, in den onderwijzer Aarssen zult gij iemand vinden, gelijk gij welligt hier niet zoudt hebben verwacht. Een weinig verder ligt ‘het Hof’ onder de beuken: de oude villa, het prinselijk jagthuis van later tijd, waar ‘de groote Frits’ met zijn' koninklijken vader in 1738 de gast was van den prins van Oranje. Voorts een schaapskooi en verder heide en eenzaamheid, waardoor de witte grintweg doorloopt, totdat hij ons in de koele schaduwen en onder de statige gewelven van het heerlijk bosch tot nieuw genieten leidt.

{==313==} {>>pagina-aanduiding<<}

Hadden wij onderweg geen' haast gemaakt, zoodat de avondschemering van den zomerdag ons aan het meer verraste, dan zouden wij van de Soerensche bosschen niets dan vormelooze omtrekken en donkere schaduwen zien. Want de duisternis zou zijn gevallen, terwijl wij het uur gaans aflegden, dat Uddel van het Aardhuis scheidt. En de twee uren, die wij dan nog tot Apeldoorn te wandelen hadden, zouden ons lang genoeg kunnen vallen, na den marsch, waarop wij niet veel rust konden genieten en de gebaande wegen niet bij voorkeur gezocht mogten worden. Welkom is dan het rijtuig, van Apeldoorn ontboden, mits wij vervolgens nog gelegenheid hebben tot een bezoek aan het bosch. Willen wij evenwel op den togt van Putten naar Apeldoorn in 't voorbijgaan die Soerensche bosschen doorkruisen, dan mogen wij ons onderweg niet ophouden. ‘Onmiddelijk van 't station naar het Uddeler meer’ zal dan het wachtwoord moeten zijn, en zelfs dan zullen wij onzen tijd wel noodig hebben, wanneer er sprake zal zijn van ‘nieuw genot in de koele schaduwen, en onder de statige gewelven van het heerlijk bosch.’ Alleen hun, die maar over éénen dag beschikken kunnen, is het aan te bevelen, den togt op die wijze in te rigten. Het nadeel is er aan verbonden, dat zij altijd een schoon gedeelte van het woud ongezien moeten laten. Immers, het zoogenaamde ‘achterste bosch,’ tusschen het Aardhuis en den tol, munt door zwaar en hoog geboomte niet uit, en in dit gedeelte is 't meest merkwaardig het ruime uitzigt van het balkon der koninklijke ‘chalet’ en in de nabijheid der boerenwoning, terwijl ook de 72 meter diepe put, een koninklijk geschenk van koning Willem III, opmerking verdient. Maar aan vergezigten ontbreekt het ook verder niet, en zelfs 't verlangen om een' diepen put te zien, behoeft niet onbevredigd te blijven, al mogt die bij het Aardhuis ons ontgaan. Bij den tol, waar de grintweg naar Hoog-Soeren
zich ter zijde afwendt, kunnen wij er eenen vinden, maar weinig minder diep en bovendien om een wonderbaar sterke echo vermaard, en 't is juist tusschen dezen tol en Apeldoorn, dat de straatweg het schoonste deel van het, bosch doorsnijdt.

{==314==} {>>pagina-aanduiding<<}
Wie dien blijft volgen, doet wel; maar hij mist de fraaije partijen bij Hoog-Soeren. Wie den weg derwaarts inslaat, zal 't zich niet beklagen; maar den werkelijk vorstelijken straatweg laat hij dan ter zijde liggen. Daarom is 't het meest aan te raden, van Apeldoorn uit, den eenen weg heen, den anderen terug te gaan. Zoo willen wij althans doen.

Bij den ingang van de prachtige Loolaan, tegenover het logement de Nieuwe Kroon, ligt de breede, door hooge boomen overschaduwde straatweg, die aanvankelijk langs de rasters van het uitgestrekte park loopt en ons vergunt, de schilderachtige boomgroepen, de welig groeijende mastbosschen, den golvenden bodem, de bemoste wallen van dit gedeelte der koninklijke bezitting te overzien. 't Gaat al spoedig bergopwaarts tusscheri het hout, en, naar Nederlandschen maatstaf gerekend, bereiken wij allengs een niet onbelangrijke hoogte. 't Is heerlijk koel onder 't lommer. Plegtig ruischt de wind door de dennen, alsof in de verte de zee haar magtige stem deed hooren. Fijn van toon is de klimmende weg voor ons uit, wier blinkend wit door de schaduwen tot een zacht grijs is getemperd, hier en daar afgewisseld door stroomen van licht, waar de zon door de openingen van het loofgewelf dringt; gouden glansen schitteren op den boschgrond, rijk getint door de bruine dennennaalden en het teedere groen van het mos en de donkere, glimmende bladeren der boschbeziën, met haar roode knoppen. Verkwikkend voor het oog is de mengeling van het frisch en afwisselend lover, dat de trotsche heirbaan omzoomt. Liefelijkheid en ernst vereenigen zich, om een' diepen, weldadigen indruk teweeg te brengen en den waarlijk ‘vorstelijken’ straatweg in overeenstemming te houden met het karakter der eenzame, wilde landstreek, waardoor hij is aangelegd, even goed als met het koninklijk lustslot en het bloeijend dorp waarheen hij leidt.
't Behoeft ons niet te verwonderen, wanneer op eens een

{==315==} {>>pagina-aanduiding<<}
statig hert of een schuwe hinde opspringt en in de digte struiken met vluggen sprong verdwijnt. ‘Roodwild’ is op de Veluwe verre van zeldzaam. In grooten getale huizen nog de edele dieren in de bosschen. Onder Garderen en Putten wordt menigmaal jagt op hen gemaakt. Hier, in de domeinen des konings, leven zij sinds eenige jaren in ongestoorde veiligheid en vermenigvuldigen zij zich in vrede, meer tot hun eigen genoegen, dan tot dat van den boer, die hun veelvuldige bezoeken aan zijn' akker en moestuin onder de minder gewenschte zaken pleegt te rekenen. Veel oog en hart voor het ridderlijk jagtvermaak heeft hij welligt niet. Op zich zelf zou 't hem misschien onverschillig laten, als de jagthoorn door de wouden schalde, en de ‘hallali's’ weergalmden, en het hondgebas weerklonk, en de bodem dreunde van den hoefslag der rossen. Maar gaarne zou hij zijn jongens medegeven, om met luid geschreeuw en krachtige stokslagen tegen de boomen het wild uit zijn schuilplaats te drijven. Gaarne zou hij de geweren hooren knallen, en van ganscher harte zou hij den lustigen jagers een' bij uitstek gelukkigen dag toewenschen. Hem zou 't geen nadeel zijn, als er dooden vielen in het bosch.
Laat het schoone, dat ons de straatweg te genieten geeft, ons niet beletten, van tijd tot tijd eens ter zijde af te wijken. Daar zijn prachtige vergezigten te vinden. Zie hier eens, ter linkerzijde, achter dat walletje van jonge dennen, dat open heideveld. Naar de zijde van Apeldoorn daalt de grond en achter den breeden gordel van akkermaalshout aan onzen voet, ligt de groote purperen heide. Diep in het dal, van boekweitvelden en korenakkers omringd, tusschen boschjes en afzonderlijke boomgroepen, vertoonen zich de talrijke huizen en buitens en de spitsjes op de kerken van het dorp. De donkere bosschen van het Loo sluiten zich daarbij aan en boven hun majestueuze lijnen waait vrolijk de driekleur op het paleis in de heldere morgenlucht. Blaauwe heuvels schemeren in 't verschiet, en de torens van Deventer en Zutphen teekenen zich in de verte tegen den hemel af. Volgen wij den golvenden horizon, dan treedt ter zijde van den heuvel het wilde, schilderachtige Reigersbosch krach-
{==316==} {>>pagina-aanduiding<<}
tig op den voorgrond, als vooruitspringende buiten den hoogen, trotschen wal, door den zoom van het Soerensche bosch gevormd. Een rijk en heerlijk landschap is het, waarover hier onze oogen weiden. Of dring, op den straatweg teruggekeerd, door het dennenbosch aan de regterhand en overzie, aan den rand daarvan gekomen, de ruime, woeste vlakte, aan de eene zijde door het Wijsselsche bosch begrensd en voorts zich uitstrekkende in haast onafzienbare verte, tot waar de torens van Zwolle blaauwen, terwijl die van Vaassen bij de bosschen van den Kannenburg, die van Epe en Heerde uit de hen omringende houtpartijen oprijzen. Daar zijn prettige, schaduwrijke lanen en paden, om ons te laten voeren in den statigen woudtempel. Daar zijn wonderschoone steile kanten, met erica of varens begroeid. Daar zijn boschbessen in menigte te plukken in dit ravijn nevens den weg - zorg maar, dat gij die met
de roode vruchten en de glimmende bladeren als vergiftig vermijdt. Daar is een heerlijk beukenbosch, waar, in een frissche, groene kom, een heldere waterplas blinkt en de kloeke stammen zich fier verheffen uit de dikke laag van bladeren, jaar op jaar hier opgehoopt, boven de ruwe hellingen, uitgespoeld door de regens, met een netwerk van sterke wortels overdekt. Wij moeten ons de weelde kunnen vergunnen den straatweg te verlaten, zoo vaak wij dat willen, maar wij moeten er nog niet voor goed afscheid van nemen. Wel leidt die boschweg ter linker zijde, zoo eigenaardig met hooge donkere stapels takkenbossen gestoffeerd, ons naar de buurschap Hoog-Soeren, doch zoo wij al in den regel het pad door het woud boven den grooten, gebaanden kunstweg verkiezen, ditmaal doen wij het niet. Er zijn nog fraaije lanen van hooge sparren, die sierlijk hun golvende takken er over uitbreiden, en van slanke dennen, met roode stammen, die met forsche, wild dooreen gewassen armen hun breede naaldkroonen dragen. Prachtig en indrukwekkend is de lange, regte, langzaam klimmende Koningsweg, langs den zoom van het bosch. Schoon is de holle weg met de overhangende boomen in de nabijheid van het tolhuis. Zware eiken en beuken prijken er

{==317==} {>>pagina-aanduiding<<}
bij de eenzame woning. En wilt gij iets vermakelijks, vergelijk dan bij het verheven werk der onbedorven natuur de schrale, net geschoren linden voor de deur. Waar zóó ‘de kunst’ optreedt en vrijmoedig uitlokt tot vergelijking van haar geknutsel, bij den woudreus met zijn ongesnoeide kroon en zijn nooit bedwongen takken, daar heeft zij zich niet met de hoop op algemeene bewondering te vleijen.
Achter het tolhuis is de put met de echo. Misschien zoudt gij geneigd zijn, het hooren daarvan als een kleingeestig vermaak te versmaden, na de indrukken tot dusver ontvangen. Doe het niet. Wees ditmaal niet al te verstandig of al te dichterlijk. Den vriendelijken tolgaarder, die u reeds van verre heeft zien aankomen, zoudt gij wreed teleurstellen, waarlijk niet alleen omdat hij zich in zijn verwachting omtrent een fooitje zou bedrogen zien, maar vooral omdat minachting van zijne echo hem grieven zou. Werkelijk is de echo merkwaardig. Koning Lodewijk, die den weg heeft laten bestraten, heeft ook den put laten graven. 't Was vooral ten dienste der in den omtrek kamperende troepen. Twee honderd twee en dertig voet is hij diep en van onderen af is hij opgeinetseld - een ijzingwekkend werk voor den graver en den metselaar, die in die donkere diepte werd neêr gelaten! - Als gij water uit den emmer er in stort, dan kunt gij, langzaam tellende, tot acht tellen eer 't met luiden slag in het water daar beneden plast, of tot vierentwintig, als gij 't haastig doet. Zeven minuten zijn noodig, om den emmer naar boven te winden, en behalve in zeer drooge zomers, als de regenbak ledig is, wordt het water uit den put dan ook weinig gebruikt, te minder, daar het, door zoo lang te staan, troebel wordt. Maar zijn echo levert den pachter van den tol een niet verwerpelijk voordeel. Hoor, hoe duidelijk en zuiver ieder geluid er door wordt weêrgegeven, tot zelfs het zacht gefluit, het gedempt gefluister. De tolbaas heeft achting voor echo en put; hij behandelt hen met onderscheiding; hij spreekt hen aan met ‘u’. ‘Hoe diep is u?’ en werkelijk, 't verwondert ons haast, als wij ten antwoord hooren: ‘hoe diep is u?’ Wij zouden haast ge-
{==318==} {>>pagina-aanduiding<<}
komen zijn in de zonderlinge illusie, dat er een levend wezen daar beneden was, en wij waren er niet ver meer van af tot antwoord te wachten: ‘232 voet.’ Hoe
natuurlijk klinkt zijn lach, hoe juist zingt hij mede, hoe menschelijk is zijn stem! Maar als zijn meester met den hamer tegen den houten wand van de schutting boven den mond des afgrond beukt, dan schalt en schatert, dan rommelt en dondert het daar binnen, alsof een koor van helsche geesten er in afgrijselijke kreten losbrak. En een pijnlijk, benaauwend gevoel grijpt ons aan, als wij neêrzien in dien engen koker, met zijn loodregte muren, met zijn gruwelijke duisternis, als wij het glimmend lichtje volgen, dat in zijn langzaam dalen den nacht in de diepte in een flaauwe schemering verandert, om eindelijk, eindelijk, te blinken en te worden uitgebluscht in het water, als in het hart der aarde. Allerlei afschuwelijke gedachten rijzen als spooksels op voor den geest. Onwillekeurig klemt de hand zich vaster aan het beschuttend hout, of gij treedt huiverend terug, om den blik af te wenden van dien verschrikkelijken put, uit wiens donkere diepte allerlei wilde visioenen schijnen op te stijgen, om het brein te verwarren en tot dwaasheden te verlokken. Laat ons de echo nog maar eens vriendelijk toespreken, om weêr tot ons zelven te komen. En dan naar buiten, onder den helderen hemel, in den vrolijken zonneschijn, in 't vrije veld, in Gods heerlijke schepping!

Bij den tol wordt het terrein meer open dan in het ‘voorste bosch’, dat wij tot dus ver door kwamen. In het ‘achterste bosch’ is het meer een afwisseling van veld en hout, en wij kunnen dit verschillend karakter ook duidelijk genoeg opmerken, wanneer wij den grintweg inslaan', die naar de buurschap Hoog-Soeren loopt. Dan hebben wij ter linkerhand hooge, wilde stammen, van ons gescheiden door een stuk heide, met een paar schilderachtige schaapskooijen, ter regter een' golvenden grond, met akkers en boschjes van hakhout en dennen. Hier en daar

{==319==} {>>pagina-aanduiding<<}
ligt een huisje in het dal tusschen de zacht glooijende heuvels. Van verre rijzen en dalen de strenge lijnen der hoogten in het verschiet, wier diep en donker blaauw zoo krachtig afsteekt bij den rijk geschakeerden voorgrond. Toch heeft dit landschap bij den aanleg van den grintweg verloren. Hoe veel schooner was het nog, toen het breede zandspoor hier slingerde tusschen de zware stammen der eiken en onder 't gewelf hunner krachtige takken. Hoe romantisch was toen dat stille heideveld, aan alle kanten ingesloten door het statig hout. Hoe wonnen die verweerde planken en die bemoste rieten daken der schaapskooijèn in poëzij, toen zij, onder de forsche bladerkroonen half verborgen, als ververloren waren in de geheimzinnige schaduwen van het magtige bosch. Hoe treffend was toen het uitzigt op de glooijende heuvels, de vrolijke groene velden, de blaauwe bergen, aan den zoom van het woud!
Maar wij willen niet ondankbaar zijn, en niet de wereld beschouwen als uitsluitend ten behoeve van wandelaars bestemd. Wie niet gewoon is, of rap genoeg ter been, om zich door eigen voeten te laten dragen - een groot gemis in streken als deze! - die kan nu in zijn gemakkelijk rijtuig de trotsche boschpartijen van Hoog-Soeren bezoeken. Waarom hun dat te misgunnen? Er blijft toch buitendien zooveel schoons en heerliiks voor hen verborgen! Ook willen wij ons verblijden om de wille der bewoners van de afgelegen buurschap, voor wie deze grintweg een weldaad is. En het vele, wat nog te zien en te genieten is overgebleven, zullen wij dankbaar opmerken. Laat ons bij deze bogt in den weg ons een oogenblik neêrzetten op het schrale graspleintje. Welk een panorama breidt zich voor ons uit. Hoe frisch is het hakhout langs die hellingeu nevens ons, hoe schittert het witte boekweitveld en de geele rogge en de groene klaver op de akkers, die de zijden der heuvels bedekken. Hoe vriendelijk liggen daar die huisjes, met hun bruine daken, beneden ons in het hout. En hoe prachtig is hier de groote heide. Daar blinkt, krachtig verlicht door de zon, het Millingsche zand, daar wijken achter elkaâr verschillende plannen, purper, donker blaauw,

{==320==} {>>pagina-aanduiding<<}
fijn blaauwgrijs van tint, totdat aarde en hemel als zamensmelten. Reeds menig vergezigt mogten wij op dezen togt door de Veluwe ontmoeten. Maar telkens is 't weêr anders en nieuw; in onuitputtelijken rijkdom ontsluijert de maagdelijke natuur van dat ‘wilt en bijster lant’ ons haar schoonheid.
Weldra zijn wij nu in het midden der buurschap. Enkele huizen, digter bijeen, een vrij groote boerderij, een landelijke herberg, verkondigen ons dat wij er zijn aangekomen. Kinders spelen er onder de beuken langs den weg; - behalve den tolgaarder zijn zij de eerste redelijke wezens, die wij gezien hebben, sinds wij Apeldoorn verlieten. De herberg, wier ingang door een' forschen eik wordt overschaduwd, heeft een' fraaijen tuin met ‘zitjes’ in rieten tenten, en als wij daaruit opmaken, dat er eenige beschaving is doorgedrongen, dan misrekenen wij ons niet. Zij is een in den zomer druk bezochte uitspanning geworden en in staat, den vermoeiden wandelaar, hongerig en dorstig als hij is, zoo al met geen Parijsche weelde, dan toch met voedzame ‘stoete’ en niet verwerpelijke koffij te dienen. Ook is de vrouw des huizes om haar pannekoeken vermaard.

Het Soerensche bosch, 2000 bunders groot, is tegenwoordig kroondomein, tengevolge van eene overeenkomst door koning Willem III met den Staat gesloten, terwijl de beide vorige koningen het sedert 1813 slechts in huur hadden. In 1795 was het bosch, met de overige bezittingen van het huis van Oranje, tot nationaal eigendom verklaard, Prins Wi11em V had de regten van de geërfden gekocht en was aldus de eenige eigenaar van het bosch geworden. Vóór dien tijd werd het in gemeenschap bezeten en waren de prinsen van Oranje slechts aanzienlijke medegeërfden wegens de hun toebehoorende hoeven, waaraan van ouds dergelijke regten verbonden waren. Het kapittel van Ste. Marie te Utrecht ontving in 1253 van Gerard van Hoog-Soeren diens tinsregt op de goederen van Hoog-Soeren bij

{==321==} {>>pagina-aanduiding<<}
Putten (of bij den put) en gaf dat aan Arnold, zijn' hofrneijer te Apeldoorn, in leen. Er waren in het bosch - dat waarschijnlijk in 814 of 815 als Silva in Suorum voorkomt - dertien ‘deelen’, waarvan twee aan de Bentincks van het Loo behoorden en een aan het klooster Monnikhuizen bij Arnhem toekwam. Van hoeveel belang het is, wanneer dergelijke bezittingen in ééne hand zijn, kan ook wel blijken uit den aanvankelijk en vooruitgang van dit eerwaardig woud, nu oordeelkundige behandeling en geregelde aanplant de verwaarloozing van weleer heeft vervangen. Moet daarvoor welligt menig grijze stam onder de bijlslagen vallen, verdwijnt hier en daar het wilde en trotsche karakter van het bosch, zijn voortdurend bestaan is er althans door verzekerd. En ontbreekt het den eigenaar aan schoonheidsgevoel niet, dan zullen de fraaiste partijen zooveel mogelijk worden gespaard. Zoo is 't althans hier. Grootsch is het pad met zijn zware, scheefgewaaide beuken, met zijn hooge, digtbewassen kanten, opklimmend tegen de helling van den heuvel, op wiens groenen, met fijn gras en mos begroeiden top, oude verweerde eiken hun grijze, knoestige takken wijd om zich heen slaan. 't Was hier een geliefkoosde rustplaats van koningin Sophia en ten haren behoeve werd er de ‘Koninginnebank’ geplaatst, met het uitzigt op het bloeijend dal aan den voet des heuvels, waar in 't jong en welig plantsoen de kalme waterspiegel van een' kleinen, helderen vijver blinkt. Majestueus zijn ook de beuken, die den omtrek der herberg versieren, en hebben wij haar verlaten, om langs den ouden bouweng en de nieuwe school der buurschap den weg naar Apeldoorn in te slaan, dan vinden wij wel overal de bewijzen van zorgvuldig onderhoud, maar tevens nog plekken genoeg, waar graauwe stammen en witte, doode takken, krachtig afstekend tegen het donkere groen, waar hooge dennen en rijzige beuken, tegen
de glooijingen opklimmend, waar afzonderlijk staande eiken, breed van vlugt, waar zandige paden, zich verliezend in het digte struikgewas, ons herinneren dat wij vertoeven in een eeuweuheugend woud. Allengs echter begint onze weg het oude bosch te verlaten. Hoe langer hoe meer wordt

{==322==} {>>pagina-aanduiding<<}
het jong plantsoen en akkermaalshout; open plekken, waar gehakt is en gerooid, wachten op nieuwe bepooting. Wij dalen steeds en naderen de grens der bosschen. Nog hebben wij die niet bereikt, als op eens, tusschen een frissche lijst van levend groen gevat, een verrassend vergezigt zich opent. Daar beneden ons, vlak tegenover den breeden, witten weg, die zich aan den voet van den heuvel in de bouwvelden en boschjes der valei verliest, ligt de kerk van Apeldoorn, van vrolijke witte huizen omringd, en achter het dorp de violetkleurige heide, waarover de wolkschaduw statig heen trekt, terwijl in de verte de sterk verlichte Deventersche toren fantastisch tegen het blaauw van den horizon uitkomt.
Onze boschwandeling is ten einde en wij hebben nu het open veld voor ons. Dit is het Orderveld, eeuwen lang een onverdeelde en woeste heide, thans meerendeels ontgonnen en met akkers of dennenboschjes bedekt. Wij moeten nog een oogenblik ter zijde afwijken, naar die hoogte regts van den weg, waar het smalle paadje door de dennen ons heenleidt. Ook hier is 't een fraai uitzigt; een verbazende uitgestrektheid vol leven en afwisseling overzien wij, want heel het landschap tot aan de IJselsteden toe ligt hier voor ons. Reeds daardoor zou ons het korte uitstapje herwaarts ruim vergoed worden. Bovendien kunnen wij er een echo van groote kracht en duidelijkheid hooren. Maar zooal noch het een noch het ander ons aantrok, de in hare soort aanzienlijke hoogte zou niettemin een bezoek wel waard zijn. Haar onheilspellende naam is Galgeberg. Of er in de dagen, toen de prins van Oranje de criminele jurisdictie in de hooge heerlijkheid van Apeldoorn bezat, streng en dikwijls regt is gedaan, weten wij niet. Maar het zinnebeeld van het halsregt rnogt in elk geval niet ontbreken, en wilddieven, zwervende Heidens, gevaarlijke vagebonden en dergelijke boosdoeners konden reeds van verre het werktuig des doods hier zien prijken en zich voor gewaarschuwd houden, terwijl de ingezeten der heerlijkheid zich door een' blik herwaarts konden geruststellen met de gedachte, dat zij leefden in een land van goede justitie. Maar niet alleen in den loop der

{==323==} {>>pagina-aanduiding<<}
tijden toen de doodvonnissen hier werden voltrokken, vergaderde een groote schare hier bij den Galgenberg, begeerig om een wreed vermaak te genieten. Later dagen zagen hier vaak in de Junijmaand een' luisterrijken stoet van vorsten en aanzienlijken, van hunne dames vergezeld, door dienaars en jagers gevolgd, op vlugge rossen zamenkomen. Enkele mannen dragen op de gehandschoende vuist den edelen vogel, thans nog met de kap op den kop, die straks hoog in de lucht zal opstijgen. Een dier valken is de sterke en vlugge Bulldog, de eenige, die alleen den reiger overwint. Uit het Brabantsche Valkenswaard, sinds eeuwen de kweekplaats der mannen, die de kloeke en schrandere dieren vingen en afrigtten, om ‘veer met veer te vangen’, zijn ook de gebroeders Both afkomstig, die het opzigt hebben over de jagt. De valkeniers bestijgen den heuvel en zien uit, of de reigers naderen. 's Morgens zijn zij uit het Reigersbosch, waar zij in menigte broeden, heengetogen naar waterrijke streken, om voedsel voor hun jongen te halen. Van den wind hangt hun rigting af, want hun instinct leert hen, tegen den wind uit te vliegen, om met den wind terug te keeren naar hunne nesten, als zij met den gevangen visch zwaar beladen zijn. Daar komen zij van den IJselkant. Als zij nabij genoeg zijn, wordt de kap afgenomen. De losgelaten valk vliegt aanvankelijk laag bij den grond, om allengs op te stijgen in de lucht. De verschrikte reiger, die zijn' vijand heeft herkend, laat zijn' buit vallen en rept de vleugels, om het dreigend gevaar te ontkomen. In wilden ren snelt de jagtstoet de vogels na. Steeds klimt de valk, om zich uit de hoogte te laten neervallen op zijn prooi, maar de beangstigde reiger laat hem niet boven zich komen. Nu is het tijd, den tweeden valk uit te werpen. De gejaagde vogel, door den dubbelen aanval verschrikt, stijgt nu ook hooger en dit beslist zijn lot. Een van zijn beide belagers schiet plotseling neder. Vergeefs heeft de reiger den
kop op den rug gelegd en den langen, scherpen bek als een spies ter verdediging opgestoken. De scherpe klaauwen grijpen hem en allengs dalen zij met korte, snelle vleugelslagen. De jagers rennen naar de plaats, waar zij neder zullen komen; zij bereiken

{==324==} {>>pagina-aanduiding<<}
die tegelijk met de worstelende vogels en scheiden de strijdenden. De valk ontvangt een stuk vleesch tot loon. De reiger wordt losgelaten, met een zilveren plaat om den hals, waarop vermeld staat, wanneer en waar hij gevangen werd. Zoo versierd kan hij vrijelijk heengaan naar zijn nest, om aan zijn hongerend gezin te verhalen van den doorgestanen doodsangst en rekenschap te geven hoe het komt, dat hij, in plaats van den vurig verlangden visch, dat zonderling blinkende tooisel meêbrengt.
Tusschen de jaren 1839 en 1850 was dit adellijk vederspel in zwang. De verkoop en ontginning van de Order mark maakte het sedert onmogelijk op de heide, die ook in de dagen der prinsen van Oranje en van den ridderlijken Karel van Egmond zoo vaak dit boeijend en opwekkend schouwspel had gezien.

Ons pad door den Nieuwe Eng geeft ons niet veel meer te zien. De naam zelf duidt aan, dat wij er tamelijk hoog gelegen bouwlanden vinden en wel betrekkelijk van nieuwe dagteekening, in cultuur gebragt toen de Oude Eng voor de steeds toenemende bevolking van Apeldoorn te klein begon te worden. Het goede werk der ontginning, jaar op jaar voortgezet, verandert hoe langer hoe meer de gedaante der landstreek. Nieuwe huizen worden gebouwd langs de oude heisporen; aanplantingen van dennen dringen de grenzen van het woeste veld hoe langer boe meer achteruit; akkers, met boekweit, rogge of aardappels beteeld, nemen langzamerhand de plaats van bremstuik en erica in; zelfs doorsnijdt een spoorweg de vlakte, om het koninklijk lustpaleis met het station Apeldoorn te verbinden. Wij zouden nu niet meer den indruk ontvangen, dat wij over een uitgestrekte Germaansche begraafplaats wandelen. Toch was eens deze heide tot aan de bosschen van het Loo toe en tot ver achter het tegenwoordige dorp met grafheuvels bedekt. Menige urn, met verbrande menschenbeenderen gevuld, werd bij het

{==325==} {>>pagina-aanduiding<<}
slechten van hoogten en bij het, graven van fundamenten gevonden. Ook bij het bouwen van de tegenwoordige Hervormde kerk kwamen zij in grooten getale voor den dag. Elders ontbrak het niet aan houtskool en beenderen, zamen gepakt, maar niet in een lijkbus besloten. En dat tot in den Karolingischen tijd hier dooden werden ter ruste gelegd, dat bewees een fraai bewerkt vaasje, met gekleurde glazen koralen, in de nabijheid van een zevental Germaansche graven opgedolven. Enkele terpen zijn nog overgebleven en met een' goeden gids zouden wij misschien ook de overoude aarden wallen en grachten nog wedervinden, die, evenals de Drenthsche ‘legerplaatsen’ of ‘wildgraven’, tot lijkplegtigheden bestemd schijnen te zijn geweest. Welligt stond hier in de nabijheid de zuil van Urth, de godin, die bij de volksvergaderingen en heimalen het toezigt hield. Uit Urthunsula, zooals de naam der marke in 855 gespeld wordt, meent men althans die gissing te mogen opmaken, en niet ver van hier, thans aan den anderen kant van den Oosterspoorweg, treft men in een akkermaalsbosch de overblijfselen aan van het oude Englanderholt, dat reeds in het jaar 801 wordt genoemd en eeuwen lang de klaarbank der Veluwe was. Wij zijn hier dus op klassieken bodem, in een der belangrijkste middelpunten van het maatschappelijk leven onzer voorgeslachten, waar wij binnen een' kleinen omtrek de sporen hunner begraafplaatsen, hunner offerplaats, hunner gerigtsplaats aantreffen. Er is echter niet genoeg van overgebleven, om een opzettelijk bezoek te regtvaardigen, en zoo deze herinneringen ons bezighouden, terwijl wij de Order mark doorkruisen, wij behoeven ons daardoor niet te laten afleiden van den naasten weg tot ons doel.
Dat doel is Apeldoorn. Maar om werkelijk den naasten weg te kiezen, mogen wij wel rekening houden met de plaats onzer bestemming. 't Maakt een niet onbelangrijk verschil, of wij in het Hôtel Apeldoorn bij het station, dan wel in de Nieuwe Kroon aan het andere einde van het dorp, onzen intrek hebben genomen, want Apeldoorn is een zeer uitgestrekt dorp en wij hebben wel niet veel minder dan een half uur noodig, om het

{==326==} {>>pagina-aanduiding<<}
in zijn lengte te doorwandelen. De grintweg van Hoog-Soeren loopt regt op de Hervormde kerk. aan en, daar gekomen, hebben wij dus ter regier- of ter linkerhand de lange dorpsstraat in slaan, maar ter bekorting staan ons wegen open, die, in Z.O. of N.O. rigting, meer regtstreeks naar het station of naar de Loo allee leiden.

Onze morgenwandeling heeft lang genoeg geduurd, om ons eerst tegen den tijd der table d' hôte in ons logement te doen terugkeeren. Apeldoorn is tot ontvangst van gasten uitstekend ingerigt. Het bezit meer dan één goed hôtel, waar op alle uren van den dag voor bezoekers van allerlei rangen en behoeften het noodige - en vrij wat meer dan het strikt noodige - te verkrijgen is. Wij hebben ze lief, de eenzame plegtige bosschen, de ongerepte heiden, de stille plekjes, die Apeldoorns omtrek zoo rijkelijk aanbiedt. Wij gevoelen ons magtig aangetrokken, door wat daar spreekt van de dagen van weleer. Wij zouden niet waard zijn den wandelstaf op te nemen, als wij op onze zwerftogten van ontberingen niet wilden weten. Maa.r welkom toch ook aan ons, kinderen der 19le eeuw, het bloeijend dorp, met zijn opgewekt leven, met zijn gemakken en weelde en genietingen, waaraan wij gewoon zijn geraakt en die wij dubbel waardeeren, wanneer wij een' tijd lang als buiten de beschaafde wereld hebben rondgedoold.

Apeldoorn is ganschelijk een nieuwe, moderne plaats, ten deele zelfs nog zeer nieuw en jaarlijks zich uitbreidend. Geen der openbare gebouwen draagt den stempel van oudheid; langer dan een halve eeuw heeft trouwens ook niet een er van gestaan; en van de huizen der particulieren dagteekenen ook verreweg de meesten uit de laatste jaren, terwijl de ouderen door vertimme-
{==327==} {>>pagina-aanduiding<<}
ring en zorgvuldig onderhoud de sporen van den tijd nagenoeg allen verbergen. Om iets ouds te zien, zouden wij in een der benedenlocalen van het gemeentehuis het stuk van den zandsteenen doopvont moeten gaan opzoeken, het eenige, wat van de in 1840 gesloopte kerk is overgebleven. Toch behoort Apeldoorn onder de plaatsen, wier naam het vroegst wordt genoemd. Dezelfde Walther en Richlint, die ons reeds zijn voorgekomen, schonken in 793 twee deelen eener hoeve met een gebouw in de villa of marke Apoldro aan dè abdij van Lauresham. Veel later, maar niettemin lang geleden, in 1228, blijkt het kapittel van Ste. Marie te Utrecht hier een' hof te bezitten, aan zekeren Altetus in erfpacht gegeven voor twaalf malder haver, terwijl bij versterf door den nieuwen hofmeijer een e mark moest worden betaald. Wij hebben dezen hof te zoeken in de boerderij Reidbroek, nabij het punt, waar de koningsspoorweg de groote spoorbaan verlaat. 't Is het voormalige adellijke huis Ridderbroek, in 1667 verbrand, de zetel van het edele geslacht van Apeldoorn, dat uit die meijers gesproten was. Hun wapen wordt nog door de gemeente gevoerd, maar overigens is van hun geslacht naauwelijks meer een herinnering over. Zoo is 't met alles, wat uit vroeger eeuwen dagteekent. Spoorloos verdwenen is de oude St. Antoniuskapel, die eenmaal aan den weg naar Soeren stond. Een ledig marktplein is nu de plaats, waar de kerk heeft gestaan, onder wier gewelven de Bentincks van het Loo rustten, waar ook de admiraal
van Kinsbergen begraven was en tijdelijk het lijk der prinses Douairière, in 1820 op het Loo gestorven, was bijgezet. Breede straten, schaduwrijke lanen, ruime winkels met spiegelruiten en het koninklijk wapen boven de deur, nette huizen, sierlijke magazijnen, rijke buitenverblijven, fraaije nieuwe kerken en schoolgebouwen, - waaronder de K.H.B.S. Prins Hendrik der Nederlanden, de school van Z.M. Willem III, de school van Kinsbergen - de nieuw aangelegde en nog niet voltooide, maar toch reeds veelbelovende Oranje- en Sofiaparken, hebben in de laatste jaren het eenvoudige, afgelegene Veluwsche

{==328==} {>>pagina-aanduiding<<}
dorpje gemaakt tot een plaats, die menige stad in omvang en aanzien verre achter zich laat, die den naam van ‘het schoonste der Nederlandsche dorpen’ niet ten onregte mag dragen en den hoogen lof niet onwaardig is, waarmede reizigers uit den vreemde, als Havard, de Amicis en Wood, van haar spraken. Ook als middelpunt eener belangrijke industrie kan zij met eere genoemd worden, en haar kanaal, dat haar met den IJsel in verbinding brengt, draagt niet weinig tot haar ontwikkeling bij, vooral sinds die waterweg niet meer den spotnaam van ‘het waterlooze kanaal’ verdient.
Maar bovenal toch dankt Apeldoorn zijn' bloei aan de vorstelijke lustplaats in haar nabijheid. Dat trekt de meeste bezoekers. 't Verblijf van het hof is voor honderden een bron van welvaart. Aan de prinsen van Oranje, aan de koningen van Nederland, niet het minst aan Z.M. koning Willem III, heeft het bloeijende dorp de grootste verpligting. Ook koning Lodewijk's naam wordt er in dankbare herinnering gehouden, om het fonds ter ondersteuning van verarmde ingezetenen door werkverschaffing, waartoe hij een kapitaal van 100,000 guldens schonk. Met de geschiedenis van het Loo hangt die van Apeldoorn ten naauwste zamen, en ware 't niet dat het bezigtigen van dat paleis met zijn park vrij wat meer tijd vereischt, dan ons dezen avond overblijft, wij zouden ons eerste bezoek, om velerlei redenen, dáár hebben gebragt.
Thans kunnen wij de laatste uren van den dag aan het doorwandelen van Apeldoorn zelf besteden. De talrijke dwarsstraten - deels groote wegen, waardoor het dorp met min of meer verwijderde gemeenten in verbinding is gebragt - geven ons gelegenheid genoeg, de uitgestrektheid en de welvaart der plaats optemerken en ons te overtuigen dat de talrijke tuinen, het overvloedig houtgewas, de ruime aanleg haar tot nog toe voor steedschheid en stijfheid hebben bewaard. De Grift, die haar ten deele doorsnijdt en voorts langs,het dorp in N. rigting voort-. stroomt, en het Kanaal, dat geruimen tijd nagenoeg evenwijdig met dat riviertje loopt, verschaffen ons het verkwikkend

{==329==} {>>pagina-aanduiding<<}
gezigt van frisch en helder water, dat wij, Nederlanders, nooit lang kunnen missen, zonder dat er voor ons gevoel ook aan het schoonste landschap iets ontbreekt. Of wenschen wij, als nageregt, nog een liefelijk oord te leeren kennen, na het trotsche en heerlijke dat wij lieden reeds zagen, - een wandeling naar de buurschap Uchelen, waar de Grift ontspringt, waar de raderen van een aantal watermolens plassen in het driftig zich voortspoedend beekje, waar vriendelijk geboomte het pad overschaduwt, waar prachtige vergezigten zich openen, zal ons niet onvoldaan laten en ons doen zien, hoe rijk aan natuurschoon Apeldoorn ook aan deze zijde mag worden genoemd.

De nieuwe morgen vindt ons op weg naar het Loo. De vlag, die gisteren boven het paleis uitwoei en zoo vrolijk haar kleuren vertoonde bij het donker groen van het bosch en het helder blaauw van den hemel, ontplooit heden haar banen niet. Ons is dit het teeken, dat Z.M. is afgereisd en de toegang tot slot en park weêr vergund is. Aan het einde van de statige beukenlaan ligt het uitgestrekte kasteel, dat met twee ver vooruitspringende vleugels een ruim voorplein insluit, terwijl in gelijke lijn met het zware ijzeren hek aan beide zijden zijgebouwen zich aansluiten, door eeuwenheugende eiken beschaduwd. Vooral door zijn grootte maakt het paleis indruk. Bouwkundige sieraden zijn er spaarzaam aangebragt en het verblindend wit van het pleister, waarmede het is bedekt, doet het oog niet aangenaam aan. Het steekt wat scherp bij het groen van de talrijke zonneblinden af, en de rijke, schitterende kleuren van het prachtige bloembed op het voorplein verhoogen het bonte en vermoeijende van het geheel. Sinds prins Willem III dit vorstelijke jagtslot stichtte, is de voorzijde nagenoeg onveranderd gebleven, maar op het plein, waar thans de bloemenschat prijkt, klaterden de waterstralen der Dolfijnen-fontein, die er het eenige versiersel van uitmaakte.

{==330==} {>>pagina-aanduiding<<}
Als een echt Hollandsch huis gaf dit verblijf onzer stadhouders en koningen nooit zijn grootste pracht en zijn uitnemendste heerlijkheid aan de buitenwereld te aanschouwen. Daar binnen waren de beste schatten te zoeken en daar achter, in de tuinen, waar het onbescheiden oog niet doordringen kon, daar was een luister te vinden, dien de eenvoudige voorgevel niet zou hebben doen verwachten. Trouwens, hier kon aan uitwendige versiering niet veel worden ten koste gelegd, daar het gansche gebouw in twee jaar tijds - van 1686 tot '88 - werd opgetrokken, met behulp van een 6000 soldaten uit het Hattemsche garnizoen, van metselsteenen, in een' veldoven bij de buurschap Asselt gebakken.
Kostbaar en kunstrijk waren de zalen en vertrekken van het paleis door den koninklijken bouwheer versierd. Fraai gesneden en gewreven eikenhout, beschilderde en vergulde zolderingen, rijke wandtapijten, waren er naar den smaak zijner dagen aangebragt en de latere prinsen van Oranje, die het Loo bewoonden, hadden het hunne bijgedragen, om hun heerlijk zomerverblijf te tooijen met de weelde van hunnen tijd. Maar het jaar 1795 bragt een treurige verandering, een jammerlijke verwoesting. Wat vervoerbaar was, werd op last der Fransche Republiek weggevoerd naar Parijs; en toen het lustslot der Oranjes tot een lazareth voor aan allerlei besmettelijke ziekten lijdende soldaten was ingerigt, werd, wat nog over mogt zijn gebleven, bedorven en geschonden. Koning Lodewijk ontfermde zich over het vernederde en ontheiligde Loo. Ook hem trok de bekoorlijke plek krachtig aan en de man, die in de weinige jaren zijner regering zijn gebied onophoudelijk doorreisde en ieder oogenblik van residentie verwisselde, bragt soms eenige weken achtereen hier door. Wèl waren de wegen afschuwelijk, wèl klaagden zijn hovelingen over den afstand, die de Veluwe van de hoofdsteden scheidde, maar met het paleis hadden zij vrede, als het eenige in den lande, ruim genoeg, om een' koninklijken hofstoet te huisvesten. 't Paleis werd dan ook aanmerkelijk verbeterd en versierd - niet overbodig zeker, na wat er in geschied was en in

{==331==} {>>pagina-aanduiding<<}
gehuisd had! Alle sporen van het verblijf zijner landgenooten en voorgangers in '95 kon hij evenwel niet uitwissen en. Jammer, dat in Lodewijks tijd de magere, dorre style Empire ten troon zat en gelukkig, dat de korte duur van zijn bewind den tijd niet liet, om alle overblijfsels van den ouden bouwtrant te doen verdwijnen. De dagen, die op de herstelling van Nederlands volksbestaan volgden, bragten zeker ook voor het Loo veel goeds, maar destijds heerschten de verwkwast en de witkwast. Een dikke laag olieverw bedekte menig kostbaar eikenhouten paneel en de kalk verborg meer dan één schilderwerk. Zoo bleef maar in enkele vertrekken iets van den ouden toestand gespaard. De statige ‘troonzaal’ met name behield haar koepelvormige zoldering, haar' antieken gebeeldhouwden schoorsteenmantel, haar beschilderde behangsels, tusschen pilasters van donkerbruin eikenhout, met verguldsel afgezet. Zoo is 't ook met de zoogenaamde ‘kleine eetzaal’, waar de vierkante pilaren, de schoorsteen met het allegorische schilderstuk er boven, en het plafond van wit en goud nog, ten deele althans, uit den tijd der stichting van het gebouw dagteekenen. Dergelijke overblijfsels worden ook nog in ‘het salon’ en in ‘de slaapkamer’ van prins Alexander, in de ‘slaapkamer van prins Hendrik’ en in een of twee der ‘logeerkamers’ aangetroffen, terwijl het plafond van de ‘slaapkamer van H.M. de koningin’ met papavers en andere symbolen van den slaap is versierd. Hier vindt men ook het ledikant, waarin koningin Hortense en de keizerin Maria Louise, bij haar verblijf op het Loo, de nachtrust genoten, en een paar meubelstukken style Empire, a.ls herinneringen aan een' tijd, waarvan overigens, behalve de comediezaal, geen gedachtenis is overgebleven. De eenvoudige,
deftige kapel, sinds den bouw der nieuwe Hervormde kerk, in 1840, weinig meer gebruikt, bezit nog haar fraai eikenhouten beschot en haar eenvoudig maar sierlijk stukadoorwerk. Met ingenomenheid zien wij, hoe het prachtig wagenschot van den grooten trap van de verwlaag wordt ontdaan en in de groote eetzaal het oude, kostbare eikenhout weêr aan het licht is gekomen. Wat smaak

{==332==} {>>pagina-aanduiding<<}
en kunstzin alsnog kan doen, om het nobele lustslot der Nassau's in zijn' voormaligen staat te behouden en te herstellen, laat zich van den tegenwoordigen koninklijken eigenaar verwachten, en het Loo zal er den volke als een monument van den hoogvereerden stadhouder-koning zooveel te liever om zijn.
Overigens, een wandeling door het paleis, voor zoover het den vreemdeling vergund is, maakt een' alleraangenaamsten indruk. Vorstelijke pracht, met een hooge mate van gezelligheid vereenigd, kenmerkt de talrijke kamers. Hoe smaakvol is de weelde die er heerscht, hoe rijk zijn de kunstschatten van allerlei aard, er vereenigd, en hoe heerlijk zijn de uitzigten door de groote, heldere spiegelruiten in het trotsche park en op de eerwaardige lanen voor het front. Elk vertrek draagt in de kleur van tapijten, behangsels en gordijnen, in de keuze van meubels en sieraden, een' eigenaardigen stempel. Vrolijk en opwekkend is de comediezaal, met haar modern, fijn beschilderd plafond, de beeldjes in 't graauw, die den koepel dragen, het rijke behangsel van grijs en goud, en hiermede in overeenstemming is de smaakvolle voorzaal, met haar groote spiegels en kostbare vazen. Koning Lodewijk had de oranjerie tot schouwburg laten inrigten. De voorstellingen, er gegeven, waren talrijk; ook de boeren uit den omtrek werden er toegelaten en gaapten met open mond de Fransche stukken aan. Eene comedie, uit 's konings eigene pen gevloeid, maar met den naam van een' der hofdignitarissen op den titel, werd er opgevoerd. Naar men beweerde, was het portret van ‘een zeer groot personaadje’ er in met onmiskenbare trekken geschetst. In de laatste jaren leverden de pensionaires van Z.M. hier de proeven van hunne vorderingen in zang en muziek.
Aan de schouwburgzaal grenst de nieuwe kunstzaal, bestemd tot verheerlijking van de verschillende kunsten en van de voornaamste kunstenaars, die onder de regering van koning Willem III den alouden roem van Nederland ophouden. Schilderen beeldhouwwerk maakten deze zaal tot wat zij zijn moest en, zijn eenige der voortreffelijkste werken tijdelijk naar elders ver-
{==333==} {>>pagina-aanduiding<<}
voerd, 't mag worden gehoopt, dat deze verwijdering maar tijdelijk zijn mag en de werkelijk merkwaardig sckoone zaal eerlang weêr ten volle aan haar bestemming zal mogen beantwoorden.
In de kleine eetzaal - de Salle de la Paix uit koning Lodewijks tijd, waar het hof zich met charades en action en dergelijke vernuftige spelen vermaakte, - vinden wij antieke meubels, een fraai gesneden buffet, prachtige vazen, een kostbare lichtkroon van Venetiaansch glas, en aan de rood satijnen gordijnen een eigenaardig borduurwerk, een kunstwerk van landmeisjes uit St. Gallen, sierlijk van teekening en met den gloed van mat goud. Gij zoudt waarlijk niet zeggen, dat dit vorstelijk rijke versiersel van geen edeler stof dan stroo is vervaardigd. - Deftige kasten van ebbenhout, met ivoor ingelegd, een Venetiaansche spiegel en een tafel Louis XVI kenmerken de receptiekamer en bibliotheek. Het middelgedeelte van het hoofdgebouw wordt ingenomen door de ruime vestibule, wier hooge glazen deuren op het bordes, dat naar het voorplein leidt, uitkomen en een treffend schoon uitzigt geven op de groote laan voor het paleis. Keur van bloemen, schilderijen en teekeningen, vazen en spiegels, een reusachtige tafel, met prachtwerken bedekt, vormen dit voorportaal van het slot tot een heerlijk salon, dat bij de intrede van het huis reeds terstond een koninklijk lustverblijf doet kennen. Achter de vestibule is de breede, statige hoofdtrap en de hoofdtoegang tot het park, waarin het marmeren beeld der Faam, aan de overzijde van een uitgestrekt grasperk, onder stoute boomgroepen verrassend uitkomt. Merkwaardigheden van allerlei aard versieren de wanden van het trappenhuis. Van het adellijk jagtvermaak, in de bosschen van den omtrek zoo vaak genoten, spreekt de bronzen jagttrofee. Aan Insulinde herinneren de Indische wapens en vlaggen en de colossale schilderstukken van den Javaanschen prins Radhen Saleh. Talrijke banieren van eerewachten uit Zeeland zijn er, ter nagedachtenis van 's konings bezoek aan die provincie in 1862, opgehangen. Enkele antieke kisten van gesneden
eikenhout spreken van den kunstsmaak en de kunst-
{==334==} {>>pagina-aanduiding<<}
vaardigheid, waarmede het voorgeslacht ook de eenvoudige voorwerpen van huiselijk gebruik tot kunstwerken wist te stempelen.
Het overige gedeelte van de benedenverdieping in het hoofdgebouw wordt ingenomen door de vertrekken van wijlen H.M. koningin Sofia: een bekoorlijk salon, waarin ligtblaauw de hoofdkleur is; een slaapkamer, waarin het zwart van meubels, schoorsteenmantel en spiegellijsten, het donkergroen van behangsels, tapijten en gordijnen, het brons der deftige en smaakvolle ornamenten een' indruk van rust en kalmte teweeg brengen; een overrijk toiletkamertje in Turkschen stijl, goud en rood, groen en blaauw, weelderig en schitterend, maar toch vol harmonie. Aan dit kwartier grenzen de vertrekken van prins Alexander, waarin het grijs de heerschende kleur is van het salon, ligt groen die van de slaapkamer, met antieke ingelegde kasten, schilderijen, kostbaarheden van brons en andere edele metalen versierd.
Op de bovenverdieping van het ‘Hofhuis’ vinden wij de troonzaal, die, behalve de overblijfselen van den ouden bouwtrant, een groot aantal nieuwere kunstwerken van verschillenden aard bevat. Hier heeft koning Willem I de regering aan den ridderlijken held van Waterloo overgedragen. Evenals deze zaal is de audientiezaal daarnaast door tal van kostbaarheden opmerkelijk, waaronder vooral de schilderij van D. Maes, ‘Willem III op de jagt’ van hooge kunstwaarde is en een prachtige spiegellijst de eer der nieuwere houtsnijkunst ophoudt.
De kamers van wijlen prins Hendrik, met belangrijke meubels van ebbenhout en inlegwerk van schildpad, zijn nevens de troonzaal gelegen. Bovendien vindt men hier een aantal logeervertrekken voor aanzienlijke gasten, waarin wij eenige fraaije tafels en kasten uit de 17de en 18de eeuw opmerken.
De groote eetzaal prijkt met kostbaar antiek beschot, gesneden buffetten en een' gebeeldhouwden standaard of lezenaar, door de leerlingen der ambachtsschool te Amsterdam vervaardigd, maar de schilderstukken, die voor eenige jaren de hooge wanden versierden, zoeken wij te vergeefs. En hebben wij ons zelven nu nog verduizendvoudigd gezien in het glazen plafond

{==t.o. 335==} {>>pagina-aanduiding<<}


{== afbeelding 
	
PA Schipperus del, lith.


PALEIS HET LOO, (UIT HET PARK GEZIEN)


S. Lankhout & Co den Haag
==} {>>afbeelding<<}
    


{==335==} {>>pagina-aanduiding<<}
van het glaskamertje naast de eetzaal, dan hebben wij onzen togt door het paleis volbragt en gezien, wat den bezoeker van het vorstelijk Loo wordt getoond. Het laatste eigenaardige vertrekje is zeker niet het minst belangrijk, wanneer het waar is, dat hier prins Willems werkkamer was. Het spiegelglas moest hem gelegenheid geven, zijn' secretaris te controleren en niemand onbemerkt in zijn nabijheid toelaten. Heeft hier inderdaad de groote vorst gearbeid, dan voegt het ons wel, de cel met eerbied in te treden, waarin zooveel groote gedachten en plannen door dat hoofd zijn gegaan!
Tal van schilderijen en teekeningen, meest van Nederlandsche kunstenaars, zagen wij overal aan de muren opgehangen, ten bewijze van de kunstliefde des tegenwoordigen konings, en eenige nationale huldeblijken, bij verschillende gelegenheden Z.M. aangeboden, vonden wij er als getuigen van den band, die Nederland aan het huis van Oranje verbindt. Wel voldaan verlaten wij het koninklijk lustslot, dat geen kind onzes volks zonder groote belangstelling doorwandelen zal. Vele herinneringen zijn er aan verbonden, veel schoons en merkwaardigs is er te aanschouwen, en gaat zulk een bezoek met eigenaardige vermoeijenis gepaard, rijk aan genot voor geest en oog mag het in hooge mate worden, genoemd.

Van die vermoeijenis gaan wij uitrusten, nieuw genot gaan wij smaken in het heerlijke park, dat reeds zoolang met zijn statige boomgroepen en zijn majestueuze dreven ons krachtig aantrok, wanneer wij uit de vensters van het paleis den blik daarin wierpen. Maar willen wij ‘den grooten toer’ doen, dan mogen wij op niet minder dan twee uren rekenen, en welkom is ons derhalve de gelegenheid, ons in het fraai gelegen hotel de Keizerskroon verschaft, om ons tot deze wandeling betamelijk voor te bereiden. Veel tijdverlies is het niet, omdat de bezoekers van het Loo toch niet onmiddellijk uit het paleis in

{==336==} {>>pagina-aanduiding<<}
het park kunnen komen, maar zich daartoe hebben aan te melden bij den tuinman, wiens woning, buiten het rasterwerk, niet ver van het logement ligt. Wij gaan dus het hek van het voorplein weêr uit en volgen de eikenlaan, langs den voorgevel der zijgebouwen. In 't voorbijgaan zien wij de groote timmerloods, den rijtuigstal, de manège, de kleine oranjerie en dergelijke nieuwe, ruime inrigtingen, tegenover de stallen gelegen, en als wij ons onder de veranda of onder de eiken voor de Keizerskroon hebben verkwikt en versterkt, dan slaan wij den weg naar het tuinmanshuis in. Aan dien weg lag in den tijd der valkenjagten het eenvoudige valkenhuis. Nog vinden wij er het uitgestrekte waschhuis en weldra de woning, waar ons een der tweeëndertig tuinknechts, wier taak het is de bezoekers te geleiden, wordt meêgegeven.
Voor de ingezetenen van Apeldoorn, wien door 's konings goedgunstige beschikking vrije toegang tot het park is verleend, moet het een genot zijn, daar rond te dwalen en zich naar hartelust op de bekoorlijkste plekken van dezen lusthof te kunnen ophouden. Niet zoo benijdenswaardig is 't, achter de rondleidmachine te draven en het heerlijke bosch door te rennen in den tijd, dien de gids daartoe voldoende acht. Hij moet trouwens in het drukke seizoen den toer vaak verscheidene malen op een' dag doen, en 't is vergefelijk wanneer hij 't zich niet noodeloos moeijelijk maakt. Gelukt het u, zijn' tong wat los te maken en zijn' stap wat te matigen, dan schikt gij u in de noodzakelijkheid van zijn geleide met de gedachte, dat anders tot dwalen in het 700 bunder groote park alle kans zou bestaan en de schoonste partijen ligt zouden worden gemist. Een fraaije laan van accasia's leidt naar het eerste rustpunt: de boerderij van prinses Marianne, een lief huisje met klimop en convolvulus begroeid en door een prachtige berk overschaduwd. 't Inwendige is in denzelfden toestand gebleven als in de dagen, toen de jonge vorstin hier de boter voor 't ontbijt van haar' koninklijken vader en landheer bereidde. Digt bij het huisje ligt de schoone ‘rozenberg’ en aan de andere zijde de bloemtuin, met

{==337==} {>>pagina-aanduiding<<}
de rijk gevulde serre en broeikassen. Het pad door deze regt vorstelijke kweekplaats van Flora's kinderen leidt naar het digte bosch, dat den grooten vijver omringt, 't Is een heerlijke waterpartij, en tegenover het eilandje met den waterval, waar de koningsbank geplaatst is, wordt met regt de tweede halt gehouden. Koning Willem I heeft dezen vijver laten graven. Men zegt, dat reeds koning Lodewijk het plan daartoe had gevormd, maar 't uit vrees voor moerassige uitdampingen had laten varen. Van den man, die zulk een' bijgeloovigen angst voor water moet hebben gehad, dat hij de grachten van het oude Loo heeft laten dempen, laat zich het aanleggen van een groot waterwerk ook minder verwachten. Nabij den vijver vinden wij het oude en het nieuwe badhuis, het laatste aan een der breede, kronkelende beeken die in den vijver uitstroomen, en geruirnen tijd loopt nu de weg tusschen weelderig en statig houtgewas door, ten deele langs de heldere beek, waarin de kunstmatig geteelde forellen vrolijk rondzwemmen, ten deele in de nabijheid van meer open plekken - de landerijen der voormalige koninklijke boerderij - waar boekweitvelden en weiden het digte bosch afwisselen of uitgestrekte velden met bessenstruiken of jonge kersen- en pruimenboomen zijn beplant. Trotsche woudreuzen prijken hier. Forsche dennen verheffen hun kroonen hoog in de lucht. Zware beuken breiden hun krachtige takken wijd over den ruig begroeiden ondergrond uit. Wilde boomgroepen wassen in weelderige verwarring uit een bosch van varens en struweelen op, of als slanke zuilen schieten lange rijen van kloeke stammen in edele schoonheid omhoog. Daar glinstert in de diepte, tusschen het frissche groen en het roode zand van den bodem, een heldere waterstraal. 't Is een der oude sprengen, waar de beek ontspringt, die den grooten vijver voedt. Wij zijn hier in een der schoonste en wildste gedeelte van het park, in een ‘zelf gegroeid
bosch’, waar de zorgende menschenhand niet meer dan het noodige heeft gedaan, om verwildering te voorkomen, zonder dat haar werk zich verried. Een tweede, een derde spreng, met steile, heerlijk begroeide kanten, door eiken, beuken en

{==338==} {>>pagina-aanduiding<<}
dennen ingesloten en overwelfd, verhoogen de aantrekkelijkheid van dit oud Veluwsch woud. Van hier zouden wij niet spoedig scheiden, wanneer 't ons gegeven ware, onze eigene meesters te zijn. Maar de tijd staat niet stil en de gids is een geestverwant van den tijd. Toch is hij menschelijk genoeg geworden, om niet overmatig te haasten. Eenig oponthoud wacht ons trouwens spoedig weêr en er is nog zooveel te zien. Aan de Koningslaan, bij het ijzeren hek, ligt het jagershuis. Wij zijn nu op gelijke hoogte met het paleis, op den breeden, vorstelijken weg, die lijnregt naar de Soerensche bosschen loopt en waarvan wij gisteren het begin - of het einde - hebben gezien. De 100 bunders groote, omrasterde hertenkamp, vol boomgroepen en bosschen, grenst aan dien weg. Als de jager den koperen hoorn zijn schelle klanken ontlokt, komen de herten aangesneld, den zeventienjarigen aanvoerder na, want de ervaring heeft hen geleerd, dat er verband is tusschen die schetterende muziek en roggebrood. Maar een jonge jagthond, die den jager volgt, barst op de toonen der muziek in hartroerende jammerklagten uit. Als de edele dieren hun deel hebben ontvangen, bezoeken wij de jagthonden in hun kwartieren, - nobele schepsels van de edelste rassen, brakken, windhonden, dashondjes, hier reeds zoo vol vlugheid en gratie en kracht. Wat moeten zij niet zijn in het veld, in het bosch! - 't gezigt van zulke honden alleen zou Pieter Stastok tot een' hartstogtelijk jager maken. De gedachte aan het jagtvermaak is dan ook onafscheidelijk aan het Loo verbonden. Daar ginds in het hout ligt het geestige, oude gebouw met zijn beide torens aan weêrszijde van de lage poort en de beide vleugels daar achter. Dat is het oude Loo, of liever, dat is het, wat er overbleef van het kasteel met zijn viertal torens, zijn ruim binnenplein, zijn breede gracht en zijn deftige brug, dat prins Willem III van Jhr. Johan Corsilius van Dorninck
kocht. In den loop der tijden had de erve 't Loe reeds belangrijke promotie gemaakt. Oorspronkelijk was 't een hoorig goed, belast, met de opbrengst van voederkoren en eenige andere lasten, of liever naar het schijnt, twee erven -

{==339==} {>>pagina-aanduiding<<}
't Loe en Elbenich erf - voor 1439 toebehoorende aan Gerrit Noetboom van Harderwijk en Johannes Collert. In 1439 was 't gekocht door en gevrijd en tot een tinsgoed gemaakt ten behoeve van Udo Talhout, raad en algemeen rekenmeester des hertogs, die in 1438, voor een som van 225 lb. in 't jaar, het gemaal en den accijns van Apeldoorn in erfpacht kreeg en later niet minder dan 40,264 Rijnsche guldens den hertog leende, waarvoor hij de inkomsten van de scholtambten Nijkerk, Barneveld en Scherpenzeel in pandschap ontving. Na hem bezat Gerrit van Rijswijck het goed en hem werd de tins kwijtgescholden, tegen betaling van ‘een alde groot’ jaarlijks. 't Was dus een eigen goed geworden en als zoodanig was het in 't bezit gekomen van Hendrik Bentinck, terwijl ook ‘joncker Gijsbert, broder tot Wisch’, er regten op had gehad. Eenigen tijd vóór 1487 had hij voor twee vette ossen van twintig gulden het stuk de aanspraken van jonker Gijsbert afgekocht. Zijn zoon Johan Bentinck erfde het Loo. Omstreeks 1497 werd hij beleend met het jagermeestersambt van Veluwe, dat tot 1481 verbonden was geweest aan het goed Hoekelum onder Bennekom. Veertig jaar lang had hij dit ambt ten genoegen zijner vorsten waargenomen, toen hij zijn vrij eigen goed het Loo in 1537 aan hertog Karel opdroeg, om 't van hem weêr in leen te ontvangen. ‘In recompens’ verkreeg hij het jagermeesterschap erfelijk in zijn geslacht, met de inkomsten daaraan verbonden, bestaande uit een menigte malders boonen, garst, rogge en haver uit verschillende goederen des hertogs opgebragt, en een bepaalde som gelds, tot onderhoud van de jagt en tot kleeding van de knechten. Ook mogt hij ten allen tijde, waar de hertog hof hield, met een' dienaar of jongen komen eten. De jagermeester zou daarentegen
zorgen, dat altijd beschikbaar waren tien knechten, twee te paard en acht te voet, zestien koppelen goede honden en acht zeelen goede hazewinden, die voor zijne rekening kwamen, zonder dat hij kloosters of iemand anders overlast met de honden mogt doen.
Johan Bentinck bekleedde zijn post tot Oct. 1543. Toen stierf

{==340==} {>>pagina-aanduiding<<}
hij en werd opgevolgd door zijn' zoon Adolf, die in 1547 het leen ontving, te verheergewaden met een' jagthoorn en twee witte winden. Reeds in het volgende jaar overleed hij kinderloos. Toen verviel bet jagermeestersambt, volgens bepaling, aan Zeger van Arnhem, die met Anna Bentinck was gehuwd, en na haar kinderloos afsterven keerde het tot het hertogdom terug, om voortaan aan de stadhouders van Gelderland te worden uitgegeven. Als zoodanig bezaten het ook de prinsen van Oranje in de dagen der Republiek. Het Loo kwam achtereenvolgens in 't bezit der geslachten Varick, Arnhem, Voorst, Isendoorn, Stepradt en Dorninck, totdat het een prinselijk jagthuis en eindelijk een koninklijk lustslot werd.
Toen prins Willem het kocht, was het huis grooter dan tegenwoordig, want destijds vereenigde nog een achtergebouw de beide zijvleugels en stond op den N.W. hoek een ronde, op den Z.O. hoek een vierkante toren. Maar daarentegen was de bovenverdieping van den Zuidervleugel bijna geheel door eene groote zaal ingenomen, waarlangs aan de zijde van het binnenplein een open galerij met negen bogen liep. Ook besloeg de reusachtige keuken, die nog bestaat, een goed deel van de ruimte in den noordervleugel, en was het slot dus voor vrolijke jagtpartijen niet ongeschikt, als verblijfplaats van een vorstelijk hof voor langer dan een paar dagen moest het hoogst gebrekkig zijn. Prins Willem draalde dan ook niet met de stichting van een nieuw en grooter huis. Aanvankelijk was daartoe een plaats in het Soerensche bosch bestemd, en de grond voor de fundamenten was reeds uitgegraven, toen het plan veranderde en midden in den zomer een schaar van arbeiders op den Looschen Eng het nog onrijpe koren afmaaide en aan het graven toog. In twee jaren tijds was het nieuwe paleis gereed. Sinds werd het oude Loo voor hofbeambten en logé's bestemd. De groote bovenzaal werd in verscheidene vertrekken afgedeeld en 't inwendige heeft weinig merkwaardigs meer behouden. Eigenaardig zijn er de portretten veler gasten in de dagen der valkenjagten en der Engelsche mannen van den ‘turf’, door J.W. Pieneman geteekend.

{==341==} {>>pagina-aanduiding<<}
't Was toen een lustige tijd en nog gaan de verhalen rond van de gymnastische oefeningen dier heeren, als zij tegen elkander hun kracht en vlugheid maten in den wedloop, waarin niemand van de regte lijn mogt afwijken. Dan ging het door en over alles wat in den weg stond, - door bosschen en heide, door beeken en poelen, tegen de daken der boerenwoningen op, klimmend, springend, zwemmend, ‘quite English’. - Nog weten de ouderen van dagen van de fantastische verlichting, als het hof van een' wandelrid terugkeerde, als vijftig man met fakkels achter de boomen stonden langs den weg en bij de aankomst op het paleis alles in gloed was gehuld. Niet oneigenaardig was het, de deelgenooten zulker spelen en feesten door hunne afbeeldsels te vereeuwigen.
De vreemdeling krijgt ze echter evenmin te zien, als hem het inwendige van het oude Loo wordt ontsloten. Alleen tot het binnenplein wordt hij toegelaten, en hij kan er het klimop de oude muren zien bedekken en het geestige traptorentje bij den poortboog zien oprijzen.
Naar 't zich laat gissen, heeft Johan Bentinck het huis gebouwd. Het ‘erve’ 't Loo lag welligt tusschen het latere kasteel en het tegenwoordige jagershuis, waar wij nog het oude hof aantreffen.
Niet ver van het oude Loo vinden wij nog een zeer fraaije waterpartij, - den hoogen vijver - met den schoonen waterval, waaronder het pad doorloopt en waar, als achter een koelen, doorzigtigen sluijer, een heerlijk zitbankje is aangebragt. Rijk aan prachtig hout is de gansche omtrek van den vijver, en tot de historische plekjes in dit gedeelte van het park behoort de bank in den hollen weg, als een der geliefkoosde rustplaatsen van den stichter dezer uitnemende lustwarande. Voorts rest ons nog een bezoek aan het bevallige marmeren beeld der Faam, die de dankbaarheid des volks over de krachtige hulp des konings aan de in 1855 door den watersnood zoo droevig geteisterde gewesten verkondigt. Wij hebben de sierlijke, met klimplanten overdekte ijzeren berceau en de deftige laan van hoog-
{==342==} {>>pagina-aanduiding<<}
stammige oranjeboomen tegenover de vensters van 's konings bijzondere vertrekken nog te doorwandelen; wij hebben nog menigen statigen boom en menige schilderachtige boomgroep te bewonderen; wij hebben den indruk te ontvangen van het uitgestrekte, majestueuze grasperk achter het paleis, en als wij dan scheiden van het park, dan zal het zijn met de gedachte, dat wij in een' waarlijk koninklijken lusthof hebben vertoefd. Misschien is dan de opgewektheid tot een bezoek aan den zeven bunders grooten moestuin bij de tuinmanswoning niet groot meer; maar als wij het doen, dan leeren wij ook daar een deel der bezitting kennen, dat door bevoegde beoordeelaars gerekend wordt te behooren tot het voortreffelijkste in zijn soort, dat Europa heeft aantewijzen.
Liever wilt gij misschien nog eens in het park terug, ditmaal zonder geleide, met den ring van Gyges, die ons onzigtbaar maakt, en met de tooverroede, die 't verledene weêr terugroept in het leven. Wij zijn in de laatste jaren der 17de eeuw; prins Willem heeft den troon van Engeland bestegen en het prinselijk jagtslot is een koninklijk paleis geworden. Met koninklijke pracht is de lusthof aangelegd en versierd. De kunstenaar, die de tuinen van Versailles heeft ontworpen, le Nôtre, maakte ook de plannen voor de tuinen van het Loo. Dat het plantsoen nog wat jong is en wat schraal op den eng, waar in 1686 het koren nog golfde, is zijne schuld niet. Het oude hout, in den omtrek fier zich verheffend, belooft, dat eenmaal ook het nieuwe gedeelte met rijk en weelderig lommer prijken zal. Wat menschelijke kunst vermogt, dat is hier gedaan. Achter het middengebouw loopt een breed terras, dat de gansche breedte van het paleis met zijn vleugels beslaat. Vazen versieren het en bij den trap, die naar de tuinen leidt, zijn twee marmeren beelden geplaatst, de rijngod en een riviergodin, uit wier urnen heldere waterstralen ontspringen, die, van trap tot trap in schelpen opgevangen, op elk der twaalf treden twee ‘schelpcascades’ vormen. Dalen wij den trap af, dan voert ons het pad in den eersten tuin, tusschen tien fonteintjes, op twee rijen, naar de

{==343==} {>>pagina-aanduiding<<}
groote Venusfontein in het midden. Op een bol, door vier uit schelpen waterspuitende Tritons, staat het fraaije beeld van de mingodin met Amor, en een viertal zwanen werpen bovendien krachtige stralen in het marmeren bekken. Aan beide zijden der fontein liggen gras- en bloemparterres, met vazen, en in het midden van ieder perk een ‘springende wereldkloot’, een bol, door vier kinders getorscht, waaruit een menigte stralen in alle rigtingen springen. Deze tuin is aan twee kanten ingesloten door terrassen, die zich bij het groote terras aansluiten, en heeft in het midden een prachtig fonteinwerk, waarboven een rijk versierd kabinet zich verheft. De hoofdgroep van elk dier fonteinen is een marmeren beeld, Arion en Narcissus, van ruischende waterstroomen omringd, opspuitend uit dolfijnen en vazen, in drie rijen trapsgewijze neêrdalend langs de nis waarin het beeld is geplaatst, en om de voeten er van in het bekken kletterend. In elken hoek leidt een kostbare trap uit den tuin naar het terras. De achterzijde is afgesloten door een lage balustrade, waar langs een snelle beek vliet en een laan, die naar het oude Loo voert, loopt. Kunstig bewerkte hekken, wederom met beelden en watersprongen versierd, sluiten deze laan af. In het midden is de balustrade open. Tusschen twee kwartcirkels besluit zij de Herculesfontein, een fraai kinderbeeldje, dat twee waterspuwende slangen in de armen gekneld houdt. Nu komen wij in den tweeden tuin - het park der Nanen. Deze is aan beide zijden ingesloten door een hooge, geschoren haag, met ronde openingen, waaraan zich de amfitheathers aansluiten, galerijen met trappen en kolommen. Het voornaamste sieraad is hier de prachtige Koningssprong, wiens colossale straal tot op gelijke hoogte met het dak van het paleis omhoog stijgt, uit den beker, door een liggend beeld opgeheven. Verder vinden wij hier de grotfontein, wier
watermassa in drie verdiepingen neervalt, tusschen een' rand van grotwerk met twaalf krachtige spruiten. Tusschen de twee groote steenen reposoirs, die van Amphitrite en van de Najaden, ligt de zeeappel, een kleine fontein met twee bevallige stralen. Langs den sierlijken trap,

{==344==} {>>pagina-aanduiding<<}
waarmede wij uit den tweeden tuin afdalen, storten zich de waterstralen van al deze fonteinen in een bekken, om in den vorm van beekjes verder hun' weg te vinden door het bosch. Keeren wij naar het groote terras terug, dan ontmoeten wij, aan elke zijde van 't paleis, een tweetal tuinen, ingesloten door de vleugels van het gebouw en door hooge muren. Links van den hoofdtrap leidt de ‘koninginnegrot’ naar de tuinen der koningin. De eerste heet de Oranjerie en prijkt met prachtige oranjeboomen en een bevallige fontein, de Syringafontein. Daar achter ligt het koninginscabinet, met berceaux, doolalleés en vijf kleine fonteinen. Het koningsbad, regts van den trap, geeft toegang tot den bijzonderen tuin van Z.M., met de koningsfontein en tot de klosbaan, met het fijne, gerolde gras, tot het balspel bestemd. Laten wij van het terras het oog over al deze tuinen en fonteinen weiden; zien wij bovendien, boven de groene hagen van het doolhof, nog een drietal waterstralen opspringen en, tusschen 't geboomte waarin het oude Loo zich half verschuilt, den hoogen, prachtigen Moersprong tintelen in het zonlicht; zien wij, naast de tuinen der koningin, buiten den muur, weêr een andere fontein met haar slanke waterkolom te midden van groen en bloemen blinken - dan ontvangen wij een' indruk van weelde en luister, die ons de bewondering van den tijdgenoot voor dezen koninklijken lusthof ten volle doet begrijpen. En slaan wij nog eens den weg naar den hoogen vijver in, langs het oude Loo, met zijn ruime gracht en de schoone fontein, dan vinden wij er een uitgestrekte, heldere waterkom, waarheen wij opklimmen langs breede, marmeren trappen, in wier midden het geestig beeldwerk van de visschertjes boven het groote vlies - als de tegenwoordige waterval - is aangebragt, waar kloeke stralen uit marmeren leeuwenkoppen vloeijen en uit de in elkander
gevlochten en gekroonde naamcijfers W. en M. een veertigtal fonteintjes springen. Hoe rijk was die aanleg. Hoe kunstig al dat fonteinwerk. Hoe schoon bewerkt al die marmeren beelden, groepen en vazen! Wilt gij iets er van nog zien? Nagenoeg alles is

{==345==} {>>pagina-aanduiding<<}
verdwenen en gesloopt. De looden buizen zelfs, die het water van de bergen bij Asselt voerden, zijn door de Franschen opgegraven en verkocht. Waar al het marmer bleef, weet niemand. Maar iets kan ik u nog toonen. Op den trap achter 't paleis staan nog een paar vazen. Ebbelaer heeft ze gemaakt. Wij vinden er de bewijzen in, wat kunstwerken hier eens hebben geprijkt. Misschien treft het ons, dat wij niet enkel heeren en dames, pages en dienaars, zien wemelen in de tuinen, maar er zelfs ruiters en rijtuigen, honden in menigte en een' armen Lazarus met een houten been, bedelend aantreffen.

Honderd jaar na den aanleg van deze prachtige tuinen ontving het lustslot een sieraad van zeer bijzonderen aard en groote zeldzaamheid. Prins Willem V onderhield er, evenals zijn vader, een niet onbelangrijke diergaarde en deze werd in den jare 1785 verrijkt met twee Ceiloneesche olifanten, een geschenk van de O.I. Compagnie. Hans en Parkie waren drie jaar oud en uitermate mak; zelfs werden zij, naar 't verhaal van den Franschen schilder en graveur Houel, gedurende hun verblijf op het kleine Loo bij den Haag, ‘op alle feesten in de hofstad genoodigd en mogten niet alleen vrijelijk de tuinen, maar zelfs de zalen doorwandelen. Met gemak klommen zij de trappen op en af.’ De verbeeldingskracht des heeren Houel schijnt niet minder reusachtig te zijn geweest dan de dieren, die hij met veel ijver bestudeerd, met veel kennis beschreven en met veel talent in allerlei houdingen en in allerlei toestanden afgebeeld heeft!
Na kort vertoef in den Haag vertrokken zij naar het Loo, om er in de ruime wildbaan, in het gedeelte van het park, waar thans de Rozenberg prijkt, een betrekkelijke vrijheid te vinden. Maar het jaar 1795, dat zooveel grootheid omver wierp, dreigde ook voor hen noodlottig te worden. Na de vlugt van hun' meester begonnen ook voor hen magere jaren, en toen een

{==346==} {>>pagina-aanduiding<<}
Fransch generaal op het Loo zijn' intrek had genomen, liep hun leven gevaar. De wakkere citoyen, voor tafelweelde niet ongevoelig, had reeds menig zeldzaam dier uit de verzameling weggeschoten en scheen niet ongeneigd, om zich ook eens van den smaak van een olifantengebraad te vergewissen. Een bevel van Pichegru, die de beslissing van het lot der zeldzame en kostbare dieren aan zich behield, bewaarde hen voor een' zoo ontijdigen dood. Straks verscheen een volksvertegenwoordiger, met last om alle vervoerbare merkwaardigheden in ontvangst te nemen en naar Parijs over te brengen. Met name waren Hans en Parkie daarbij genoemd.
Maar 't bevel omtrent deze beide reuzen was gemakkelijker te geven dan uit te voeren. Naauwelijks was Hans in zijn hok gesloten, of hij verbrak dien ongewonen kerker. Eerst vier maanden daarna was een sterker hok gereed; twaalf dagen lang was het voorzigtige dier niet te bewegen er in te gaan. Een kind verschalkte zijn waakzaamheid en bedroog zijn vertrouwen, door vruchten achter zijn voorpooten te strooijen. Nu zou de togt beginnen. Twee spannen, elk van zestien paarden, trokken de zware wagens, waarop de hokken stonden. Bij het uitrijden van het hek brak de wagen van Hans. Er bleef niets anders over dan tijdelijke invrijheidstelling, en naar de cornac verhaalde, de gescheiden echtgenooten schreiden tranen van blijdschap bij de hereeniging. 't Was reeds 26 Sept. 1797, toen eindelijk het vervoer kon worden beproefd. Sterker waren de wagens, tot honderd was het getal der paarden gestegen en nu ging 't zonder verder ongeval tot Deventer. Te scheep kwamen zij in Rotterdam en voorts, over Dordrecht, in Bergen op Zoom, na een' gevaarlijken overtogt van het Hollandsch Diep. Deels over land, deels langs waterwegen, bereikten zij eindelijk, na een reis van vele weken, het Museum voor natuurlijke historie in de magtige hoofdstad. En als 't ook voor een olifantenhart streelend is, aangegaapt, bewonderd, bezongen te worden, dan vonden Hans en Parkie ruime vergoeding voor de ongemakken der reize en voor het kalme leven onder de hooge boomen

{==347==} {>>pagina-aanduiding<<}
van het prinselijk Loo, dat voortaan voor hen tot het verledene behoorde.

Zij zijn in Parijs gestorven. Evenmin als deze ‘zegeteekenen der overwinning’, keerden de andere merkwaardigheden, die eens het lustslot versierden, derwaarts terug. Vooral betreurde men het verlies van een kostbaar verguld kanon, een geschenk van een' keizer van China, en een zeldzaam schoone gebeeldhouwde houten vaas. Ook de vorstelijke balling, die op dit paleis zijner vaderen zich zoo gaarne had teruggetrokken, om rust te vinden onder de stormen van zijn' tijd, waartegen hij niet was opgewassen, zag zijn heerlijk Loo niet weder. Jaren van vernedering volgden. Maar de betere dagen kwamen ook en de krachtige gemalinne van den zwakken prins mogt haar laatste levensdagen hier doorbrengen. Op een bank in het park sliep zij in, den 9den Junij 1820. Van den ouden luister, die eens kasteel en tuinen sierde, bleef niet veel meer over, maar met nieuwe schoonheden verrijkte de liefde van Neêrlands koningen het erfgoed van hun doorluchtig voorgeslacht. Welig wast er het hout, vriendelijk vloeijen er de beeken, in rijken overvloed bloeijen er de bloemen, frisch zijn er de uitgestrekte grasperken, helder blinken er de vijvers in het park. Schatten van smaak en kunst vullen de zalen en vertrekken van het paleis. Stemmen uit het verledene spreken er, de zegen van het tegenwoordige verblijdt er oog en hart van wie volk en koningshuis, zoo naauw vereenigd, lief heeft. En zoo vinde 't nog langen tijd het geslacht, dat na ons komt, steeds rijker aan herinneringen, die verheffen en goeddoen!

Wij hebben een merkwaardige landstreek, althans ten deele, leeren kennen. Tot de vroegst bewoonde gedeelten van ons vader-
{==348==} {>>pagina-aanduiding<<}
land behoort zij, en zoowel de grond als het volk bewaart nog menig overblijfsel, dat eeuwen heugt. Zeden en gebruiken, instellingen en regten, van de oudste nederzettingen afkomstig, hebben wij er aangetroffen. De bewoner der Veluwe is vasthoudend en lang blijft er het oude bewaard. Toch is ook hier veel veranderd. De groote bosschen, die eens den bodem bijna geheel bedekten, zijn grootendeels verdwenen en hoe meer zij werden uitgeroeid, des te meer verwoestingen rigtten de noodlottige zandverstuivingen aan. Menig woeste plek werd in den loop der eeuwen ontgonnen en nieuwe regten en verpligtingen vermengden zich met de ouden. Een vorstelijk hof oefende er zijn' invloed bijna twee eeuwen lang en de moderne tijd liet er sinds eenige jaren zich krachtig gelden. Natuurschoon is er in ruime mate te vinden voor wie weet te zoeken en voor wie veel gemakken en genietingen der beschaafde maatschappij kan missen. Frissche lucht waait over de heuvels. Vrijheid woont op de heiden. Plegtige ernst huist in de bosschen. Levenskracht stroomt alom. Wie deze dingen liefheeft, die kome over de Veluwe dwalen met den wandelstaf in de hand en een open oog, een open hart. Het zweet zal op het voorhoofd parelen, 't stoffig zand zal den voet bedekken, 't felle licht zal soms het oog verblinden. Maar rijke vergoeding wordt u gegeven, als gij neerzit op de hoogte, of rondziet in de verte, of de spelingen van het licht in de bladeren opvangt, of de vriendelijke heideplant met haar klokjes den dorren grond als met een' purperen vorstenmantel ziet tooijen.

{==t.o. 349==} {>>pagina-aanduiding<<}



{== afbeelding 
	
DE ROTTERDAMSCHE KOPERMOLEN.


PA Schipperus del, lith.


KANNENBURG.


S. Lankhout & Co den Haag
==} {>>afbeelding<<}
    




{==349==} {>>pagina-aanduiding<<}

Aanteekeningen.

Op blz. 261, r. 16 v.b. is een zinstorende correctiefout ingeslopen. 't Moet zijn: Zuidbroek stond hooger, als de woonplaats van den Drost.

Hoe men van den Haag naar het Loo reisde, is o.a. te zien in 't journaal van C. Huygens, den jonge, die den togt dikwijls en op verschillende wijzen gemaakt heeft. Er waren altijd een paar dagen meê gemoeid en 't moet een handvol geld gekost hebben.

Omtrent de in den tekst behandelde landstreek zijn velerlei bijzonderheden te vinden in de Greldersche volksalmanakken, als over Schoonderbeek en de kellenarij te Putten in die van 1852 en 53; over Ermelo 64 (met afbeelding van den koningseik); over de Putter- en Sprielerbosschen 63; over 't Uddelermeer 41 (met plaatje) en 68, over 't noodlottig ongeluk aldaar 40; terwijl ook in andere jaargangen Veluwsche eigenaardigheden worden behandeld. Van den heer Mr. C.A. Nairac, burgemeester van Barneveld, ontving ik ter inzage eenige handschriften van den heer Haasloop Werner, den steller van vele bijdragen in dien Almanak. Ik vond daarin veel, wat er reeds in was opgenomen, maar ook nog ongedrukte bijdragen, o.a. betreffende de adellijke huizen Oldenaller en Hell bij Putten, een beschrijving van de deels Romaansche kerk aldaar, en in een wandeling in de gemeente Ede, de opmerking, naar aanleiding van den Drieberg bij Lunteren, dat op onderlingen afstand van 1½ uur, nog zulke ‘drie-bergen’ - drie ronde heuvels in een' stomphoek - worden gevonden te Drie, bij Grinkel onder Ede en bij Heelsum, en dat het oude offerplaatsen waren, aan Freija, Othin en Thor gewijd. Ook bevat het M.S. een aardig kaartje van den Romeinschen heirweg over de Veluwe.
Het opstel van den heer de Meester over Schoonderbeek en 't door mij daaraan ontleende, schijnt eenige wijziging te behoeven. In de heraldieke bibl. 1878, blz. 296 e.v. wijst de heer Anspach aan (geslacht Vijgh) dat er twee natuurlijke dochters van Karel van Egmond, beiden Anna geheeten, op Schoonderbeek hebben gewoond en met elkander zijn verward. De grafzerk in de kerk te Putten moet niet die van Anna Vijgh zijn, maar van hare zuster.

{==350==} {>>pagina-aanduiding<<}

Over de bosschen van Putten, Spriel en Speulde is te vergelijken Nijhoff' s Bijdragen, deel 7, blz. 294.
Sloet's voortreffelijk Oorkondenboek bewees groote diensten voor de kennis van den toestand dezer landstreek. De Hunneschans is uitvoerig behandeld door Janssen, in Nijhoff's Bijdragen, deel 4, blz. 71 e.v.
Koningseik en schans gaven Hofdijk stof voor twee tafereelen in zijn Hist. landschappen.
Nievelt's Op de Veluwe, in Los en Vast van 1876, is zeker nog niet vergeten door wie die frissche schets mogten lezen.
De twist omtrent het regt van schapen wasschen in 't Uddelermeer leerde ik kennen uit het Register op 't archief van Gelder en Zutfen, p. 222 en 290. Dat op de Veluwe wel eens regten werden aangematigd, kan o.a. blijken uit een vonnis van 1653, waarbij Joachim Everts en Lambert Verburgh worden veroordeeld, om den rodetient te Kootwijk, het goed Uddel, het Uddelermeer, den hof in 't Garderbroek en 's Grevenholt te verlaten, tenzij zij bewijzen, dat die tiende en goederen in erfpacht zijn uitgegeven of in vrij eigen goed zijn veranderd. (Ibid. p. 169.)
Het verschil omtrent den oorsprong der regten op de Veluwe moet, naar mijn inzien, op deze wijze worden beslist, dat velen daarvan ouder zijn dan de heerschappij van landvorsten en dagteekenen uit den tijd der eerste nederzettingen in de woeste, boschrijke landstreek, terwijl anderen uit vorstelijke giften zijn gesproten, wanneer nog niet in gebruik genomen grondstukken in die uitgestrekte wildernis door bisschop of graaf werden uitgegeven, en dat er dus geen algemeene regel kan worden gesteld. (Vgl. Nairac, Een oud hoekje der Veluwe, blz. 60 en elders.)

De oudheden, bij Apeldoorn gevonden, zijn behandeld door Janssen, Nijhoff's Bijdr., dl. 7, blz. 320.

Omtrent de valkenvangst bij Valkenswaard is te vergelijken: Schlegel, Dierentuin van het K.Z. Gen. Nat. Art. Mag., blz. 17 e.v. Naar Hofdijk's beschrijving van het Loo (Kasteelen in Nederland II, blz. 147 e.v.) behoeft wel niet opzettelijk verwezen te worden. Bij de uitgave in 1854 waren hem de belangrijke bijzonderheden omtrent ‘het erve 't Loe’ door baron Sloet van de Beele in Nijhoff's Bijdragen, N.R. dl. 1, blz. 26 en door den redacteur, N.R. dl. 4, blz. 266 meêgedeeld, nog onbekend. Vreemd is het echter, dat ook deze geleerde en onafhankelijke historicus zich evenals vele anderen heeft laten verschalken door van Spaens schrijf-
{==351==} {>>pagina-aanduiding<<}
of drukfout. (Inl. IV, 263) waardoor prins Willem gezegd wordt, reeds in 1656 het Loo te hebben gekocht. 't Was in 1686. Het volgend extract uit het leenregister van Gelderland dank ik aan de welwillendheid van Jhr. Mr. Th.H.F. van Riemsdijk, provinciaal archivarius.
Idem (Adolph Bentinck) ontfengt te leen dat huys op 't Loe inden Lande van Veluwen inden Kerspel van Apeldorn gelegen tot Zutphenschen rechten ende dat jegermramt van Veluwen voor sich ende synes lyffserven mansgebeurt na wtwyzen Hertog Carels brieven met eenen jegerhorn ende 2 witte winden te verhergewaden 19a Septembris 1547.
Alyt Bentings Erve hares broders Adolphs ontfengt dat huys op 't Loe inden Kerspel van Apeldoren gelegen tot Zutph. rechten 30 May 1548. Willem Bentinck is hulder.
Seger van Arnhem met consent dor Coningin ontfengt dat jegermrampt Slants van Gelre alleen syn leven lanck te gebruicken ende sal na synen doot te hove vallen 3 Septembris 1548.
Philips van Lalaing Grave to Hoochstraten Statholder Slants van Gelre by transport Segers om gedurende desselven leuen te gebruiken.
Clara van Varich erve harer moder onmundig stervende erft op Philips van Varich haren vader dat huys op 't Loe inden Kerspel van Apeldorn gelegen tot Zutphenschen rechten 23a Martij 1555. Idem vernyt eed 2a Juny 1556.
Seger van Arnhem verlyt op sulcke actie als hem na dode des Graven van Hoochstraten ander jegermramt syn leven lanck noch competeren mochte, 6a Sept. 1555.
Idem als pretenderende Erve te syn synes swagers Adolph Bentings sueckt belen 'tsynen rechten van den huyse tLoe, maer wort wtgestelt, doch sonder preiudicie 6a Marty 1556.
Philips van Varich verüyt eedt. 2a Juny 1556.
Seger van Arnhem beleent met den huyse tLoe wt cracht der constitutie, volgen welcke hy sowel 'tselve huys als 't jegermrampt hadde behoren te verheffen ende in gebruick te nemen, 'twelck deur onwetenheyt versuymt, ende om der tucht der weduwe Adolph Bentinx nagebleven were 3a Novembris anno 1556.
Fenne Bentings Erve Adolphs Voorn erft op.
Johanna van Arnhem huysfrou Elberts van Voorst 27a Juny 1572.
Johan van Varich Erve synens broders Philips 15a Julii 1577.
Margriet van Voorst by transport harer moeder Johanna voorn. (die haer tucht behelt) ontfengt dat huys tloe met syn toebehoren in den lande van Veluwen inden Kerspel van Apeldorn gelegen tot onversterflicken Zutphenschen rechten 2a Aprilis 1599.
Eadem weduwe Wolters van Isendorn stelt tot nyen hulder Elbert van Isendorn haren neve 20a Julii 1622.

{==352==} {>>pagina-aanduiding<<}

(Volgen de beleeningen en de geslachten Isendorn, Stepraedt en Ulft gen. Dornyck.)
Johan Corselius van Ulft genaemt Darnyck Heer tot Indornick Laeckhusen etc. als erve syner moeder vruwe Johanna Maria van Stepraet beleent den 4 April 1679.
Idem laet approberen het maechgescheit tusschen hem, syn broeders en susters opgericht den 10 Novemb. 1685 en draecht dit leen op aen Syn Hoocheyt Willem Hendrick Prince van Orangien, Nassou etc. Erfstadtholder etc. die daermede beleent is door synen hulder en volmr Matthius Sluyter den 28 Januarij 1686.

Omtrent het verblijf van koning Lodewijk op het Loo zijn aardige bijzonderheden bewaard in: La cour de Hollande sous le règnede L.B., par un auditeur. Belangrijke inlichtingen, in den tekst gebruikt, ontving ik van verschillende bevoegde personen. Aan de vriendelijke tusschenkomst van den heer architect W. Neelmeijer te Apeldoorn dank ik de inzage van het fraaije plaatwerk van Romein de Hooghe en aan den Heer Ch. Rochussen alhier de kennismaking met de Admirandorum Quadruplem Spectaculum delectum, pictum et aeri incisium per Johannem van Call, beiden een aantal afbeeldingen van de tuinen bevattende. Het groote prachtwerk in folio, dat bestaan moet, is mij niet in handen gekomen.

De kunstzaal op 't Loo is beschreven en afgebeeld in Eigen Haard, Jaargang 1876, blz. 286 vgg.

Het zeldzame boek, waarin de geschiedenis van Hans en Parkie, door J.P.L.L. Houel beschreven is, (Hist. Nat. de deux elefants, male et femelle, du Museum de Paris, venus de Hollande en France, en l'an VI. Paris, An XII, 1803) is te vinden in de rijke bibliotheek der Rotterdamsche diergaarde. Dr. Snellen van Vollenhoven nam haar over in het jaarboekje van 't K.Z. Gen. Nat. Art. Mag. 1864. Witkamp gaf een overzigt van de geschiedenis der stadhouderlijke diergaarden als aanhangsel van Schlegel's genoemd werk.

Een goede bruikbare Gids door Apeldoorn enz. is uitgegeven te Deventer bij ter Gunne.







{==353==} {>>pagina-aanduiding<<}

De Kannenburg bij Vaassen.

Is het natuurlijk, dat de vreemdeling bij een kort verblijf in Apeldoorn den tijd, die hem rest na de bezigtiging van het Loo, tot een bezoek aan de Soerensche bosschen besteedt, als hem een vertoef van enkele dagen vergund is, zal hij niet verzuimen, ook zijn schreden te rigten naar het oude, welbewaarde kasteel, dat nog altijd in de onmiddellijke nabijheid van het dorp Vaassen, door statig houtgewas omringd, met den ernst eener eerwaardige adellijke huizinge prijkt. Zeker heeft de omtrek veel van zijn schoon verloren, sinds het uitgestrekte bosch met zijn zware eiken is uitgeroeid, maar de grijze burgt zelf heeft toch uit- en inwendig belangrijks genoeg behouden, om tot een uitstapje derwaarts uit te lokken. Ook is er nog wel zóóveel van het park en van de lanen gespaard, dat niet enkel de begeerte om een middeleeuwsch kasteel te gaan bezoeken, de keus tot een wandeling naar den Kannenburg behoeft te bepalen. De ligging van het slot is nog altijd fraai te noemen, vooral als wij den vorigen rijkdom van prachtig hout niet in rekening brengen en het tegenwoordige niet door de vergelijking met hetgeen geweest is benadeelen, terwijl de weg naar Vaassen geenszins van bekoorlijkheid en liefelijkheid is verstoken.

{==354==} {>>pagina-aanduiding<<}

Bij den aanvang van de groote laan, die op het paleis aanloopt, wendt zich de Zwolsche straatweg ter regterzijde af. Wilden wij de Loolaan ten einde wandelen en de ons reeds bekende laan langs de Keizerskroon inslaan, dan zouden wij even voorbij dit logement langs een' kleinen omweg op de groote heirbaan uitkomen. In den driehoek, door deze wegen gevormd, vinden wij het grootste gedeelte van het gehucht Loo, met zijne gemeenteschool en de kerk en school der Chr. Gereformeerde gemeente. Gelijk Apeldoorn een dorp is, dat menig kleine stad overtreft, zoo is Loo een gehucht, dat door de talrijkheid en 't welvarend voorkomen zijner huizen menig dorp in de schaduw stelt. Boschjes, lanen en bouwakkers vormen een vrolijk landschap vol afwisseling en zijn de beuken langs den weg nog wat schraal, zij beloven in de toekomst een sieraad voor den omtrek te worden, als de tijd, die hen tot wasdom brengt, hun oude, trotsche naburen zal hebben doen ondergaan. Die weg regts leidt naar Deventer, door de buurschap Ankelaar, en in die rigting vinden wij de korenakkers van den uitgestrekten Noord Apeldoornschen Eng, waaruit enkele verstrooide huizen hun bemoste daken verheffen en waar doorheen een aantal voetpaden en zandsporen zich slingeren. Aan de andere zijde van den met linden, iepen en eiken beplanten straatweg liggen de huizen van 't gehucht Loo in het groen, en daarachter prijken de donkere bosschen van het koninklijk park. Achter den moestuin komen wij langs, maar de schatten, daarin gekweekt, kunnen wij niet overzien, en al beletten de muren en schuttingen het niet, wij zouden toch vergeefs beproeven, de bladeren van den overouden, nog door prins Willem III geplanten moerbeziënboom te onderscheiden. Deze eerwaardige stam is voor korte jaren den weg van alle vleesch en van alle boomen gegaan. Maar tusschen de rasters door kunnen wij wel een' blik op den grooten vijver werpen, en boven het
staketsel zien wij de hooge kruinen der statige boomen, die de fraaije waterpartij omringen. Een vrolijk beekje doorsnijdt onzen weg en gaat zich daar ginds in de velden verbergen. Vóór dat het

{==355==} {>>pagina-aanduiding<<}
zich stort in de Grift, zal 't zich nog verdienstelijk maken, door het rad van een' watermolen in beweging te brengen. Wij moeten ons niet laten afleiden door het zandpad, dat ter regterzijde langs schilderachtige berkjes, met hun fijne witte schors en hun bevallige guirlandes van bogtige takken voortloopt, noch door den breeden grintweg, die straks ter linkerhand de rasters van het park volgt. Het eerste zou ons wel door de buurschap Wenum naar Vaassen brengen, maar toch niet boven den straatweg te verkiezen zijn. De tweede leidt naar het Wiesselsche kamp, waar in 1872 de derde Nationale Scherpschutters-schietwedstrijd (welk een woord!) door den Nederlandschen Weerbaarheidsbond (welk een woord wederom!) werd gehouden, maar dat thans verlaten is, behoudens de weken, waarin de Normaalschietschool er oefeningen houdt. Langs onzen weg gaat het bouwland allengs in heide over. Een prachtig heigezigt opent zich. In de verte blaauwen de heuvels, bedekt met de donkere Wiesselsche bosschen, die in eenige slanke, afzonderlijk staande dennen uitloopen. Scherp steekt het roode dak eener woning, door de zon verlicht, tegen den ernstigen achtergrond af en blinkend wit schittert het spoor in de bruine heide, waarover een zware wolkschaduw trekt. Vóór ons teekent zich een bijna zwart getint bosch onder de wilde lucht met krachtige lijnen af. Helder blinkt, meer op den voorgrond, een haverveld met zijn teeder groen, in tegenstelling met het purper en violet van de nog onontgonnen heide er om heen. Ruw en woest, vol indrukwekkende majesteit is het landschap. Maar op eens verandert het. Wij zijn het bosch, dat voor ons ligt, genaderd. Een barre zandweg loopt er dwars voorbij, en zie nu eens, hoe frisch en vrolijk het beekje voortstroomt onder de takken, driftig schuimende watervalletjes vormend en brekend over de groote steenen, die het in zijn bedding ontmoet. Zonderling zien die steenen er uit. Zoo
levert de heide ze niet, zoo zwart en blaauw en geel geaderd en gestreept! Kopererts is het, wat wij hier vinden in de beek. Het bosch behoort tot het aanzienlijk landgoed: de Rotterdamse kopermolen, waar in 1740 een belangrijke ko-
{==356==} {>>pagina-aanduiding<<}
perpletterij werd gevestigd en thans een fabriek van houtbereiding in werking is. 't Is een fraaije buitenplaats, met hoog en digt houtgewas, van slingerpaden doorkruist; en langs den schaduwrijken weg schiet het beekje lustig voort, totdat het bij een brugje kletterend naar beneden stort. Nu zien wij ook den witten molen, met het roode dak en het wentelend rad, half onder 't groen verscholen, en getuigde dat rad niet van de bestemming van het vriendelijke gebouw, wij zouden 't eer voor een heerenhuizinge groeten, want voor den gevel prijken beelden, helder afstekend tegen den donkeren achtergrond. Toch is 't het heerenhuis niet, evenmin als hier nog de hoofdtoegang is tot het goed. Dien vinden wij een weinig verder, door een deftig ijzeren hek, tusschen zware, met vazen versierde steenen pilasters, die den naam de Rotterdamsche kopermolen met groote letters dragen. Van hier leidt een breede laan naar het huis. Aan den overkant van den weg is 't een ander, minder statig, maar niet minder liefelijk tafereel. Daar kronkelt zich de beek langs het frissche weiland, waar de bonte runderen het lommer van een' prachtigen eik hebben opgezocht, en waar een schoone linde het rietendak der boerenwoning overschaduwt. Nog eenigen tijd strekt het bosch zich langs de sparrenlaan van den straatweg uit. Dan komen wij weêr in 't open veld; roode heide, witte boekweit, groene haver, de schaapskooi tusschen de berken aan het rulle zandspoor, akkermaalshout, blaauwe heuvels in de verte, het torentje vóór ons met zijn scherpe spits, het donkere bosch, dat den Kannenburg omringt, waarboven even een torendak blinkt, de kudde schapen op het woeste veld, boerderijen onder de eiken, die hun knoestige
takken beschermend er over uitbreiden, het beekje met zijn steile kanten, slingerend door de akkers, de molen met zijn gonzende wieken, dit alles geeft een' rijkdom van afwisseling, terwijl wij het stille dorpje naderen. Straks volgen oude, hoogstammige beuken, een ijzergieterij, wederom boekweitvelden en boschjes, en de eerste witte huizen aan de dorpsstraat, met tuinen, bloemen, boomen, vrolijk en rustig gelegerd rondom het kerkje tusschen de linden. Ook vinden wij er het

{==357==} {>>pagina-aanduiding<<}
logement, des zomers druk bezocht en een aangename verblijfplaats voor families uit de stad, en niet het minst voor landschap-schilders, die hier in niet geringen getale hun studies kwamen maken, toen de heerlijke, wilde bosschen van den Kannenburg nog in hun' vollen luister prijkten. Hun ondergang was ook voor Vaassens welvaart een zware slag.

't Voornaamste gebouw van het dorp is de kerk, die de sporen van hoogen ouderdom vertoont, al is zij tegenwoordig ook grootendeels vernieuwd en zonder bouwkundige waarde. Als 't in het algemeen waar is, dat de oude steenen doopvonten, hier en daar gevonden, bij de stichting van de kerkgebouwen er in geplaatst werden, dan schijnt deze kerk uit de 12de eeuw afkomstig. Althans, tot die eeuw wordt de zandsteenen doopvont alhier, waarvan tegenwoordig alleen het voetstuk nog over is, gebragt. Die kerk was echter niet de eerste, die hier gebouwd werd. Zij verving een nog veel ouder bedehuis, dat wel van hout zal zijn opgetrokken geweest en dat reeds in 891 of 892 bestond. Destijds toch gaf een vrome en blijkbaar bemiddelde vrouw, Brunhild, ‘de kerk en eene hoeve in de villa Fasna’ aan de abdij van Lauresham of Lorsch. Vaassen moet dus op het einde der 9de eeuw een plaats van eenig belang zijn geweest, die althans eene kerk bezat, waarschijnlijk de stichting van een' der geërfden in de gemeenschappelijke bosschen en heidevelden, waarin Brunhild der abdij een aandeel afstond. Als van ouds wordt ook thans nog een deel van den grond in den omtrek in gemeenschap bezeten, maar wijselijk hebben de erfgenamen in verschillende buurschappen de gronden verdeeld en daardoor de ontginning van vrij wat nagenoeg rentelooze heide mogelijk gemaakt. Menig voorvaderlijk gebruik is daardoor in vergetelheid geraakt, menig woest en schilderachtig landschap is daardoor verdwenen. Toch hebben wij geen regt, ons daarover te beklagen, daar de waarde

{==358==} {>>pagina-aanduiding<<}
der landerijen en de welvaart der opgezetenen door de markeverdeeling aanmerkelijk winnen moet.
Onder de geërfden in de omgelegen bosschen en velden, en met name in het 900 bunders groote Gortelsche bosch, worden de Heeren van den Kannenburg sinds eeuwen als tot de rijksten en magtigsten behoorende genoemd. Sedert omstreeks 1563 is het fraaije kasteel met uitgestrekte landerijen in 't bezit der familie d' Isendoorn à Blois of Blois van ijzendoorn geweest, na alvorens, voor zoover bekend is, door de geslachten van Herwen, van Keppel en van Rossem te zijn bezeten. Reeds in 1372 komt het voor als een sterke burgt, maar oorspronkelijk zal het wel een dier hoeven geweest zijn, waaraan de Veluwe zoo rijk was en waaraan de deelgeregtigheid in 't gebruik en de opbrengsten der marke was verbonden. Was het inderdaad de woning van een' vrijen geërfde, ten tijde, dat Brunhilde's gift van het bestaan der villa Fasna getuigt, dan stellen wij 't ons voor als een gebouw van ééne verdieping, van hout opgetrokken, gedekt met het hooge, spitse dak van stroo, door kloeke eikentakken overschaduwd. De inwendige ruimte wordt grootendeels ingenomen door de zaal, waarin het gezin zijn dagelijksch verblijf houdt, zoolang de winterkoude 't niet naar de ‘stove’ daarnevens verjaagt, rondom den vuurhaard in het midden, wiens rook door een opening in het dak ontsnapt. Bij de smeulende plagge, op de heide gestoken, of bij den turf van wat beter hoedanigheid, uit den veengrond gedolven, knapt er het helder vlammend rijshout en brandt er 't geweldige beukenblok, in de bosschen gehouwen. Aan het hoofdgebouw sluiten zich de vrouwenvertrekken, waar de wol en het vlas wordt gesponnen, waar op de eenvoudige weefstoel het linnen wordt gereed gemaakt, waar de vlugge vingeren de noodige kleedingstukken vervaardigen. Schuren en stallen, waar de voorraad wordt geborgen en het vee der hoeve huist, brouwhuis en bakkerij, moeshof en boomgaard, omringen het huis. Ook de
bijenstal ontbreekt er niet en 't geheel wordt ingesloten door een levende haag, of een gevlochten omheining, of een' aarden wal, terwijl de akkers en

{==359==} {>>pagina-aanduiding<<}
weiden, die den eigenaar der hoeve bij het lot uit den verdeelden grond als persoonlijk eigendom zijn toegewezen, zich daarbuiten uitbreiden. Op die velden staan hier en daar de schamele hutten der hofhoorigen, aan wie de vrije markgenoot een stuksken grond ter bebouwing heeft afgestaan, tegen 't bewijzen van zekere hofdiensten, of den opbrengst van zekeren cijns in veldvruchten of vee.
Gansch anders vertoont zich nu de Kannenburg. Maar bijna duizend jaren zijn er sinds ook over heen gegaan en 't laat zich gissen, dat de overgang van hoeve tot kasteel geleidelijk heeft plaats gehad. Verhoog den aarden wal met de specie, die aan zijn' voet wordt uitgegraven en er is tevens een gracht tot meerdere versterking ontstaan. Bevestig die omheining met houten palissaden, die het bosch in overvloed levert, en leg een breede, dikke plank als brug over de gracht. In tijden van gevaar wordt die brug ingenomen en de opening in den wal met paalwerk gesloten. Graaf een tweede gracht om het hoofdgebouw, en zonder groote verandering is de vreedzame hoeve een weerbare burgt geworden. 't Is nog niet noodig, dat muren en torens van steen worden opgehaald en met leijen gedekt. Nog eeuwen lang zijn er sterke sloten, van de zware eikenstammen der overoude bosschen gebouwd, die het langer uithouden tegen den vijand, dan burgten, van baksteen gemetseld. Nog eeuwen lang zullen zelfs bij vorstelijke hoven de strooijen daken niet worden gemist. En ook de inrigting zal zooveel wijziging niet behoeven. Nog eeuwen lang zal ‘de zaal’ het hoofdbestanddeel van 't kasteel uitmaken en zal maar een enkel vertrek bovendien van een stookplaats voorzien zijn. Kleine kamertjes naast en boven de zaal zullen ten behoeve van 't gezin des burgtheers zijn bestemd en op den ‘nederhof’ zullen nog lang de schuren en stallen, de werkplaatsen en de woningen der overige burgtzaten zijn geplaatst. Eerst langzamerhand zal de steen het hout, de lei het stroo verdringen en 't kasteel met zijn gekanteelde torens en ommuurden voorburgt, met zijn poort en zijn valbruggen de gelijkenis met de oude hoeve in uitwendig voorkomen, meer nog dan in inwendige inrigting hebben verloren, totdat in later tijd, als de behoeften

{==360==} {>>pagina-aanduiding<<}
veranderen, als vrede heerscht, of de krijgskunst den versterkten burgt magteloos maakt, het middeleeuwsche slot in de deftige, ouderwetsche heerenhuizinge overgaat.

Een deftige, ouderwetsche heerenhuizinge is thans ook de Kannenburg, maar het voorkomen van een oud kasteel heeft het nog in zijn drietal torens en in zijn breede gracht behouden. Veranderingen en verbouwingen heeft het menigmaal ondergaan en er zal wel niet veel meer over zijn van het muurwerk, dat in 1372 den grave van Blois met het leger der Heeckerens gedurende acht dagen tegenstand bood en eerst zes jaar daarna weêr aan den wettigen landvorst, Willem van Gulik, werd ingeruimd. Sinds lang zou het geen' vijandigen aanval meer hebben kunnen weerstaan, al was het sterk genoeg, om de gevaarlijke en vermetele landloopersbenden ontzag in te boezemen, in de vele jaren, toen Heidens en vagebonden de Veluwe afliepen en met name den omtrek van Vaassen onveilig maakten. Waagden de gewapende stroopers 't herhaaldelijk, in de boerenwoningen en de afgelegen landhuizen in te breken, of met bedreigingen der verstrooide bevolking geld en sieraden, eetwaren en kleedingstukken af te persen, de bewoners van den Kannenburg hadden niets van hen te vreezen, en onder de kostbaarheden, naar de volksoverlevering, in de diepe kuilen waar de Heidens huisden verborgen, zal wel geen goud en zilver zijn geweest, uit deze sterke muren met geweld geroofd. In zóóver bleef nog tot diep in de 18de eeuw de vaste burgt van weleer aan zijne oude bestemming getrouw.
Uit het dorp leidt een fraaije laan naar het slot. Hoeveel hout er ook viel, nog prijken hier hooge, fiere beuken, wier blanke stammen krachtig tegen den donkeren achtergrond afsteken en zware kastanjes, wier breed uitgeslagen takken een kroon van digt gebladert dragen. De duiventoren in het weiland daar ginds herinnert aan een der aloude regten van het adellijk goed,

{==361==} {>>pagina-aanduiding<<}
en de beek, die in haar driftig voortspoeden bij de eerwaardige linde kletterend naar beneden stort, spreekt van een der uitnemendste schoonheden dezer landstreek, - haar' overvloed aan helder, stroomend water. Weldra hebben wij de buitengracht bereikt, die den boomgaard en de singels van het kasteel omringt en spoedig ligt de brug naar het voorplein nevens ons. Het hooge, trotsche hout van 't met rasters afgesloten park verheft zich naast en achter de ruime, deftige stalgebouwen, aan weerskanten van den voorhof gesticht, en regt tegenover de brug ligt het zware, ernstige kasteel. Zijn ligging heeft aanmerkelijk verloren, sinds het niet meer uitkomt tegen de prachtige eiken, die vroeger den achtergrond vormden, maar tegen de kale velden en de lucht daar boven. Zijn strenge lijnen zijn niet veranderd, maar de indruk van 't geheel is voor een goed deel verstoord. Wij dienen 't ons te getroosten, al mogen wij 't betreuren, en onverdeeld wijden wij onze aandacht aan het merkwaardige gebouw zelf.
Een vaste, steenen brug, die men langs eenige treden beklimt, leidt naar het huis, waaraan vooral de groote, vierkante toren, voor het front ver vooruitspringend, opmerkelijk is. Vijf verdiepingen hoog, rijst hij regt uit de gracht omhoog. Rijk versierd is de voorgevel met lijstwerk, pilasters, festoenen, bogen om en nevens de vensters, met wapenschilden boven het groote benedenraam en het beeld van een' geharnast krijgsman, met een banier in de hand, in de bovenste verdieping, alles helder wit van kleur, in scherp contrast met den donkeren baksteen. Thans draagt de toren op zijn plat een' achtkanten koepel, met den stijl van 't geheel kwalijk in overeenstemming. Maar dat is niet de schuld van den oorspronkelijken bouwmeester, die het muurwerk liet eindigen in vier puntgevels en daartusschen een fraaije spits met sierlijken knop had geplaatst. Zoo vertoonde het statige gevaarte zich veel minder gedrukt, dan in zijn tegenwoordige gedaante. De man met de banier moet, naar men zegt, Maarten van Rossem voorstellen. Inderdaad heeft de Kannenburg dezen geduchten veldheer toebehoord en zijn naam

{==362==} {>>pagina-aanduiding<<}
is aan het slot tot op dezen dag verbonden gebleven. Hij had het in 1543 van Segher van Arnhem gekocht en geldt ook volgens de overlevering voor den stichter van het huis. Dat het hem aan kunstmin en prachtliefde geenszins ontbrak, bewijst het beroemde Duivelshuis te Arnhem, thans het stadhuis. Toen de merkwaardige gevel van dat gebouw nog ongeschonden was, prijkten er bouwkundige sieraden in grooten getale en vooral uitstekend bewerkte mans- en vrouwenkoppen, blijkbaar portretten van voorname tijdgenooten. Ook zijn huizinge te Bommel was door bouwstijl en versiering opmerkelijk en in zoover zou de rijk geornamenteerde toren van den Kannenburg zijner niet onwaardig zijn. Maar de wapens wijzen op een' later tijd, toen de burgt reeds in 't bezit was der Isendoorns, aan wie hij, na het kinderloos overlijden van Maarten en zijn' broeder Johan, gekomen was. Het vrouwelijk wapen is dat van het geslacht Stommil, en de versiering, zooal niet de bouw zelf van den toren, wordt daardoor waarschijnlijk bepaald tusschen de jaren 1563 en 1634, toen Henrick en Maarten van Isendoorn den burgt bezaten. De twee hoofden, van een' man en eene vrouw, in het driehoekig frontespies boven de wapenschilden geplaatst, zullen wel de afbeeldingen zijn van het adellijk paar, dat den toren bouwde.
Vroeger was in dezen toren de ingang. Het raam, waarboven de rijk versierde wapens prijken, was de deur, waarheen de brug leidde. Maar de voorgevel werd in den jare 1751 vernieuwd, en welligt werd destijds ook de brug verlegd en de ingang gemaakt terzijde van den toren, waar die nog wordt gevonden, onder de wapenschilden van Jhr. Frederik Johan en Anna Margaretha gravin van Renesse. Deze Heer, die den Kannenburg van 1713 tot 1771 bezat, heeft belangrijke kosten aan zijn kasteel besteed en ook de beide groote stalgebouwen op het voorplein in 1742 en 1752 gesticht. 't Was de tijd, toen de Geldersche adel zich ruïneerde door het wedijveren in de kostbaarheid en pracht hunner landhuizen.

{==363==} {>>pagina-aanduiding<<}

Wij hebben gelegenheid, het nog altijd schoone en deftige, ofschoon dan ook eenigszins bedorven, front van het kasteel in bijzonderheden op te nemen, en daarbij op te merken, dat wij hier, even als op 't kasteel te Helmond, de muren met reusachtige, aan elkander sluitende X vormige figuren van zwarten steen vinden uitgemonsterd, terwijl wij op het smalle terras, met steenen balustrade, dat tusschen den hoofdtoren en den veel lageren hoektoren is aangebragt, de vergunning wachten, om het huis te zien. 't Gevraagde verlof wordt bereidwillig verleend en als de glazen deur zich voor ons opent, treden wij terstond in de groote zaal, - het woonvertrek in den zomer, - die de gansche diepte van het kasteel inneemt en, behalve door het deurvenster, door twee ramen in den achtergevel haar licht ontvangt. Rondom deze zaal zijn de meeste kamers der benedenverdieping gelegen en door deuren er aan verbonden. Zij herinnert dus altijd nog aan de ‘sale’ der aloude Heerlijke hoeve, eveneens het middelpunt van het huiselijk leven en het hoofdvertrek van het huis. De vaste steenen burgt verving de woning, van stevig eikenhout getimmerd. Kunstvoortbrengselen, waarvan Sax en Frank niet droomden, vervingen de ruwe weelde, waarmede de wanden hunner ‘sale’ waren getooid. Maar is het niet, alsof wij de sporen van den voormaligen bouwtrant nog altijd weder vinden in den steenen vloer, de kostbare paneelen der muurbeschieting, de zware balken van de lage zoldering? De gansche, groote zaal heeft een deftig, antiek karakter. Fraai gebeeldhouwde kasten en tafels dragen porselein en aardewerk van hooge waarde of van eerbiedwaardigen ouderdom. Langs de wanden, in medaillons en vakken afgedeeld, hangen de portretten eener lange reeks van voorvaderen. De baronnen d' Isendoorn à Blois stammen af uit het edele huis van Chatillon, waarvan zij nog het wapen voeren; echter niet van dien graaf van Blois, die, met
Machteld van Gelre gehuwd, in den strijd om dat hertogdom den Kannenburg in 1372 had ingenomen, maar van Rudolf van Blois, gezegd Cocq, die in het midden der 13de eeuw bij graaf Otto II in

{==364==} {>>pagina-aanduiding<<}
blakende gunst stond en de stamvader werd van de wijd vertakte en rijk gegoede familie de Cocq, waartoe ook de Isendoorns behooren. Naar men zegt, moet het afbeeldsel van Maarten van Rossem, dat wij hier aantreffen, echt zijn. Ook het portret zijner zuster, uit wier nalatenschap de Kannenburg aan haar' zoon Johan van Isendoorn à Beloys werd toebedeeld, wordt er gevonden.
Uit de zaal komen wij in de ‘winterkamer’, een kleiner vertrek, met twee ramen aan den voorgevel. Herinneren wij ons ‘de stove’ niet, waar 't gezin het gure jaargetijde plagt door te brengen? 't Ziet er overigens hier zonder twijfel vrij wat aangenamer uit, dan in de dagen, toen de rook door een gat in het dak zijn' uitweg vinden moest. Dit sierlijke Japansche kastje zou op de hoeve evenmin hebben geprijkt als dat goed gesneden buffet, en uit de handen der huisvrouw kwam zeker zulk borduurwerk niet, als waarmede de vingeren der tegenwoordige burgtvrouw deze kamer heeft versierd. Daarvan zouden wij de modellen eer te zoeken hebben in den kunstvollen arbeid der middeleeuwsche bewoonsters van 't kasteel.
De ‘winterkamer’ heeft gemeenschap met den hoektoren en met de ‘wapenkamer’, wier ramen in den zijgevel zijn geplaatst en op het plantsoen aan de overzijde der gracht uitzien. In een diepe nis worden eenige oudheden en merkwaardigheden bewaard. Een vuursteenen mes, in het park gevonden, eenige urnen, in den omtrek opgedolven, spreken van de oudste bewoners dezer landstreek. Eigenaardig is 't ‘versteende brood’, een stuk steen, dat inderdaad misleidend op brood gelijkt. Er schijnt intusschen geen legende aan verbonden, zooals aan dat te Gouda. Voorwerpen, als van Maarten van Rossem afkomstig, worden er in niet geringen getale vertoond. Groote zadels, paardentuig, ruiterlaarzen, zware sporen, een klein kanon, - wel wat modern voor zijn' tijd - pistolen, met vuursteenen, die nog honderd jaar later niet gebruikt werden - en in 't midden Maartens schedel. Is die echt? Toen de geweldige maarschalk van hertog Karel van Egmond en van keizer Karel V in

{==365==} {>>pagina-aanduiding<<}
1555 te Antwerpen aan de pest gestorven was, werd het lijk naar zijne heerlijkheid Rossem overgebragt en daar in den grafkelder in de kerk onder een prachtig praalgesteente bijgezet. Een Spaansch soldaat brak in 1599 de lijkkist open en haalde 't gebeente er uit. Op aansporing zijner krijgsmakkers, wier eerbied voor den doode grooter was dan de zijne, heeft hij het weêr in de kist gelegd. Maar volgens de familie-overlevering heeft hij den schedel mede genomen naar 's Hertogenbosch, waar die door de aanverwanten werd teruggeëischt, om voorts op den Kannenburg te worden bewaard.
Aan de wapenkamer grenst een lage toren van slechts ééne verdieping, en een klein kabinetje, waarin wij een oud geschreven muziekboek met de psalmen, een manuscript met koperplaten, benevens een antiek kastje, een' hertekop en een paar pistolen vinden. En nu gaan wij denzelfden weg terug, om door de groote zaal den hoofdtoren met den trap te bereiken, en de fraaije, daarnevens liggende zaal, die versierd is met een aantal kunstwerken van allerlei aard: porselein van Sèvres en Saxisch aardewerk, snijwerk in ivoor en gedreven zilver, verlakt en mozaïk, schilderijen en een' kostbaren Venetiaanschen spiegel. Wij hebben daarmede de vertrekken der benedenverdieping, voor zoo ver zij den bezoeker vertoond worden, gezien. De torenkamers en de kamers aan deze zijde der groote zaal blijven gesloten, maar wij kunnen niettemin de inwendige verdeeling van het kasteel ons genoegzaam voorstellen. De breede, steenen wenteltrap leidt ons naar boven, naar de ouderwetsche, deftige slaapkamers, waar de reusachtige ledekanten staan, bedekt met rijke damasten sprijen en met kostbare zijden gordijnen omhangen, waar kunstig geborduurde kussens en zittingen der hooggerugde stoelen met adellijke wapens pronken, waar kastjes, met ivoor ingelegd, of met beschilderde en op zijde geborduurde paneelen prijken. Ook enkele schilderstukken vinden wij er, waaronder een portret van keizer Karel V en een kabinetstukje van Jan Steen; maar wat in een der vertrekken vooral de aandacht trekt, dat zijn de uitstekend schoone en voortreffelijk bewaarde gobelins,

{==366==} {>>pagina-aanduiding<<}
zoo frisch en ongeschonden, alsof zij gisteren pas aan de wanden waren opgehangen. 't Zijn meestal goed uitgevoerde tooneelen uit het volksleven, - boerenkermissen en dergelijken - die er op voorgesteld zijn, in levendig gekleurde randen gevat. In deze prachtige wandtapijten bezit de Kannenburg een' schat van groote waarde.
Behalve de eenvoudig gemeubelde biljartkamer en de uit den aard der zaak nog eenvoudiger mangelkamer, bevat de bovenverdieping nog twee in hunne soort niet onbelangrijke vertrekken, - de bibliotheek, wier kasten langs de muren eenige honderden boekdeelen bergen, waaronder een fraai exemplaar van den Atlas van Blaeu en een bijbel van Robertus Stefanus, in 1528 uitgegeven, en de slotkapel met altaar en bidstoelen en met den stamboom der familie d' Isendoorn, vol gekleurde wapens. Tegenwoordig is 't alleen een huiskapel ten behoeve der bewoners, die evenals alle Isendoorns de R.C. godsdienst belijden, maar tot omstreeks het midden der vorige eeuw werd hier voor de Catholieken uit den omtrek dienst gedaan. Later werd het huis Oosterhuizen (of Oosterhoff) daartoe ingerigt, totdat in 1830 eene kerk voor de Roomschgezinden werd gebouwd.
Na een' blik in het torenkamertje boven den vroegeren ingang, waarin wij, benevens een' antieken schoorsteenmantel, nog een' geharnast mansportret en dat van eene dame met een kind aantreffen, dalen wij den trap weêr af en de zaaldeur opent zich, om ons uit te laten.

Van ons bezoek op den Kannenburg nemen wij een' aangenamen indruk mede, maar wij kunnen de vrees niet van ons zetten, dat ook de dagen van dit edel huis zijn geteld. De weduwe van den laatsten Heer heeft het vruchtgebruik van het kasteel en het aangrenzende park met de omliggende landerijen, maar de nalatenschap zelve verviel aan verre bloedverwanten in den vreemde, die alles, waarover zij beschikken konden, hebben

{==367==} {>>pagina-aanduiding<<}
verkocht. Vandaar, dat de uitgestrekte bosschen zijn gerooid, dat het zware hout op de singels is gevallen en ook de merkwaardig hooge boomen bij de brug van het voorplein zijn geveld. Al is het slot ook nog volkomen bewoonbaar en stevig genoeg in zijn muren en bindten, om 't menig jaar te kunnen uithouden, de omtrek is te veel van zijn uitnemendst sieraad beroofd, dan dat de aloude burgt nog een aantrekkelijke woonplaats zou zijn voor een adellijk geslacht, niet door familie-overleveringen en herinneringen er aan verbonden. En nog meer zal het lijden, als ook de aangekondigde verkoop van het houtgewas in het park doorgaat. Daar, in het omrasterde park, als de Wildbaan bekend, kunnen wij nu nog de wel verwaarloosde en slecht onderhoudene, maar toch nog altijd schoone overblijfselen van 't voormalige lustplantsoen opmerken. Menig fiere stam is reeds gestorven, maar frisch en krachtig rijst er nog steeds menig eerwaardige eik en menig forsche beuk, menig breedgetakte plataan en menig lommerrijke kastanje uit den ruig begroeiden grond. De vijvers zijn bijna digt gewassen, maar met wat smaak en wat kosten zou van ‘de wildbaan’, gelijk zij thans nog is, een heerlijk plekje zijn te maken. Reeds jaren lang werd echter door de bezoekers van den Kannenburg met leedwezen opgemerkt, dat de hand zoo weinig aan de schoone bezitting gehouden werd. Wat groeijen wilde, groeide; wat vallen wilde, viel; sinds lang was de hertenkamp zonder herten, het voorplein zonder bloemen; en vond de landschapschilder in de groote, wilde bosschen, wat hem ieder oogenblik in verrukking bragt, dwaalde de vriend eener woeste, indrukwekkende natuur met eerbied onder de hooge en digte loofgewelven dier eenzame wouden rond, in de onmiddellijke nabijheid van het kasteel zou het oog gaarne wat minder teekenen hebben gezien van wat de moedeloosheid van een ten ondergang neigend edel geslacht scheen te zijn, en wat minder voorboden van de aanstaande verdwijning van een
der merkwaardige burgten, die ons vaderland nog heeft aan te wijzen.

{==368==} {>>pagina-aanduiding<<}

Langs het voorplein en de wildbaan loopt de grintweg, die ons uit het dorp naar het slot bragt, nog een eindweegs voort, om weldra in een' ouden zandweg over te gaan. Als wij dien hielden, dan zouden wij, steeds in westelijke rigting voortgaande, uitgestrekte overblijfsels dier bosschen aantreffen, waarmede eertijds dit deel der Veluwe was bedekt. Zij worden als van ouds gemeenschappelijk bezeten, en gebruiken, overeenkomstig met die welke wij reeds in het Putter bosch leerden kennen, zijn ook hier nog in zwang. Het grootste bosch is dat van Gortel, aan wiens oostelijken zoom, tegen de helling der heuvels, de niet onaanzienlijke buurschap van dien naam is gelegen. Men kan er de - trouwens niet zeer merkwaardige - Prinsentafel en Prinsenkuil gaan bezoeken, beiden de herinnering bewarende aan prins Willem II, die, bij zijn vertoef op het jagtslot te Dieren, meermalen de boerenhuizinge van zijn' secretaris Constantijn Huygens te Beekbergen met een bezoek vereerde en dan in deze, nog altijd wildrijke bosschen, een zeer gewaardeerd jagtveld vond. De tafel is van zoden en de daarbij geplaatste bank desgelijks. De kuil, waarin het maal werd aangerigt, is een kuil, gelijk er meer op de Veluwe worden aangetroffen en, evenals de anderen, door de volksoverlevering als een schuilplaats van Heidens aangewezen. Wij behoeven dus om de wille daarvan onze wandeling niet herwaarts uit te strekken. De bewoners van het een uur verwijderde Epe komen er des zomers gaarne een' langen dag onder het lommer doorbrengen, en bij zulke, ongetwijfeld hoogst aangename, buitenpartijtjes, is de kuil doorgaans nog de landelijke eetzaal.
Merkwaardiger is de kuil aan den rand van den Vreebosch, of, juister misschien, in het noordelijke deel van dat bosch, dat als de Barndt bekend is. Daar ligt de Dobbe-Gelle. Ongeveer honderd el lang, vijftig breed, vier of vijf diep, strekt hij zich uit van het N. naar het Z. Aan het N. einde is een kleine waterkom; in de Z. helling een vierkante ruimte met een zodenbank. De rand van fijne dennen, die 't geheel omringt, is van jonge dagteekening, evenals de den, die

{==369==} {>>pagina-aanduiding<<}
uit de bank oprijst. Maar de plaats zelve moet reeds in overoude tijden van beteekenis zijn geweest. Jaarlijks vergaderen er de maalmannen onder voorzitting van den holtrigter, om de belangen te behandelen van het bosch, dat ten deele uit opgaand geboomte, maar grootendeels uit akkermaalshout bestaat. ‘Onder den gewijden boom beraadslaagt men en maakt er wetsbepalingen, die met een “dobbe” worden bekrachtigd, dat is: men drukt den duim tegen den stam van den geheiligden boom en dat is als een zegel gezet op het genomen besluit.’ Aldus schetst onze Hofdijk 1 een Meispraak der geërfden voor meer dan duizend jaar. Anderen verklaren ‘dobbe’ voor hetzelfde als ‘kuil, waarin water staat.’ 2 Met het raadselachtige ‘gelle’ schijnt niemand regt weg te weten. Wordt de naam van den Vreebosch met regt van de godin Freija afgeleid, dan zouden wij hier vermoedelijk wel eene overoude offerplaats mogen zoeken.

De Vreebosch ligt anderhalf uur van Vaassen en ons dus welligt wat ver van den weg, zoodat wij, na ons bezoek aan den Kannenburg, den terugtogt aanvaarden. Laat ons dat intusschen niet doen, zonder de singels van het kasteel te hebben rondgewandeld en het oude gebouw aan alle zijden te hebben bezien. Bouwkundige versierselen vinden wij noch aan de zijgevels, noch aan den achtergevel, maar ernstig en statig ligt het met zijn donkere muren, die het hooge leijen dak dragen, in de breede gracht. Vooral aan de achterzijde maakt het nog een indrukwekkende vertooning tusschen enkele tot dusver gespaarde eiken van merkwaardige hoogte en reusachtigen omvang, wier knoestige takken tot in het water neerhangen, en al steken de schrale, jonge sprieten, op den buitensingel geplant, daar treurig tegen af, al voelen wij ons weemoedig gestemd

{==370==} {>>pagina-aanduiding<<}
bij de herinnering aan de trotsche laan, die wij hier vroeger hebben gekend, wij overzien van hier toch de slotgebouwen met wat hen omringt, van een punt, waarop zij nog altijd treffend uitkomen, en de kerktoren in de verte, boven de daken en boomgroepen van Vaassen, werkt er toe mede, om een aantrekkelijk tafereel te vormen, dat ons lang aan de plek gekluisterd houdt.

Wenschen wij denzelfden weg naar Apeldoorn niet terug te nemen, dan kunnen wij òf een binnenpad over de heide kiezen, òf langs het kanaal, dat de Grift in zich heeft opgenomen, ons punt van uitgang weêr opzoeken. Wij slaan dan bij Vaassen den grintweg naar Terwolde en Deventer in en komen de R.C kerk voorbij, evenals de Amsterdamse kopermolen, die tegenwoordig een papierfabriek is. Bijzonder aanbevelenswaardig is echter de vrij eentoonige togt langs het kanaal niet. Om eene lange, regte vaart te zien, komen wij niet op de Veluwe. Daar zoeken wij bosschen en heiden, heldere beekjes en geheimzinnige meertjes. Daar volgen wij liefst het rulle zandspoor onder de dennen, of het smalle voetpad tusschen de bloeijende ericast ruiken. Wij behoeven daarom de groote voordeelen niet over het hoofd te zien, aan de schrale en afgelegen Veluwe door dezen waterweg geschonken. Waren reeds onder koning Lodewijks regering de plannen gemaakt en de kosten berekend, 't was de heldere blik van koning Willem I, die de beteekenis er van voor de papierindustrie en den landbouw ten volle doorzag, en 't was de beurs des konings, die grootendeels het groote werk bekostigde. Een bouwmeester van het Loo, Lysen genaamd, door wien ook de groote vijvers in het park zijn aangelegd, was de ontwerper van het kanaal met zijn vijftal sluizen, tusschen Apeldoorn en den IJsel bij Hattem. 't Gedeelte tusschen Apeldoorn en Dieren is veel later gegraven en had aanvankelijk met gebrek aan water te worstelen, totdat het allengs gelukte, ruimer toevoer te verkrijgen. Had

{==371==} {>>pagina-aanduiding<<}
Gijsbert Karel van Hogendorp, de wakkere en onvermoeide kampioen voor 't bevaarbaar maken van de kleine stroomen in de dorre zandstreken, de voltooijing van het werk aanschouwd, waarvan hij bij zijn verblijf op het Loo, in den zomer van 1818, het ontwerp had gezien en de wenschelijkheid had erkend, hij zou meer dan tevreden zijn geweest, als zijn oog over de schepen op 't kanaal en over de bouwlanden langs den oever was gegaan en zijn verwachting verre overtroffen was geworden.

Wij zijn in Apeldoorn teruggekeerd en aan 't station verbeiden wij den spoortrein, die ons naar Amersfoort brengen zal. Het bloeijende, vrolijke dorp ligt achter ons, door 't stationsgebouw voor 't meerendeel aan ons oog onttrokken. Alleen de laatste huizen bij 't hotel Apeldoorn en die aan de overzijde der spoorbaan langs den straatweg op Arnhem blijven nog in 't gezigt. Voor ons ligt de buurschap Wernen, met haar oude bouwvelden en boomgroepen en van verre blaauwen de van heuvels Beekbergen. Langen tijd was daar het woeste natuurwoud overgebleven, waar elzen en eiken in wilde verwarring groeiden in het alleen bij wintervorst toegankelijk moeras. Op 't gevaar af van teleurgesteld te worden, zooals de meeste bezoekers van dit onherbergzaam oord, hadden wij een' togt naar dit ongerepte bosch niet verzuimd, wanneer een paar jaar vroeger ons pad ons herwaarts had geleid. Want al zonk de voet bij verder doordringen in den drassigen bodem, waarin sinds eeuwen stammen en opslag vergingen, wij hadden althans genoeg van het woud kunnen zien, om ons een denkbeeld te vormen van den toestand van een groot gedeelte der Veluwe in de dagen, waaraan op onze omzwervingen zooveel overblijfsels uit den grijzen voortijd ons herinnerden. Zouden wij het willen ruilen voor wat wij thans mogten aanschouwen?
Alles zegt ons, dat wij het bekoorlijk gebied der feeën hebben verlaten, - dat wij het sombere rijk der afzigtelijke spoken

{==372==} {>>pagina-aanduiding<<}
hebben bereikt. De schemering om ons heen is door duisternis vervangen en de weldadige vrede des wouds in eene nachtmerrie van angst herschapen. Ziet gindsche kolk ons niet aan met een glazig en gebroken oog? De plompen, die er in een breede baan haar bladeren over heen spreiden, zijn zij niet de voetsporen van verborgene watergeesten? De berken buigen zich er stilzwijgend en diep over heen en het altoos neuriënd riet staat er onbewogen stil. De helsche gruwelen der wildernis, haar eeuwig voortbrengen en onophoudelijk vernielen, openbaren zich hier in verschillende vormen. Daar liggen eeuwenoude stammen, gebroken, verpletterd en verweerd, zooals zij door den storm en het bliksemvuur zijn ter aarde geworpen; anderen zijn beroofd van hunne schors, sommigen tot het merg toe vergaan, en er zijn er, die met losgescheurde wortels als zweven tusschen leven en dood. Dikwijls brak een boom in de volheid van zijne kracht plotselijk van zijn tronk en verpletterde een geheele rij van boomen in zijnen val. Maar op de overblijfselen der verwoesting verheft zich telkens een nieuw leven. Op de lijken der gevallenen rijst al weder een ander geslacht met weelderigen wasdom omhoog en waar geene boomen de plaats innemen, daar vormen struiken en struweel een ondoordringbaar bosch. Een bedwelmende walm rast er op den bodem en wanneer een verdoolde zonnestraal er in neerdaalt, dan rijst hij als damp omhoog en vermeerdert er de akeligheid van die woeste plek. Hier is nergens een pad - zelfs de houthakker waagt het niet, deze plaats te betreden, want overal sluipen er bedriegelijke waterstroomen, die zich onder eene dunne bedekking van verrottend mos verschuilen, of zich tot grondelooze poelen vereenigen. Zietdaar het woud der vlakte, gelijk het zich twintig eeuwen geleden uitstrekte over het grootste gedeelte van ons vaderland, gelijk het ook nu nog op een enkele plek in Gelderland (bij Beekbergen) gevonden wordt. 1
Wij gaven het woord aan een' dichterlijk natuurvorscher uit

{==373==} {>>pagina-aanduiding<<}
den vreemde, door uitnemend bevoegde hand ten onzent ingeleid. Wat hij schilderde, bestaat niet meer. De erfgenamen der Lierder mark, aan wie het bosch behoorde, verkochten het aan den heer van Sprekenste Velp. Het hout werd gerooid, het overvloedige water afgeleid, de grond tot bouw- en weiland geschikt gemaakt, en thans bewaart alleen de naam van het landgoed het Woud de gedachtenis van de huiveringwekkende maar merkwaardige plek.
Beekbergen heeft thans niets bijzonders meer aantebieden, al is 't ook een vriendelijk en fraai gelegen dorpje. Maar aan 't einde van onzen zwerftogt door een deel der Veluwe, waar zooveel nieuws allengs het oude verving en bij toenemende ontginning van het oude, dat er nog is, hoe langer hoe meer zal verdwijnen, was ons de herinnering welkom aan een' tijd, die voorbij is, aan een' toestand, die tot het verledene behoort. Zullen wij 't betreuren, dat ook de Veluwe verandert met den tijd? Laat alom maar de nijvere menschenhand moerassen in welige weiden, heidevelden in vruchtbare korenakkers herscheppen. Met blijdschap begroeten wij die levensteekenen. Gaarne zouden wij er nog veel meer hebben gezien, en met name van boschcultuur hadden wij vrij wat meer willen ontdekken. De Veluwe kan nog duizenden voeden, bij doelmatige behandeling en onbezweken volharding. En wie de stille, plegtige heide lief heeft, hij kan tusschen Apeldoorn en Barneveld tot zijn geruststelling gewaar worden, dat het daaraan vooreerst waarlijk nog niet ontbreken zal!

Aanteekeningen.

Door het wegvallen van verkortingstreepjes boven sommige woorden in het extract van het leenregister in de Aanteekeningen op de vorige Afl. zijn enkele woorden onjuist weêrgegeven. De lezer zal wel begrepen hebben dat ‘jegermambt’ (r. 7 v.b. en elders) jagermeestersambt beteekent en

{==374==} {>>pagina-aanduiding<<}
 ‘belen’ (r. 17 v.o.) voor beleening staat. De ü (r. 15 v.o.) gelieve hij te veranderen in n.

Dat men wel eens aardige bijzonderheden vindt, waar men ze niet zou zoeken, bleek mij bij 't ontvangen van den jaargang 1879 der Doopsgezinde Bijdragen, waarin een uittreksel is opgenomen uit een reisverhaal van vier Doopsgezinden in 1699. Zij waren op het Loo gekomen, hadden daar met verbazing de prachtige tuinen en ‘schier ontelbare’ fonteinen gezien, (waarvan eene meer dan 40 voet hoog sprong). Koning Willem hadden zij met den regerenden hertog van Celle in de paardenstallen zien wandelen en later op de plaats achter het huis, waar een arme vrouw hem een verzoekschrift aanbood, dat hij beleefdelijk aannam. Zij hadden voorts vergunning ontvangen, hem aan den maaltijd, te midden van zijn hof, gade te slaan, waarbij hij zeer vrolijk en cordiaal scheen te zijn en ook van hen gesproken had. Later was hij uitgereden ter jagt ‘zittende op een kleinachtig grijs paard, hebbende een langen snaphaan in de hand, de loop daarvan blaauw geverwd.’ Z.M. had hun op de jagt in 't voorbijrijden eenige woorden toegesproken - ‘een groote eer’ volgens een' der Heeren, die hem volgde, (de graaf van Portland waarschijnlijk). De steller van 't verhaal beschrijft den koning als een' man van middelbare lengte, smal en teeder van lichaam, bruinachtig van aangezigt, welgemaakt van oogen, de neus wat langachtig en in 't midden wat verheven, doch niet zoo lang, als somtijds geschilderd wordt, de tanden in den mond een weinig bruin, ook niet al te digt zamengevoegd, smalachtig van wangen. Hij droeg een' bruinen, lakenschen rok met zwarte knoopen en knoopsgaten daarin, over den schouder een breed, blaauwzijden lint, een' kleinen zwarten hoed en eenvoudige gouden schoengespen.

Van den Kannenburg schijnt weinig bekend, en volgens mededeeling van de tegenwoordige bewoonster berusten er op het huis volstrekt geen aanteekeningen noch bescheiden. Ook Robidé van der Aa had vruchteloos beproefd, inlichtingen van den toenmaligen eigenaar te verkrijgen. Wat er van te zeggen is, heeft deze ijverige verzamelaar in hoofdzaak meêgedeeld. Aan den heer archivarius van Gelderland, Jhr. van Riemsdijk, dank ik de opgave van hetgeen het provinciaal archief aangaande de bezitters van den burgt vermeldt:

Claes van Herwen, sedert 1402.

Aleyt van Herwen, zijne weduwe 1405.

Reynart van Herwen, Claeszoon 1418.


{==375==} {>>pagina-aanduiding<<}

Reineken van Herwen, 1424.

Aleyt van Herwen, huisvrouw van Dirck van Keppel, bij transport van haren vader Reinolt 1466.

Claes van Keppel, erfgenaam van zijne moeder Aleyt 1476.

Henrick v.K., erfgenaam van zijn' broeder Claes 1502.

Johan v.K., erfgenaam van zijn' vader Henrick 1517.

Dirck v.K., erfgenaam van zijnen broeder Johan 1530.

Hertog Karel koopt het van D.v.K. 1535.

Steven van Rutenborch beleend en geeft het tegelijk over aan Seger van Arnhem 1543.

Martin van Rossem, maarschalk, bij transport van S.v.A. 1543.

Johan v.R., erfgenaam van zijn broeder Martin 1555.

Johan van Isendorn v. Beloys, erfgenaam van zijne moeder, aan wie het bij magescheid toebedeeld was en vererft het op zijnen broeder Henrick v.I. 1563.

Martin v.I. , erfgenaam van zijnen vader Henrick 1604.

Elbert v.I. 1634, (gehuwd 1o met Maria Hadewich van Essen, 2o met Cirtia - volgens Ferwerda Odilia - van Wassenaar.)

Martin Aelbert v.I. , erfgenaam van zijn' vader Elbert 1681

Jan Henrick v.I. erfgenaam van zijn' broeder M.A. 1689, (gehuwd met Margaretha van Reede.)

Elbert Godert v.I. , erfgenaam van zijn' vader J.H. 1704.

Frederik Johan v.I. , erfgenaam van zijn' broeder E.G. 1713, (gehuwd met Anna Margaretha gravin van Renesse.)

A.M. van Renesse weduwe 1771.

Reijnder Carel v.I. , erfgenaam van zijn' vader F.J. 1776.

Jan Hendrik v.I. , bij opdragt van zijn' broeder R.C. 1783.

Charlotte de Venningen, zijne weduwe, die onder zekere voorwaarden afstand doet ten behoeve van hare zoons Frederik Carel Theodoor en Reindert Albert Lodewijk, 1803.


Wie dezer Heeren met eene Stommil gehuwd was, heb ik niet kunnen vernemen en verzuimd het aan te teekenen van den stamboom. Waarschijnlijk was het Henrick of Martin 1563 - 1634. In den gevel staat het jaartal 1661, dat wel op vernieuwing wijzen zal. Destijds bezat Elbert van I. het kasteel. De brug is vernieuwd 1828, en misschien destijds ook verlegd, hoewel het ornament boven den tegenwoordigen ingang schijnt aan te wijzen, dat die reeds in 1751 is gemaakt.
Hoe het wapen van Maarten van Rossem, met het jaartal 1538, in een der muren van het oude Loo komt, is nog niet opgelost. Dat hij het Loo in bezit gehad en zelfs, zooals gezegd wordt, het kasteel zou hebben gebouwd, blijkt uit niets en is ook hoogst onwaarschijnlijk. Al brengen wij

{==376==} {>>pagina-aanduiding<<}
de verwarring, die na hertog Karels dood in 1538 ontstond, in rekening, de bezitting van een' Gelderschen edelman zal hij wel niet gewelddadig hebben aangetast en voor zich zelven gehouden, allerminst van een' edelman, wiens schoonzoon, Seger van Arnhem, tot een' der uitvoerders van zijns meesters jongsten wil was benoemd. Den Kannenburg bezat hij destijds nog niet. Misschien bleef Dirk van Keppel er wonen na den verkoop aan den hertog; misschien had hertog Karel er een' slotvoogd, want de koop valt juist in den tijd, toen hij zijn onderdanen, verbitterd over 't verbreken van de overeenkomst met keizer Karel en het verbond met Frankrijk, met geweld wilde bedwingen, en de Keppels, die van Verwolde althans, waren Bourgondisch gezind. Eerst in 1543, na de onderwerping van Willem van Gulik en daarmede van Maarten zelven, werd hij met den Kannenburg beleend ‘bij transport van Seger van Arnhem’, met wien hij dus op goeden voet blijkt te zijn geweest.

Het huis Oosterhuizen, waar in de 18de eeuw de R.C. ingezetenen vergaderden, komt voor op de kaarten in den Tegenw. Staat en bij Slichtenhorst. Op 't archief te Arnhem is er niets van bekend. Als 't ‘een voormalig klooster’ wordt genoemd, schijnt het verward te worden met dat van Ste Marie van Nazareth bij Oene. Misschien is het hetzelfde als Oosterhoff, volgens mededeeling van Jhr. van Riemsdijk aldus omschreven: ‘Huys, hoff en Bomgaert den Oosterhoff genaemt als hetselve in den ambte van Epe Karspel Vaessen tusschen drie weijen daer omgaende ende het velt gelegen ende bepaelt is nevens het gepoot van opgaende bomen daerbij op de gemeente en aenschot staende, oock het Haenderveen bi ende tegenover het huys Oosterhoff leggende aen de eene ende aen de andere sijde naest aen de Dor (?) hofstede staende met sijn aenschot ende gerechticheit item..... van vrij ende allodiael goet door Jan van Herichem tot den Oosterhoff aen de Ed. mog. Heeren Staeten.... opgedragen ende verder te leen ontfangen tot een leen ten Zutphenschen rechten met een paar hantschoenen van 28 St. te verheergewaden.’
De beleeningen beginnen met 1688, ten behoeve van het geslacht van Herichem en later van het geslacht van Isendoorn.
Ook omtrent den Oosterhoff schijnt op den Kannenburg niets bekend. Misschien kunnen deskundigen in loco beslissen, of Oosterhoff en Oosterhuizen al of niet identisch zijn.
Ook omtrent het oude huis Raai, nabij de Grift, is op 't archief niets te vinden.




1 Een ferto is het vierde eener mark. 't Woord leeft nog in 't Engelsche farthing voort.

1 Ons voorgeslacht, deel II, blz. 34.

2 Geld. Volksalmanak, 1854. Voorberigt.

1 Masius:
Natuurstudiën, vertaald door Winkler Prins blz. 221.

