 
   
	  
		  Verspreide kinderverhalen 
		  C.E. van Koetsveld 
		 
		  GEBRUIKT EXEMPLAAR 
		  exemplaar universiteitsbibliotheek Leiden, signatuur: 1247 G 3 
		    
		  ALGEMENE OPMERKINGEN 
		  Dit bestand biedt, behoudens enkele hierna te noemen ingrepen, een diplomatische weergave van Verspreide kinderverhalen van C.E. van Koetsveld uit 1855. 
		    
		  REDACTIONELE INGREPEN 
		  Bij de omzetting van het oorspronkelijke tekstverwerkingsbestand naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's zijn niet opgenomen in de lopende tekst. 
 
[pagina ongenummerd (p. I)]
Verspreide
kinderverhalen
van
C.E. van Koetsveld.
met plaatjes.
 
Te schoonhoven,
bij S.E. van Nooten.
 
[pagina ongenummerd (p. V)]
Inhoud.
 	Bladz.
de vijand.	1
de schaduw van den ezel. (Het Hoogduitsch van verre gevolgd.)	14
het kwaad loont zijn' meester.	23
brand! brand!	27
het speenvarken. gustav nieritz naverteld.	31
geld.	55
tijd is geld.	61
de vlieger.	66
de gevonden koekjes. Naar eene ware gebeurtenis verteld.	71
half te geef van daag!	82

 
[pagina ongenummerd (p. VI)]
het kinderhuis. Een Brief van Alexander, aan zijne zuster Betsy.	89
een schoolbezoek.	97
het examen.	105
op het ijs.	113
de gevangen hand.	130
de spookverdrijver.	136

  
		 
		   
			 2004 dbnl 
			   
		   
		  koet003vers01_01
		 
		  C.E. van Koetsveld, Verspreide kinderverhalen. S.E. van Nooten, Schoonhoven z.j. [1855] 
		    
		 
	  
		DBNL-TEI 1 
	  
	  
		 
		  2004-02-06 
		   
			 LvtL 
		   
		  colofon toegevoegd 
		 
		 
		  2005-06-28 
		   
			 MG 
		   
		  conversie van het bestand naar teixlite 
		 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: C.E. van Koetsveld, Verspreide kinderverhalen. S.E. van Nooten, Schoonhoven z.j. [1855]
 
Zie: https://www.dbnl.org/tekst/koet003vers01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  
 
	 


{==t.o. I==} {>>pagina-aanduiding<<}


{== afbeelding 	==} {>>afbeelding<<}
    


{==III==} {>>pagina-aanduiding<<}


Voorrede.

 
Menig boek en boekje heb ik voor bejaarden geschreven, en ben altijd nog al wel ontvangen, wanneer ik hun wat te verhalen had; zoo dat ik toch ook eens mijne lievelingen, de kinderen, - die mij altijd doen denken aan den Heere jezus en zijnen zegen, - een en ander boekske van mij wilde in handen geven. En dit was mij geen nieuwe zaak. Reeds lang en dikwijls, met en zonder mijn' naam, heb ik voor kinderen geschreven. Door hartelijke liefde tot de kleinen, - die bij mij meer natuur dan deugd is, - en door langdurigen omgang in en met de kinderwereld, hoopte ik mij daarin te kunnen verplaatsen, ook bij mijn vertellen: want men spreekt en men luistert best, als men in 't verhaalde leeft. En wat ik ook hoopte? Dat ik mijne kleine vrienden tot een' ruimer' levenskring en hoogere wereld, hier en hier namaals, zou kunnen opleiden, - althans er iets toe bijdragen.

{==IV==} {>>pagina-aanduiding<<}

En daar ik nu al dikwijls voor kinderen schreef, begin ik met het verspreide bij een te verzamelen, om er later wat nieuws aan toe te wegen. Bevalt het u, kleine lezers! en leert gij er wat goeds uit, denkt dan ook eens in liefde aan
 
Uwen Vriend
van Koetsveld.
's Gravenhage, 1 Augustus 1855.




{==1==} {>>pagina-aanduiding<<}

De vijand.

‘Ja, als ik hem maar krijgen kon, dien schobbert!’ Zoo sprak karel, terwijl hij 's avonds in zijne eenzaamheid op het bankje voor 't huis zat. Hij beet daarbij op zijne lippen en kneep zijne vuisten vast te zamen, terwijl zijne oogen gloeiden.... Hij zag er dan maar in 't geheel niet lief uit, karel!
Dat zag en hoorde buurman boot, de oude schoenmaker, die juist over zijne onderdeur lag en genoegelijk zijn kort pijpje rookte. Hij had den ganschen dag trouw gewerkt, maar kon eindelijk met den schemeravond niet meer zien.
Toen hij karel nu zoo hoorde aangaan, ligtte de oude man bedaard de klink van de onderdeur op, deed die open en ging naast karel op zijn bankje zitten. Deze keek wat bedremmeld: want hij wist, dat hij een leelijk woord gesproken had, en vreesde, dat buurman het had gehoord. En karel hield veel van baas boot, die hem van kinds af allerlei mooije vertelseltjes had gedaan, en altijd even vriendelijk was.

{==2==} {>>pagina-aanduiding<<}

‘Wel, jonge heer!’ begon de oude schoenmaker: ‘Gij zijt dan van avond maar gansch niet in uw humeur. Vertel mij toch eens, met wien gij 't zoo te kwaad hebt.’
‘Och!’ stotterde karel: ‘Och 't is niets, baas! Niets!... Neen... Ja... Kom! ik zal 't u toch maar vertellen. Die leelijke schele Jan van hier over.... Kijk! ik kan niet aan hem denken, zonder boos te worden! - Gij kent hem immers, baas? - Nu, die schele Jan doet alles, om mij te plagen. Gisteren nog heeft hij mijn lief duifje, dat blaauwkopje, naar zich toe gelokt en dood geslagen, alleen om mij verdriet te doen. En ik zou hem wel.... Maar hij is sterker dan ik, en in 't kwaad doen mij veel te slim af!’ - En karel huilde van kwaadheid.
‘Maar jongen lief!’ sprak de oude man: ‘Dan zou ik 't aan mijn' vader zeggen; of ik ging bij den vader van jan over hem klagen: die is wel wat ruw, maar toch zoo kwaad niet.’
‘O! die leelijke vent zou mij van de deur af schoppen. Hij scheldt mij ook al uit voor een' kalen jonker, omdat ik wat netter gekleed ga, dan zijn smerige jongen. En vader..... ja! vader.....’
‘Wel nu, wat zegt uw vader?’
‘Die, die...’ stotterde karel, met nêer geslagen oogen: ‘Die zegt: “Ik bemoei er mij niet meê. Wie kaatst, moet den bal verwachten.”’
‘Aha, kareltje! dan hebt gij jan toch eerst kwaad gedaan?’
‘Eerst niet! eerst niet!’ riep karel driftig uit, terwijl

{==3==} {>>pagina-aanduiding<<}

zijn wangen gloeiden: ‘'t Is waar, ik heb zijn oude leelijke patrijshond wat gebraden sponsjes gegeven. Dat hadden de jongens mij geraden, en hij is er ook gaauw van gekrepeerd. Maar jan had ook net zoo lang zijn' hond op mijn kuikentjes aangehitst, dat hij ze alle had dood gebeten.’
De oude man was stil geworden. Een paar groote tranen rolden over zijne gerimpelde wangen. Hij maakte met zijn kruk - want hij ging kreupel - allerlei figuren in het zand op de straat; maar hij sprak geen woord.
Dat was karel niet gewoon: want de oude schoenmaker was zeer spraakzaam, vooral 's avonds, als hij zijn werk af had. Hij keek hem dus een en ander maal aan; en werd toen ongerust, dat hij boos op hem was, of dat hem iets scheelde. - ‘Buurman!’ vroeg hij eindelijk:
‘Gij zegt er niets van?’
‘Lieve jongen!’ antwoordde de oude man, en hij drukte karel hartelijk de hand: ‘Ik zal er niets van zeggen, maar ik zal u iets vertellen: dan zult gij begrijpen, waarom ik daar zoo stil en zoo aangedaan was. Ik heb het u nog nooit verteld, en ik doe het ook niet graag. Maar gij wordt nu al een jongeling, en gij kunt uit eens anders schade en schande leeren. Ook heb ik altijd zoo veel van u gehouden, karel; bijna als of gij mijn eigen kind waart:..... mijn brave frits, die al lang dood is! En zijn brave moeder is hem ook spoedig gevolgd; en nu ben ik alleen, ik oude man!’
Hier moest hij zijn' zakdoek uithalen en zijn oogen afvegen. Toen vervolgde hij:

{==4==} {>>pagina-aanduiding<<}

‘Gij weet zeker niet, hoe ik kreupel geworden ben? Dat weten weinig menschen in de stad, omdat ik van ver af hier ben komen wonen, en toen was ik het al. En toch, op uw jaren was ik nog zoo vlug, dat ik een' ganschen dag door liep, en, zonder mij ooit te bedenken, over sloten en heggen sprong.
Ik woonde op een groot dorp, en had er al, wat een jongen maar wenschen kan. Ook was ik gezond en vrolijk, en bij alle dorpsspelen Haantje de voorste. Jongens! dat was een tijd. Het buitenleven is toch maar alles. Maar in het laatste half jaar had ik in dat alles geen genoegen. Ik was de oude vrolijke Hein niet meer, zoo als ze mij plegen te noemen. Dat kwam, omdat ik éénen vijand had: even als gij, karel! - De jongen was ook sterker dan ik; maar hij durfde mij niet aanvallen, omdat hij wel wist, dat de jongens van het dorp partij voor mij zouden trekken. En ik, ik vond het te laf, anderen tegen hem te hulp te roepen. Daarom plaagden wij elkander, in onze kippen en eenden en tuintjes, - zoo omtrent als gij en jan; - en wij vervloekten elkander zeker niet minder.
Vraagt gij mij, waar zulk een doodelijke haat van daan kwam? Ik weet het waarlijk niet meer. Ik dacht stellig, dat ik gelijk had; maar hij dacht het zeker ook. Waar twee kijven, zegt het oude spreekwoord: hebben ze beiden schuld. En het zaadje, waar een groote en vergiftige distel uit groeit, is zoo klein en zoo zwart, dat men 't in de aarde niet vinden kan; maar de distels en 't vergift vindt en voelt men wel!

{==5==} {>>pagina-aanduiding<<}

Wij hadden al zoo lang gemokt en gemord, en dag en nacht er op gezonnen, om elkander kwaad te doen, dat bij ons, even als bij den boozen kaïn, de zonde voor de deur lag. Eens stond pieter, - mijn vijand, - met een' dorschvlegel over den schouder, 's avonds vóór zijns vaders hofstede: want wij woonden naast elkaâr. Ik had een' stok in de hand, en beefde van woede, toen ik hem zag: want juist had hij mij weder een leelijke poets gespeeld. Ik trad stout op hem aan, schold en vloekte hem, met al wat mij leelijks voor den mond kwam, en dreigde hem met mijn' stok. Zonder te antwoorden, ligtte hij den vlegel op. In een omzien ontdekte ik zijn plan, en meende door een' zijsprong zijne krachtige hand en zijn vreeselijk wapen te ontwijken, maar te gelijk vloog mij een duivelsch denkbeeld door de ziel. Om zijn' slag goed te slaan, was hij een paar treden achter uit gestapt, en stond nu aan den uitersten kant van een' diepen vliet..... Eén krachtige stoot, en hij lag er in!.... Zoo gedacht, zoo gedaan. Maar terwijl ik mijn' stok rigtte, sloeg de vlegel met geweldige kracht tegen mijn linkerbeen. Ik wankelde, maar stootte toch toe. Toen ik met een geduchte pijn neêr stortte, zag ik pieter nog achter over vallen, en hoorde hem schreeuwen: “Help! help!” - Nu sidderde ik, bij het denkbeeld, dat hij verdrinken zou. Ik wilde wel opstaan, maar kon niet; en riep uit alle magt meê: “Help! help!”
Er kwam spoedig hulp. Ik zag nog even, hoe pieter, bijna als een drenkeling, uit het water werd getogen, en

{==6==} {>>pagina-aanduiding<<}

zag hem daarna niet weêr: want ik werd in huis gedragen, en lag er zeven weken plat te bed. Mijn been was niet gebroken, maar zwaar gekneusd, vooral aan de knie, dat dikwijls nog erger is. In den beginne leed ik erge pijnen. Men sprak zelfs van het been af te zetten. Maar nadat er eenig beentjes uit gevallen en enkele pezen verzworen waren, genas het. Evenwel, gij ziet het, mijn linkerbeen is opgetrokken en bijna krachteloos geworden, zoodat ik nooit meer zonder krukje heb kunnen gaan, en ook, in de plaats van het boerenwerk, een zittend ambacht heb moeten leeren.
En vraagt gij mij, hoe ik in die weken over mijnen vijand dacht? Ik was, van den eersten dag af, omtrent hem veranderd als een blad op een' boom. Vijandschap of wraakzucht, omdat hij mijn been verminkt had, gevoelde ik volstrekt niet meer. Ik wist al te wel, dat ik door mijn dreigen en sarren het gevecht had uitgelokt. En pieter had mij maar een' goeden slag willen geven, niet eens op het hoofd of de borst; maar ik, in mijne woede omdat ik zwakker was, ik had hem willen verdrinken, vermoorden! Daar over liet mijn geweten mij geen oogenblik rust. In mijne koortsen zag ik hem levenloos uit het water halen, bol en bleek, met hangende, druipnatte haren en akelige trekken; of hij viel weder in den stroomenden vliet, en trok mij, als een zwaar stuk lood, mede in de diepte..... O! het duurde lang, eer ik in mijne gebeden aan den goeden God den naam van mijn' vijand durfde noemen, om vergeving voor mijne misdaad te smeeken, vergeving ook voor hem!

{==7==} {>>pagina-aanduiding<<}

Ondertusschen had ik van 't eerste oogenblik af niet gerust, voor ik wist, hoe het met pieter was afgeloopen; schoon ik mijne oogen niet durfde opslaan, als ik er naar vroeg. Met wat vreugde hoorde ik, dat hij wel ziek was van den schrik, maar zonder levensgevaar; en naderhand, dat hij geheel beterde! Toen verzocht ik onder bittere tranen aan mijne moeder, of zij pieter bij mij wilde vragen: want dat ik mij gaarne op mijn bed nog met hem wilde verzoenen. Mijne brave moeder vond dit zeer goed, en kuste mij; zij verzocht mij alleen nog, acht dagen te wachten, tot ik wat sterker was en de aandoening verdragen kon. Maar eene week later werd het al weder uitgesteld. Men sprak er telkens over heen, als ik naar pieter vroeg; en de een zag den ander daarbij zoo vreemd en onrustig aan, dat ik door doodsangst werd aangegrepen, en op het laatst niets meer durfde gelooven van het geen men mij omtrent zijne redding en beterschap had verhaald. Of zou hij nog zulk een' doodelijken haat op mij hebben, dat hij den armen, verminkten vijand de hand niet wilde reiken?
Zoo onrustig stond ik eens 's morgens vroeg op. Ik had al een paar dagen op mijn nieuw krukje door het huis gestrompeld; en den vorigen dag had de chirurgijn gezegd, dat ik eens in de lucht mogt: - dan kon ik over drie dagen, zoo als het plan van mijne ouders was, naar eenen oom gaan, die op een verwijderd dorp woonde, om mijn' gedrukten geest eens te verzetten en braaf beweging te nemen. - Toen ik dat hoorde, was terstond mijn plan

{==8==} {>>pagina-aanduiding<<}

gemaakt, en nu voerde ik het uit. Ongemerkt sloop ik de deur uit, en ging vóór ons hek aan den weg staan. Om dezen tijd ging pieter gewoonlijk naar het land. Als hij voorbij kwam, wilde ik hem vriendelijk groeten; en als hij mijn' groet beantwoordde, hem aanspreken. Maar ik zag hem niet. Dáár, naast onze woning, was alles dood stil. Ik was op een bankje gaan zitten, en zag nu eindelijk een paar menschen voorbij en er in gaan. Maar wat schrikte ik! Zij hadden lange zwarte mantels aan, en het was juist het uur der begrafenis. Van de andere zijde, - onze hofstede lag verder van 't dorp af: - kwamen nog vele andere dragers en vrienden. Wie zou er dood zijn? De borst werd mij toe geklemd. Eindelijk kwam er, juist toen de lijkstaatsie weg ging, een boeren meid van 't melken. Zij diende bij pieters ouders, en deelde ook al in den haat. Evenwel vroeg ik haar, wie er begraven werd. - “Dat zou jij niet weten!” was het nijdige antwoord, waar bij ze mij niet eens aankeek. Het zweet brak mij aan alle kanten uit, en ik hijgde naar mijn' adem. Toen kwam er een boer voorbij rijden. Deze was veel vriendelijker. Hij wenschte mij geluk met mijne beterschap, en zeide mij, - ach! ik vreesde het al!! - dat pieter blomme begraven werd. En hij wilde mij nog meer verhalen, maar zijn paard begon te steigeren, en hij moest doorrijden.
Toen was mijn besluit genomen. Het kerkhof was niet ver, en ik voelde mij nu sterk genoeg. Ik ging of hinkte er heen, maar langs een' achterweg, om de lijkstaatsie

{==9==} {>>pagina-aanduiding<<}

niet te ontmoeten. Het graf was nog maar met een paar planken gedekt, om het later met aarde te vullen. Ik viel op mijn aangezigt, en trok mij de haren uit; en dan kuste ik weder den grond, als om den doode af te kussen; - tot ik eindelijk begreep, dat men te huis ongerust zou worden. Dáár sloop ik de achterdeur in, en vertelde alleen, dat ik een eind ver den weg was op gewandeld, en, voor den eersten keêr, zoo moê was, dat ik weder wilde gaan liggen. Verder sprak ik dien dag, zelfs tegen mijne moeder, geen enkel woord. Ja! tegen den hoogen God sprak ik niet eens: want ik kon niet schreijen en niet bidden.
Den volgenden morgen liep ik, als of ik er heen gedreven werd, den zelfden weg op. Moeder riep mij nog achter na, dat ik op den achterweg moest blijven, en vooral niet op 't dorp gaan. Als de menschen mij staande hielden, zou ik weêr zoo moê te huis komen. Ik begreep nu wel, waarom moeder niet wilde, dat ik iemand sprak, eer ik den volgenden dag van huis ging. Zij dacht, dat ik nog niets wist. Ik maakte dan zoo wat een geluid, dat de goede vrouw voor “Ja” opnam, en strompelde den ouden weg op. Ons kerkhof stond meestal open, ook nu. Juist kwam er de doodgraver af, die in de vroegte het graf met aarde had gevuld. Ik knielde er weder bij, en ik fluisterde bij mij zelven: “Och, vergeef, vergeef mij, zoo gij nog kunt! Ik ben uw moordenaar! uw moordenaar!!”
“Neen, dat zijt gij niet, hein!” - Zoo sprak op eens eene vriendelijke stem achter mij. Ik ontstelde zoo, en

{==10==} {>>pagina-aanduiding<<}

meende zoo zeker, alleen te zijn, dat ik in 't eerst stellig dacht: ik zou een' engel zien; en ik durfde mijne oogen niet opslaan. Maar het was onze brave predikant, die op dit oogenblik mijn goede engel was. - “Kom even bij mij in huis!” sprak hij: “Dan zal ik u een goede tijding zeggen. Ik had het aan uw ziekbed al willen doen; doch de chirurgijn verbood zoo streng alle aandoeningen, dat ik uwe ouders heb moeten beloven, vooreerst er van te zwijgen. Maar nu ik gisteren u hier zoo zag liggen, van mijn studeerkamer af, en heden al weêr, mogt ik het u niet langer verbergen. Kom nu mede naar binnen, hein!”
Toen ik gezeten was, verhaalde mij de waardige man in korte woorden het volgende: “Pieter blomme is niet gestorven aan de gevolgen van het ongelukkige gevecht, en van zijnen val in het water. Dat had wel kunnen gebeuren: want hij had in de eerste dagen zware pijnen op de borst, van den geweldigen stoot, en hevige koortsen van den schrik en de koude. Maar verwonderlijk spoedig was zijn sterk gestel dat alles te boven, en binnen de veertien dagen was hij geheel hersteld. Toen hoorde hij van uw been, en was even onrustig als gij. Intusschen kwamen de pokken op het dorp, en wel een kwaadaardige soort. Nu drie weken geleden, werd pieter blomme er door aangetast, juist toen hij, op verzoek van uwe moeder, die het al uitgesteld had, bij u wilde komen. Hij heeft akelig gelegen. Eindelijk is de ziekte naar binnen geslagen, en hij, nog kalm, gestorven. Maar vóór zijn' dood heeft hij mij wel drie maal laten beloven, dat ik u

{==11==} {>>pagina-aanduiding<<}

vergiffenis voor hem vragen zou; en zeggen, dat hij de hand der verzoening, door u hem toegereikt, gaarne aannam; en dat hij u in den hemel hoopte weêr te zien, waar de zalige menschen niet meer haten zullen in eeuwigheid. Dat heeft hij mij gezegd, hein! En geloof nu: als de menschen, die boos zijn, zóó vergeven kunnen, dat de Hemelsche Vader, die zijn' eigen' Zoon voor ons gegeven heeft, nog veel meer en veel zekerder vergeven zal.”
“Dat heeft” - zoo besloot de oude man: - “Dat heeft mijn hart tot rust gebragt, vooral toen naderhand de ouders van pieter toch medelijden met mij kregen, en zij mij alles ook zóó verhaalden en vergiffenis schonken. En toch - 't is nu 55 jaren geleden, maar ik kan het nog bijna niet verhalen; en als ik het doe, beven mijne grijze haren, en ik voel de tranen uit mijn doffe oogen vloeijen, die anders het schreijen al lang verleerd hebben.’
 
De grijsaard zweeg. karel legde het blonde hoofd in zijnen schoot, en weende lang. Toen vroeg hij snikkend: ‘Vader boot! ik kan nu alles, alles vergeven; maar hoe moet ik het doen?’
‘Vooreerst, karel!’ sprak de oude man meer bedaard; ‘Gij kent mijne spreuk: Waar twee kijven, hebben beiden schuld. In de hitte van uwe boosheid, kunt gij dat maar niet zien, en 't is toch zoo. Ik wil nu eens denken, dat jan de eerste schuld heeft. Jongens als hij, zijn door-
{==12==} {>>pagina-aanduiding<<}
gaans jaloersch op anderen, die rijker en netter gekleed gaan. Misschien hebt gij, zonder het te weten, hem wel eens trotsch of spottend aangezien, omdat hij arm, leelijk en slordig is; of hij heeft het zich verbeeld. Maar toen hij 't eerst zich vijandig toonde, hadt gij stil uwen weg moeten gaan. IJzer scherpt ijzer, zegt het oude spreekwoord: maar wat rust, roest. Door zijn' haat te beantwoorden, hebt gij zwaar gezondigd, en uw regt verloren, om u over hem te beklagen. Onze goede Zaligmaker, die aan het kruis bad voor zijne beulen, heeft ons geleerd: Als gij den menschen hunne misdaden niet vergeeft, zal God u ook niet vergeven. En: Hebt uwe vijanden lief; zegent ze, die u vloeken: opdat gij kinderen moogt zijn van uwen Vader, die in de hemelen is. - Gij moet dus beginnen, met stil te verdragen, wat jan u weder gedaan heeft of misschien nog zal doen; en als de boosheid weêr in uw hart opkomt, God bidden, dat Hij ze weg neme. Ondertusschen gaat gij stil uw' weg. Misschien kunt gij, ongezocht en zonder trotsch vertoon, hem eene weldaad bewijzen; bij voorbeeld in den winter: dan hebben ze 't nog al arm. En een apostel zegt: Als gij uwen vijand wel doet, dat is vurige kolen op zijn hoofd hoopen; daar kan hij niet tegen. - Als gij 't goed vindt, wil ik ook wel, zoo ongemerkt, met jan of zijn' vader een buurpraatje houden, om te zien, of ik dat been voor u in 't lid kan zetten. Hij is toch eigenlijk te beklagen, die arme jan, dat hij er zoo onbevallig uitziet, en zoo ruw is opgevoed, en zoo vele, vele voorregten mist, die de hemel u gaf. Vindt gij niet?’

{==13==} {>>pagina-aanduiding<<}

Karel kon geen woord meer uitbrengen, dan: ‘Ik dank u, ik dank u, vader boot!’ En hij kuste hem de handen.
Juist riep zijne moeder hem, om te eten. De oude man legde hem de dorre, bevende handen op het blonde hoofd, en zeide plegtig: ‘God zegene uw voornemen, mijn zoon!’ - Toen vatte hij zijn krukje, en ging zijn huisje in. Maar eerst zag hij nog eens, met een' dankbaren traan in het oog, naar den helderen hemel op, waar de eeuwige liefde woont.



{==14==} {>>pagina-aanduiding<<}

De schaduw van den ezel.


(Het Hoogduitsch van verre gevolgd.)

Het was een lange winteravond. De kinderen zaten rondom de tafel, en waren aan hun schoolwerk bezig. Oom jakob, die weinig uitging in den winter, bleef daardoor des avonds niet zelden alleen bij de kinderen te huis, en maakte dan alleen de voorwaarde, dat hij, met een afzonderlijk licht en een eigen tafeltje, zijn gewone plaats bij de kagchel mogt behouden.
Een' tijd lang was het zeer stil geweest. Oom was geheel in zijn boek verdiept, en de kinderen in hun werk. Maar langzamerhand werd het oproeriger aan de groote tafel. De reden daarvan was een twist over de lamp. Die gaf wel goed licht, maar, zoo als bij de meeste lampen, was er aan de achterzijde een oliebak, die een breede schaduw van zich af wierp. Hij, die er achter zat, kon dus niet genoeg zien. Nu hadden de kinderen zoo lang aan de lamp gedraaid, die geschoven en elk met de lichtzijde naar zich toe getrokken, tot zij eindelijk allen met

{==15==} {>>pagina-aanduiding<<}

hun werk in de war waren, en, door al het geschreeuw en gekibbel, oom jakob toch eindelijk van zijn boek opkeek. Toen begonnen zij allen te gelijk hem hunnen nood te klagen. ‘karel heeft expres de lamp omgedraaid, oom! opdat ik niet zon kunnen zien!’ zeide willem. - ‘En die plaag van een' willem,’ schreeuwde karel nog veel harder: ‘heeft de lamp zoo hard naar zich toe getrokken, dat er olie op mijn kahier gevallen is en geheel mijn duitsche werk bedorven!’ - ‘En op mijn fransche thema,’ schreide mina: ‘is een groote inktvlak gekomen, dat ik die weêr van voren af aan beginnen moet!’ En betsij, die anders de bedaardste van allen was, zuchtte en klaagde, dat zij hare lessen, die ze al van buiten kende, weêr geheel vergeten was van den schrik.
‘En is er dan zulk een haast bij het werk, kinderen?’ vroeg oom jakob. - ‘Ja en neen, haast en geen haast!’ was het weifelend antwoord: want eigenlijk hadden de kinderen overvloedig tijd, om rustig en vreedzaam ieder zijn werk te doen, wanneer zij het maar zamen over de schaduw van de lamp eens hadden kunnen worden.
Toen zij nu allen zoo pruilden, en willem en karel elkander aankeken, als of zij zeggen wilden: ‘Als oom er niet bij was, dan zou ik u eens duchtig in het haar zitten!’ leî oom jakob zijn boek neêr, en zeide: ‘Kom aan! wij zullen wat krijt doen op die olievlek, en wat zand op dien inkt, en betsij zal haar lesboek zoo lang neêrleggen; en dan zal ik u eerst wat vertellen. Mits conditie dat, als mijn verhaal uit is, ik de lamp mag zet-
{==16==} {>>pagina-aanduiding<<}
ten, zoo als zij staan moet, en niemand er meer een hand aan slaat.’
Dat was den kinderen naar den zin: want oom jakob had veel in verre landen gereisd, en wist regt aardig te vertellen. Meest was hij in de warme streken geweest, en daarom zat hij nu, met den winteravond, het liefst maar in het hoekje van den haard.
‘Eens,’ zoo verhaalde dan oom jakob: ‘wilde ik van Rome af, Tivoli gaan zien. Dit is een stadje in het gebergte, waar een prachtige waterval zich in vele kleine stroomen verdeelt, die door de vensters en deuren van een oud, vervallen slot, en daar langs en over heen, zich diep in een heerlijk dal storten. Maar de weg daar naar toe is geen morgen-wandelingetje, althans niet in die heete luchtstreek; want het is wel vier uren ver, berg op en berg af. En zoo had ik mij een' ezel gehuurd, zoo als men daar te lande pleeg te doen. De ezel kwam ook op het bestemde uur voor mijn huis; en met het lastdier zelf, ook de ezeldrijver antonio. Want - gij weet het immers wel? - zulk een graauwtje is een bitter lui dier. Als men daarop rijdt, gaat hij niet, als het edele paard, op een enkel woord voorwaarts, of bij het aantrekken van den teugel, of als men hem even de hielen in de zijde zet; neen! daar moet, den geheelen tijd door, een man of een jongen achter loopen, die hem gedurig met zijn' knuppel dapper op de huid slaat: want ieder oogenblik staat het beest stil, als of hij in slaap viel, of hij slentert naar den kant van den weg, als hij wat te eten

{==17==} {>>pagina-aanduiding<<}

ziet. En zulk een ezel heeft wat een dikke huid! Twaalf duchtige slagen met een' sterken knuppel brengen hem nog met moeite van eenen distel weg, wanneer hij daar eens trek naar heeft.
Nu, ik besteeg dan mijn beestje, en reed daar rustig op voort, terwijl antonio achter mij liep, altijd maar schreeuwende: ‘Ai, Ai! Voort, luilak! Voort dan!’ - En zoo ging het al op een sukkeldrafje verder. Maar het was juist op dien dag eene verschrikkelijke hitte, zoo als dat dikwijls in Italië het geval is. De weg naar Tivoli loopt door eene woeste en naakte streek. Daar is geen huis, geen boom, op het laatst zelfs geen enkel struikje meer aan den weg. Het was ondertusschen middag geworden. De zon brandde door mijn' strooijen hoed heen; en ik wist ten laatste niet, waar ik van de hitte blijven zou. De ezel werd te moê, om te loopen; de ezeldrijver, om hem te slaan, en ik, om er op te zitten. Mijne oogen vielen toe van den slaap; maar nergens, waar ik ook in het rond keek, was maar zoo veel schaduw te vinden, dat ik mijn ligchaam daarin ter ruste uitstrekken kon. Daar heb ik op eens een' schranderen inval. ‘Halt!’ riep ik uit, en mijn ezel stond, als of hij in den grond geworteld was: want de woorden ho! en halt! die had hij in alle talen geleerd; maar het voort! en voorwaarts! dat leert zulk een ezel zijn leven lang niet verstaan. En wat was nu mijn inval? Langs den weg stond een groote, verdorde aloë-stengel. Daaraan bond ik mijn graauwtje vast, en dacht: ‘Ik zal het eens regt slim overleggen, en mij in de schaduw, die het beest op het bruine en verdroogde gras werpt, op mijn gemak te slapen leggen.

{==18==} {>>pagina-aanduiding<<}

Maar eer ik dien voortreffelijken inval uitvoerde, wischte ik mij het zweet van het voorhoofd, schudde en rekte mijne beenen: - want zij waren, van het lange rijden, zoo stijf als een paar zwavelstokken geworden; - zag nog eens om naar de schoone blaauwe bergen, die in de verte den gezigteinder bepaalden; - en ziet! als ik mij weder omkeer, om mij rustig neêr te vleijen, wie ligt daar al gerust en wel in de schaduw van den ezel, en snorkt als een roerdomp? Niemand anders, dan mijn goede antonio. Ik was slim geweest, maar hij nog slimmer: want het geen ik in de gedachte had, had hij al lang uitgevoerd.
Dat de man daar nu zoo regt genoegelijk lag en sliep, was wel en goed voor hem; maar ik was hier toch natuurlijk de hoofdpersoon, en hij was alleen om het beest mede gegaan. Buitendien kon hij beter tegen die Italiaansche zonnehitte, dan ik, die daar niet aan gewoon was. ‘Hei daar! antonio!’ riep ik dus: ‘Sta toch op, kerel!’ En ik schudde hem aan zijn' arm. Maar hij sloeg even de oogen op, zag mij aan, deed ze weder toe, en keerde zich op de andere zij.
Dat ging toch niet aan! Ik schudde hem nu nog harder. ‘antonio!’ riep ik: ‘Sta dan toch op. De schaduw, waarin gij ligt, behoort immers aan mij, en niet aan u?’ - Maar dezen keer gaf antonio zich niet eens de moeite, om zijne oogen op te slaan. Ook sprak hij geen woord, maar hij bewoog alleen den wijsvinger van zijne regterhand heen en weder, wat op zijn Italiaansch zoo veel zeggen wil als: ‘Neen, mijnheer! dank je wel.’

{==19==} {>>pagina-aanduiding<<}

Nog eens schreeuwde ik hem in de ooren: ‘antonio, gebruik toch uw verstand. Ik heb immers den ezel gehuurd, en dus ook de schaduw. Daarom pak u weg: die plaats behoort mij toe.’
Maar antonio antwoordde, nog half slaperig: ‘Hoor eens, heer! als gij zelf ten minste de bedoelde ezel niet zijt, dan behoort de schaduw u niet toe: want die is van het beest, en het beest is van mij, al hebt ge mij betaald, om er op te rijden. En daarom ben ik volstrekt niet van plan, om op te staan, maar denk in den eigendom van mijn eigendom rustig voort te sluimeren.’
En op nieuw wilde hij zich te slapen leggen; maar nu had hij mij toch regt boos gemaakt, - misschien juist, omdat ik de waarheid van zijne woorden niet best weêrspreken kon. - Ik pakte hem dus bij zijn kraag, en rukte hem weg van de plaats, waar hij lag. Doch nu werd de kerel ook driftig, en sprong op. En zoo pakten wij elkander regt stevig beet, om de een den ander van het belommerde plekje weg te trekken. Dit gaf een geduchte worsteling: want niemand van ons wilde toegeven. Op het laatst stootten wij den voet aan een' grooten steen, vielen op den grond, en wentelden ons in de volle middagzon zoo lang om en om, tot wij eindelijk, van den rand van een' kleinen heuvel, misschien zes of acht voeten naar beneden rolden. Hier lagen wij nu in het gloeijende zand, als een paar half gebraden hoenders in de pan, - en toch hielden wij elkander duchtig beet!
‘Heer!’ sprak antonio ten laatste: ‘ik zie wel, dat

{==20==} {>>pagina-aanduiding<<}

wij in kracht en vlugheid zoo tamelijk gelijk staan. Waarom zouden wij elkander nog langer plagen? Hoor mijn' voorslag! Geef mij een paoli,’ - zoo heet een romeinsch geldstuk, - ‘en dan zal ik u voor van daag ook nog de schaduw van mijn' ezel verhuren.’
‘‘Als het niet meer is, gij gekke kerel!’ riep ik uit: ‘waarom hebt gij mij dit niet vroeger gezegd? Wij hebben ons nu onnoodig nog warmer gemaakt. Zie daar hebt gij uw paoli.’
‘Wij hadden dus elkander los gelaten, en waren opgestaan. antonio stak zijn geld in den buidel, en wij klommen langzaam weder naar boven. Maar wat zagen wij daar? Verbeeldt u onzen schrik! De schaduw van den ezel, die ik daar juist voor een blanke paoli gehuurd had, was voort, en de ezel met haar. antonio was slimmer geweest dan ik, maar Antonio's ezel nog veel slimmer dan hij zelf. Het beest had de dorre aloë-struik, waaraan hij gebonden was, zoodra hij zich alleen zag, gemakkelijk uit de drooge aarde getrokken en was stil weg geloopen. Heel in de verte, op den weg naar Rome, zag ik hem, zonder knuppel of ‘voorwaarts!’ op een stevig drafje naar huis loopen. Maar antonio, zoodra hij den ezel niet op zijne plaats zag, geloofde vast, dat hij het beest voor altijd verloren had, en geraakte, regt op zijn Italiaansch, in volslagen wanhoop. Hij beet zich in de duimen, hij trok zich het haar uit het hoofd, hij wierp zijn' spitsen hoed op de aarde en trapte dien met de voeten: - kortom, hij stelde zich aan als een ondeugende

{==21==} {>>pagina-aanduiding<<}

jongen, die eens regt kwaadaardig is en er toch niets aan doen kan; en daarbij schreeuwde hij wel tien maal achter elkaâr: ‘Och mijn ezeltje, mijn lief best ezeltje! Gij eenig goed, dat ik arme man op deze wereld bezat! Och, het eenige gebrek, dat gij hadt, was die verwenschte schaduw. Hadt gij geen schaduw gehad, dan bezat ik u nog, dan waart gij niet weg geloopen!’
‘‘Wees toch geen kind, antonio!’ riep ik: ‘Zie eens! Daar verre loopt uw ezel rustig naar huis.’
‘antonio keek op, en veranderde in eens geheel en al. Hij juichte even luid van vreugde, als hij straks had geschreid en aangegaan. Spoedig boog hij zijn' hoed weder in het fatsoen, zette dien op zijne zwarte krullende haren, wierp zijn buis over den linker schouder, vatte zijn' knuppel in de regterhand, en - voort was hij als de wind, zijn' ezel achterna! - Nooit in mijn leven heb ik een' mensch zoo zien loopen.’
‘Daar stond ik alleen, midden in den gloed van eene Italiaansche middagzon. Wat bleef mij over, dan mijne beide geleiders, mensch en beest, treurig na te staren? ‘Het is toch te hopen, dat zij straks weêerom komen!’ dacht ik bij mij zelven, zette mij bij de plaats neder, waar de aloë-struik gestaan had, en bromde binnen 's monds het oude liedje: ‘Ach mijn lieve augustijn! alles is weg!’
‘Maar ja wel! ik hoopte te vergeefs. Ik zat daar één, en ik zat daar twee uren; maar wie terug kwam, antonio niet en zijn ezel even min; en deze twee uren zal ik mijn leven lang niet vergeten. Eindelijk werd ik toch

{==22==} {>>pagina-aanduiding<<}

van de plaats verlost: want eene wijnkar, die getrokken werd door twee sterke stieren met lange horens, kwam daar juist langs rijden. Had de voerman zich over mij niet ontfermd, en mij tegen een goede fooi mede genomen, misschien zat ik daar nog.’
Zoo verhaalde oom jakob. Lagehend keken hem de kinderen aan, als of zij toch nog iets meer wachtten, en oom zeide: ‘Ja, dat is waar ook, kinderen! Ik moet u nog zeggen, dat ik er de fooi en de paoli goed uithaalde, en er zelfs nog winst mede gedaan heb.’
‘Hoe dat, oom?’ vroegen de meisjes; terwijl willem en karel toch een weinig verlegen voor zich keken.
‘Wel!’ zeide oom jakob: ‘Ik had een reisboekje, waarin ik alles opteekende iederen avond, wat ik dien dag geleerd had. En toen ik nu, half gebraden en dood af, te Tivoli kwam en daar den nacht blijven moest, toen schreef ik in mijn reisboek: Wie twist over de schaduw van een' ezel, is nog dommer dan de ezel zelf.
‘En nu, kinderen! is mijn verhaal uit; en ik zal de lamp zóó zetten, dat de schaduw van ons af valt en gij allen licht hebt; en dan ga ik weêr lezen. Gij zult nu immers stil zijn?’
‘Ja zeker, oom!’ riepen willem en karel bijna te gelijk; - want als het er op aan kwam, waren zij toch zoo kwaad niet: - ‘Ja zeker, oom! wij zullen wel maken, dat wij niet meer over de schaduw van den ezel twist krijgen!’




{==23==} {>>pagina-aanduiding<<}

Het kwaad loont zijn' meester.

Bij 't geen ik u thans te verhalen heb, kinderen! kan ik u plaats en jaar en dag noemen. Dat doet tot de zaak eigenlijk niets; maar het is een teeken, dat het waarlijk gebeurd is; en - gij kent het oude spreekwoord immers? Leeringen wekken, maar voorbeelden trekken.
Het was dan op den 15den Augustus 1845, een' regt lieven, maar zonnigen en heeten dag, dat een troep jongens door de straten van Parijs zwermde. Zulke snaken, gewoon hun leven meest op de straat door te brengen, zijn in die groote stad door hunne luidruchtige en dolle streken bekend. Ja! zij spelen, bij alle oproeren in de woelige hoofdplaats, al een vrij beduidende rol; en wat wij plat weg ‘straatjongens’ noemen, heeft daar eene zekere vermaardheid gekregen, onder den naam van gamins de Paris.
Maar wij spreken Hollandsch en schrijven Hollandsch, en zeggen dus eenvoudig: Daar zwermde een troep straatjongens ginds en weêr, zoekende naar een pretje, en niet regt met elkaâr eens, wat kwaad ze nu weêr zouden uit-
{==24==} {>>pagina-aanduiding<<}
voeren. Als het maar ondeugend en niet slecht is, wat zij zullen verzinnen: dan willen wij het nog door de vingers zien. Zij hebben toch weinig opvoeding gehad, de arme knapen, en te huis wacht hun ook niet veel eten, en uitspanning nog minder!
Daar komt een wagen met kalk aanrijden; - ten minste 't lijkt wel zoo: groote witte brokken. En jacques en henri, en hoe zij verder heeten mogen, springen er op, en laten zich voor niet een eind weegs rijden, tot de voerman het ziet en met de zweep achter uit slaat. Maar ja wel! vlug als de wind, zijn zij er al afgesprongen. Zij hielden de zweep, als een oude kennis, goed in 't oog! En ongedeerd staan zij nu van verre den voerman uit te lagchen, die stampvoet van boosheid, maar hen niet bereiken kan.
Al spoedig genaakt er een' nieuw pretje. Een jongen van hunne kennis is bij een' huurkoetsier in dienst, en komt daar op een' vollen galop aanrijden, om de paarden naar 't wed te brengen. Want gij weet, in de groote steden heeft men veilige en ompaalde plaatsen in de gracht of rivier, niet zeer diep en van onderen geëffend of geplaveid, die men het paardenwed noemt, omdat er de paarden in waden, als zij van eene reis komen, en voor zij weder naar het land gaan.
Nu gaat er dan een luid houra! onder de knapen op. De stalhouders-jongen zit maar op één paard natuurlijk, en trekt de overige met een touw achter aan. ‘Laat mij - neen! mij op een paard zitten!’ ‘Ik, ik het eerst!’ Zoo zijn, met duwen en vechten en een' frisschen sprong, henri en nog

{==25==} {>>pagina-aanduiding<<}

een paar anderen al spoedig ruiter geworden; de touwen worden los gemaakt, en met gejuich gaat het nu 't water in.
Maar is henri een slecht ruiter of zijn paard wat koppig? Ik weet het niet; maar wel, dat bijna midden in de Seine het beest steigert en met éénen ruk onzen henri afwerpt, zoo dat hij spartelt in de golven. ‘Erg genoeg!’ denkt ge, en gij verbeeldt u misschien al, dat hij ‘Help! help!’ roept, en als een drenkeling wordt opgevischt. Och neen! De Seine is in het heetste der hondsdagen niet diep, vooral dáár niet; en zijne makkers aan den oever riepen een paar toeschouwers geruststellend toe: ‘Gij zult eens zien, hoe ferm henri zwemmen kan! 't Is wel frisch voor hem, met de warmte.’ - Terwijl dan ook het paard rustig voort plaste in 't water, hoorde men den vluggen knaap zijn ‘houra!’ uitroepen, en met frissche slagen begon hij de golven te meten.
‘Zie eens, hoe aardig hij duiken kan!’
‘En nu gaat hij op den rug zwemmen.’
‘Hij briescht als een paard. Bravo, henri!’
Zoo lachte men en klapte in de handen. Maar.... maar!.... Het spelend brieschen scheen wel een brullen te worden; zijn gelaat kwam meer boven, en teekende doodsangst; met een' flaauwen gil riep hij om hulp, en zonk toen op zijn' rug, al slaande en worstelende. Nu werden de knapen toch beangst. Een voorbijganger zag het ook en snelde het water in, ondiep genoeg, dat een volwassen mensch er nog even in staan kon; schoon henri, eerst dertien jaren oud, geen' grond onder de voeten had kunnen krijgen. De

{==26==} {>>pagina-aanduiding<<}

man snelde dan naar het ongelukkige kind toe. Wat hem toch mogt overkomen zijn? Hij dreef nog op den rug, en sloeg en trapte, en zocht zijne kleederen zich van 't lijf te rukken, maar kon niet. Eindelijk scheen zijne vast gesloten kiel los te laten. Vreeselijk gezigt! Met de kiel was ook de buik opgereten, en de ingewanden dreven op het water. Juist toen bereikte men hem, om hem stervende aan wal te brengen, en dood, onder de verschrikkelijkste folteringen gestorven, bij zijne moeder in huis te dragen!
Maar nu begrijpt gij er nog niets van. Niet? Herinnert u dan nog maar eens dien wagen. henri had er ook op gezeten, een stuk van de vracht gestolen en in zijne borst gestoken. Daarop had hij de kiel vast toe geknoopt, en was onnadenkend te water gegaan. En - het was ongebluschte kalk! Hebt gij wel eens gezien, hoe die brandt en kookt, als er water bij gedaan wordt? Zoo brandde en vrat het in, onder zijne kleederen, die hij in 't water niet los krijgen kon, voor zij doorgebrand, maar ook zijne buik open gereten en ingebrand was.... Arme knaap, die zoo in uwe zonde sterven moest!
Het kwaad loont zijnen meester, kinderen! al is 't niet altijd zoo spoedig; en de zonde brandt en knaagt van binnen, als ongebluschte kalk, al zien wij 't zoo niet. Doe dan toch nooit, wat gij voor God en de menschen verbergen moet, en toch ten laatste niet verbergen kunt.



{==27==} {>>pagina-aanduiding<<}

Brand! brand!

‘Brand! brand!’ - Zoo klonk het op eens in een smalle steeg, waar slechts een enkel huisje stond: want het overige waren achterhuizen of bergplaatsen. Maar dat enkele huisje werd ook bewoond door een' man, merkwaardig en bekend genoeg onder de jeugd, - de baldadige jeugd vooral van het stadje. Het was een oude kleêrmaker, Duitscher van afkomst, met zoo wat anderhalf been en één oog: het andere was met een groote zwarte pleister gesloten. Daarbij was de man geweldig schrikachtig en driftig, stotterde dan vreeselijk, en radbraakte zijn half Hollandsch half Duitsch, nog veel meer dan anders. Wat wonder, dat baas theobald al dikwijls, zoo men zegt, een veer moest laten? Ongelukkig voor de rust van den goeden ouden man, ontmoetten iederen morgen twee scholen, bij het uitgaan, elkander aan den ingang der steeg. Bestond er dan vrede tusschen de twee benden, zoo dat zij niets met elkander hadden af te rekenen, - weg was voor dien dag de rust en het genoegen van baas theobald! De een nam zijne naalden uit het venster, de ander vulde zijn sleutelgat met pek, als de man met zijn gewone drift naar buiten vloog..... Maar ik zal er u maar niet meer van

{==28==} {>>pagina-aanduiding<<}

verhalen, dartele knapen! Gij mogt ook eens een' baas theobald in uwe buurt of op den schoolweg hebben, en in verzoeking komen, om er insgelijks zulke kunsten uit te spelen; - en daar vertel ik niet voor!
't Was woensdag middag, en de oude kleêrmaker had rust. Er ging nu geen school uit. Doch ziet! daar wordt de arme man in zijn' genoegelijken arbeid gestoord door het akelig brandgeroep. Het kwam van boven, - maar van waar, kon hij niet juist hooren. Hij wierp zijn werk weg, en vloog met zijn gewone drift naar buiten. Weêr hoorde hij nog akeliger noodgeschrei: ‘Brand! brand!’ En nu liep hij, hevig ontsteld, de steeg uit, en schreeuwde aan den ingang der straat ook: ‘Brand! brand!’ - Daar het reeds schemer was, een donkere winterdag, werd de angst nog grooter. Men zag niets, maar hoorde te meer het brandgeschreeuw, als of honderd echo's het herhaalden. Al spoedig kwam de brandspuit aan, maar - voor niet: geen vlam was er te zien, en rook even min, behalve die uit de onschuldige schoorsteenen oprees. Knorrende en brommende trok men af, bijna boos, omdat er geen brand was, om de nieuwe spuit te proberen. En toen nu de oude man, doodelijk verschrikt en vermoeid, een oogenblik over zijn onderdeur lag, om adem te scheppen hoorde hij een spotachtige stem van boven: ‘Baas theobald! waar is de brand?’ - ‘Potstauzend!’ riep hij hierop uit: ‘Das hat der verfloechte jongen ketaan! Doe,... doe... doe karel! wen ik dich kriege!’ - En de man sloeg van kwaadheid zijn vuist op de deur, dat die ram-
{==29==} {>>pagina-aanduiding<<}
melde op de hengsels...... karel zat op zijn kamertje te schudden van 't lagchen.
 
‘Brand! brand!’ - Zoo klonk het al weder in de zelfde steeg, ook op woensdag middag, maar nu zes weken later, in 't midden van den winter. Maar baas theobald, die even buiten stond en naar de lucht zag, herkende de stem, en riep: ‘Ke sult mij keen... keen... keen... zweimal das bakken, knaapken!’ En rustig sloot hij het blind voor zijne werkplaats digt.
‘Brand! brand!’ hoorde men nog eens, met holler en akeliger stem, en zoo luide, dat een paar bewoners der naburige straat de steeg in vlogen en riepen; ‘Wat is er toch te doen, baas theobald?’ - Maar de oude man verhaalde hun van den boozen knaap, die uit het hooge raam van zijn kamertje hem allerlei kwaad deed: nu met een' erwtenblazer, en dan met een spuitje of iets anders. Na had hij, voor zes weken deze nieuwe kunst verzonnen, en geheel de stad in rep en roer gebragt. Maar hij, baas theobald, was de man niet, om zich twee maal te laten voor den gek houden!
Het hoofd schuddende over zoo groote ondeugendheid, gingen de buren weg en de oude man in huis. Maar toch kon hij niet laten, naar buiten te schieten, toen oogenblikkelijk het brand- en noodgeschrei zich herhaalde; en met schrik zag hij nu een rookwolk het geopende venster uit ko-
{==30==} {>>pagina-aanduiding<<}
men, en bij het licht van een felle vlam, stond daar karel en riep: ‘Help! brand! de gang,.... mijn deur,.... brand!’
Men vloog de straat in, naar de voordeur. De oude tante van karel sidderde en kon van haar' stoel niet op. De meid wees de vreemden den weg in het groote, holle huis, en ging met hen naar karels kamer. Vergeefs! De gang brandde reeds. Op een' naburigen zolder had het broeijend koren vlam gevat. karel was door den brand geheel op zijne afgelegene kamer opgesloten. Een oogenblik nog, en hij stikt in den rook, of zijne kleederen vatten vlam....!
Goede raad was duur. De goedhartige oude Duitscher sleepte al wat hij aan bedden en kussens had, op straat. De buren voegden er nog meer bij. Nu riep men karel toe, om naar beneden te springen: want een gewone ladder was reeds beproefd maar baatte niets.... Hij zag het raam uit en huiverde! Nu had hij een' anderen moed noodig, dan om een weerloos oud man voor den gek te houden!.... Evenwel, de vlam dreef hem van achter. Van beneden af moedigde de goede oude hem aan. karel sloeg zijn oog biddend ten hemel, - zoo had hij nog nooit gebeden! - en waagde den sprong. Gelukkig kwam hij levend beneden, maar trekbeende nog wel een jaar lang, bijna even als de oude theobald, dien hij van nu af als een kind lief had en verzorgde.
 
Zie daar mijn verhaal, lieve kinderen! Denkt nu zelve eens na: wat is de zedeles, die er in ligt opgesloten?



{==t.o. 31==} {>>pagina-aanduiding<<}



{== afbeelding 	==} {>>afbeelding<<}
    



{==31==} {>>pagina-aanduiding<<}


Het speenvarken.


(Gustav Nieritz naverteld.)

Het was zomer. In vele weken had het geen' droppel geregend. De grond was verschroeid, en hier en daar open gespleten van de droogte. Het arme vee liet moedeloos den kop hangen, of snuffelde langs den grond, om hier of daar een scheutje gras te vinden. De bladeren van de boomen begonnen geel en bruin te worden, ofschoon het midden in den zomer was. De kinderen echter waren vrolijk en onbezorgd, zoo als altijd; ten minste de twee, die wij daar zien aankomen, lagchen en snappen, en denken aan geen droogte of gebrek.
De naam van het meisje is roosje; en haar broêrtje, dat zij aan de hand houdt en dat een paar jaar jonger is, heet willem. Zij zijn te zamen naar eene jaarmarkt geweest, in een nabij gelegen stadje, en daartoe door moeder in hun zondagsche kleederen uitgedost; en nu, terwijl zij terug keeren, hoe vrolijk en onbezorgd zij ook rond zien, ze schijnen toch zeer bezorgd te wezen voor het geen zij

{==32==} {>>pagina-aanduiding<<}

van de markt hebben mede gebragt, en heel voorzigtig in eene hengselmand dragen.
‘Zie eens, willem!’ sprak roosje, terwijl zij omkeek: ‘daar achter ons aan, komt de lange hein, de koejongen van buurman anke. Hij zal, met zijne lange beenen, ons spoedig ingehaald hebben.’
Dat geschiedde ook, en een opgeschoten borst van ongeveer vijftien jaren, met een rood gekleurd gelaat en even rood haar, sprak een oogenblik later de kinderen aan.
‘Ei wat, roosje! hebt gij ook uwe centen naar de jaarmarkt gebragt, en wat hebt gij er voor gegeten? Pepernoten of een' kermiskoek of suikergoed? Of hebt gij een hansworst of pop gekocht? Ik voor mij ben van den gulden, dien ik opgespaard had, al spoedig afgekomen. Een groote braadworst heb ik er voor gekocht; drie wittebroodjes; en naderhand een kruik bier, met een' grooten koek; en toen een glas brandewijn toe. Dat heeft mij gesmaakt, als een' koning!’ - En de groote jongen wischte zijn' mond nog eens met de mouw van zijn buis af.
‘Zoo als de heer is, zoo is de knecht,’ antwoordde roosje moedig: ‘en zoo als de boer, is zijn koejongen. Ja, hein! als het zoo voort gaat, zult gij al spoedig geen koeijen meer te hoeden hebben, en uw meester geen' akker om te ploegen: want de kruik gaat zoo lang te water, tot zij berst.’
‘Ei wat!’ spotte hendrik: ‘men moet het er van nemen, zoo lang men kan. Wij leven daar voor; en een dwaas, die een stiefmoeder voor zijn eigen buik is. Als het geld op is, dan is 't hart gerust.’

{==33==} {>>pagina-aanduiding<<}

‘Ja!’ antwoordde de kleine zedenpreekster: ‘en dan heeft het ligchaam niets, waar het zich mede verzadigen en kleeden kan.’
‘Bah!’ riep hein uit, en hij knipte met zijn' voorsten vinger in de lucht. ‘Maar zeg eens, roosje! wat draagt gij daar zamen in uw mand, onder dien witten doek? Gij doet er waarlijk meê, als of er breekbare waar in zat.... Ha! de doek wipt al op: het moet iets levends wezen!... Wat zou het zijn?’
In plaats van hem te antwoorden, ligtte roosje even een slip van den doek op, en een klein varkentje stak zijn' kop door de opening henen.
‘Een speenvarken!’ zeide hein met minachting: ‘is dat uw gansche aankoop? Wilt gij dien kleinen klant braden voor van avond?’
‘Dat kunt gij denken!’ antwoordde roosje: ‘Neen! groot brengen en dan voor veel geld verkoopen; want zoo goedkoop worden de speenvarkens nooit meer, als thans. Verbeeld u eens, hein! niet meer dan drie kwartjes hebben wij er voor betaald; en dertig, ja! veertig gulden hopen wij er eens van te kunnen trekken.’
‘Als, gij maar eerst voeder hebt: want juist daarom is dat goed tegenwoordig zoo gemakkelijk te krijgen. Die anders zes koeijen hield, heeft er al twee of drie moeten afschaffen, en kan ze nog naauwelijks in het leven houden; en zoo gaat het met al het andere vee.’
‘Laat ons daar maar voor zorgen!’ zeide roosje, niet zonder eenige wijsheid: ‘Zouden wij geen voeder voor hem

{==34==} {>>pagina-aanduiding<<}

kunnen krijgen? Kijk! ieder halmpje en grasje zullen wij in den geheelen omtrek gaan plukken, waar het ons maar vrij staat; en wij zouden een speenvarken niet in het leven kunnen houden? Dat beestje zal nog zoo veel niet eten; en wordt hij grooter, dan zal er wel geen gebrek meer aan voeder wezen.’
En de kinderen hielden woord. Gelijk een goed ruiter eerst voor zijn paard zorgt, en dan voor zich zelven; zoo dachten roosje en willem iederen morgen het eerst aan het kleine speenvarken, en het werd waarlijk als een kind van het huis verzorgd en gekoesterd. En toen nu vader in het najaar te huis kwam, - want hij was een schippersknecht, die het grootste gedeelte van het jaar door weêr en wind op de golven zijn brood verdienen moest, om het dan tegen den winter aan vrouw en kinderen te kunnen brengen; - toen dan vader in het najaar te huis kwam, liep het varken al vrolijk door de hut henen, en knorde en wroette in den grond, naar zijnen aard. Vader bouwde nu ook, op zij van de hut, een kleine varkenskot, waar de kinderen een heel feest over hielden, om het in te wijden. Wel was de woning van walker en zijn huisgezin, met het kleine erf er bij, niets bij de boerenplaats van wilbrand anke, waaraan hunne hut paalde; maar het zag er ook heel anders uit: alles even netjes en goed onderhouden, vrolijk en welvarend. En het lieve tuintje, al was het maar een span groot bij de uitgestrekte akkers van buurman anke, daar groeide ook geen enkel onkruidje in; terwijl men op zijn land op zijn best den weg kon vinden, door de brandnetels en distels heen; en

{==35==} {>>pagina-aanduiding<<}

als men bij hem binnen kwam, ieder oogenblik vreezen moest, dat de stal, de schuur of zelfs het woonhuis u op het hoofd zou nedervallen. En van waar kwam nu dat groote verschil? Het was, zoo als roosje gezegd had: Zoo de baas, zoo de knecht! Boer anke was vlijtig in de herberg te vinden en op iedere jaarmarkt, maar weinig op zijnen akker en bij zijne magere koeijen; en zijne kinderen en dienstboden, tot zijn' koejongen toe, volgden niet minder ijverig het voorbeeld van liederlijkheid en luiheid, dat de meester hun gaf.
 
Het werd weder zomer. Het varken was al lang geen speenvarken meer, en het at en at, wel tien maal zoo veel als het vorige jaar! Maar het was ook, zoo als roosje toen gezegd had: er was nu zoo veel gebrek aan voeder niet meer. Ondertusschen had het meisje nog eene andere zorg gekregen, die van vrij wat meer belang was: want haar was een klein zusje geboren; en zij gevoelde nu toch, dat het geheel iets anders is, voor een zusje te zorgen, als voor een speenvarken. Ja, toen de kleine babet het eerst tegen haar begon te lagchen, en de handjes naar zus uitstak, toen voelde zij pas regt, wat liefde en dankbaarheid is.
Op zekeren dag, terwijl vrouw walker met het kind te huis bleef, gingen roosje en willem den weg op, om het varken te hoeden, waarvoor in die streken nog al vrij wat gras langs de wegen en op de heide te vinden was. Hun

{==36==} {>>pagina-aanduiding<<}

weg liep langs de herberg van het dorp henen: want de hut van walker was de eerste woning, en zij moesten nu geheel aan het andere eind van het dorp wezen. Terwijl zij er vóór waren, ging de deur open, buurman anke slingerde er uit, en zij, die wel wisten, hoe hij uit de herberg kwam, gingen een goed eind voor hem uit den weg. Zij zagen echter nog, hoe hij maaiken, de knappe meid uit de herberg, kussen wilde; en toen zij hem ontvlugtte, hoorden zij hem stamelend, zoo als een dronken man spreekt, haar toeroepen: ‘Wacht maar, maaiken! Eer het weder Mei wordt, haal ik u als vrouw in mijn huis.’ Want anke was sedert een half jaar weduwenaar, en leefde na dien tijd nog veel liederlijker en losbandiger, dan te voren. Het meisje ontliep hem echter, en riep spottend van verre: ‘Uw huis? Ik zal wel oppassen, dat het mij niet op het hoofd valt.’- ‘O!’ antwoordde anke: ‘tegen dien tijd heb ik een nagelnieuw huis, zoo waar als ik wilbrand anke heet.’ - Maar maaiken lachte hem uit, en knikte eens tegen toon den stalknecht. Deze wist wel beter: want zij had hem reeds lang haar woord gegeven, schoon hare ouders het nog niet wisten.
De beide kinderen gingen verder, en roosje herhaalde weder bij zich zelve de spreuk, die hare moeder haar geleerd had, toen zij nog een klein kind was: De kruik gaat zoo lang te water, tot zij berst. - Toen zagen zij, een eind weegs verder, buurmans koejongen, die bezig was om bramen te zoeken, terwijl ondertusschen de twee koeijen, die hij nog te bezorgen had, zich vergastten op het klaverveld van een' anderen boer.

{==37==} {>>pagina-aanduiding<<}

‘Ei wat, gij zijt een goede koehoeder!’ sprak roosje: ‘Zie eens! terwijl gij u aan de bramen te goed doet, doen de koeijen het aan Henke's klaver. Gij zult van hem hebben, wanneer hij het ziet!’
Hein kroop spoedig uit de struiken, raapte eenige steenen op, wierp er de arme beesten mede, en jaagde ze met de schrikkelijkste vloeken uit het klaverveld; zoodat de kleine willem medelijden had met de arme dieren, maar roosje nog meer met den jongen, die zoo gruwelijk vloeken kon.
Toen hij zijne koeijen weder op de gemeene weide gejaagd had, zette onze hendrik zich een oogenblik bij de kinderen neder, en sprak vertrouwelijk: ‘Ja! ik maal niet veel meer om die twee magere beesten: want binnen kort worden ze toch aan mozes, den slagter, verkocht. Wat er nog voor gevogelte op den erf is, dat eten wij op, of het gaat naar de markt; en dan - dan zeilen wij naar Amerika. Wij wachten nog maar tot er iemand komt, die het goed van mijn' meester tegen kontant geld koopen wil.’
‘Naar Amerika!’ riep roosje verwonderd uit: ‘om in die groote zee te verdrinken of in die digte bosschen te verdwalen; om door de pijlen van de Indianen te worden dood geschoten, of door de wilde beesten verscheurd.’
‘Bah, gekheid!’ antwoordde de wijze koejongen: ‘Ik weet het wel beter. Daar is het nog een land! Weinig werken, en dik op spek eten. Ik zal maar blij zijn, als ik scheep ben.’

{==38==} {>>pagina-aanduiding<<}

De hondsdagen kwamen, maar geen kooper voor het goed van wilbrand anke. Toch deed hij zijne twee laatste koeijen weg; langzamerhand ook het gevogelte; en wat uit zijn huis kon gemist worden, ging van week tot week naar de stad op het erfhuis, zoodat het er hoe langs zoo kaler en verlatener bij hem begon uit te zien.
In dezen tijd was het, dat vrouw walker, met den kleinen willem en met den trouwen Bello, naar een naburig dorp ging. Zij had daar eene nicht wonen, wie het vrij wel ging. Deze had aan de schippersvrouw een mand vol aardappelen beloofd, die zij nog over had van den vorigen winter, en die wel niet voor menschen, maar toch nog voor varkens goed waren: want het vroeger zoo kleine beestje was geweldig gegroeid, en op zijn best te verzadigen. Het was ook voor den kleinen willem eene regte uitspanning. Of hij zich bij nicht aan het vleesch en de heerlijke rijstenbrij te goed deed, en Bello aan de afgekloven beentjes! - Maar vrouw walker was wat ongeduldig, om naar huis terug te keeren: want tegen den avond zag men zwarte onweêrswolken aan de lucht zamen pakken, en zij dacht met onrust aan de kleine babet, die onder de zorg van roosje was achter gebleven.
De mand met aardappelen aan den eenen arm, en aan de andere hand willem, keerde zij dan nu vrij haastig terug. Ondertusschen werd de hemel al donkerder en donkerder. In de verte flikkerde reeds het licht van het onweder, en schoot van de eene in de andere wolk over. Een dof gedreun en gerommel liet zich daarop dreigend hooren; maar in de

{==39==} {>>pagina-aanduiding<<}

nabijheid bleef alles nog doodstil; tot dat op eens, toen zij op een' heuvel half weg gekomen waren, er zich een geweldige windvlaag verhief, die in één oogenblik de zwarte onweêrswolken hun over het hoofd joeg. De vreeselijkste bliksemstralen schoten nu uit de wolken naar beneden. Al spoediger en spoediger volgden daarop de rollende donderslagen. Weldra scheen geheel de lucht in een' gelen gloed te staan, die bij iederen slag in lichtblaauw en vuurrood overging, zoodat hunne oogen verblind werden. Het kraken en steunen der boomen, die door den storm tot op den grond werden neder gebogen; het klagend brullen van het vee; het vlugten der vogelen; het plotseling neêrslaan van den schrikkelijken regen: - alles, alles maakte willem hoe langs zoo angstiger; en daar er geen huis in den omtrek was, bleven zij een oogenblik besluiteloos staan, terwijl de arme jongen zich aan zijne moeder vast klemde, en ook Bello haar digter aan het lijf bleef.
Reeds had vrouw walker weder moed gevat, en meende, haren weg te vervolgen. Maar terwijl zij nog even adem schepte, om dan voort te gaan, was het, als of er op eens een vuurklomp voor hare voeten neêr viel, en de geheele heuvel onder haar dreunde. Zulk een' verschrikkelijken donderslag had zij nog nooit gehoord. Het moest zeker hier of daar, digt bij, zijn ingeslagen. Want gij weet, kinderen! wanneer op het licht oogenblikkelijk de donderslag volgt, dan is het onweder vlak bij ons.
Op dezen zwaren slag volgde eene diepe stilte. Het was,

{==40==} {>>pagina-aanduiding<<}

of de stormwind zelf er van verschrikt was, en de regen ophield. Bedwelmd keek vrouw walker op. Haar kind, de hond zelfs, de boomen in hare nabijheid, God dank! alles stond er nog. Ook lag daar nog het lieve dorpje, waar zij maar een goed kwartier van verwijderd waren: eerst hare hut, en dan Anke's woning, en dan een eind verder al die nette huisjes en het spitse torentje....
Maar wat of de goede moeder nu overkomt? Haar gezigt, dat zoo vrolijk opleefde, wordt in eens doodsbleek; en terwijl zij uitroept: ‘O, goede hemel! mijn huis en mijne kinderen!’ scheelt het weinig, of zij valt op den grond neder. willem schrikte geweldig, maar keek toch ook naar het huis, wat er voor bijzonders aan te zien was. En zie! in een' hoek van het dak was een klein vonkje, waar eene witte wolk van omhoog ging. Dit wolkje werd hoe langer zoo zwarter, en steeg kronkelend naar boven; en het zwart werd eindelijk bloedrood, en de rookkolom eene vlam, die, al grooter en grooter, als eene reusachtige slang zich naar boven slingerde. Daarop scheen die vurige slang het dak te likken; en overal kwamen nu zulke kleine slangen uit het stroo.... Ach! het geheele dak, de geheele hut stond weldra in lichte laaije vlam!
‘roosje! roosje!’ riep vrouw walker even als of hare kinderen haar van hier hooren konden: ‘Denk om de kleine babet. Goede God! red toch mijne kinderen!’ Het scheen daarbij, dat hare voeten van lood waren, zoo dat zij die niet op kon beuren. En waarlijk, de verschrikte moeder zou hier zijn blijven staan, wanneer

{==41==} {>>pagina-aanduiding<<}

willem, die op eens het geheele gevaar begrepen had, haar niet met kracht had voort getrokken.
Dat was eene akelige wandeling. De vlammen, die hoe langs zoo hooger gingen, en verder zich uitbreidden; en dan de noodklok, die al spoedig van den dorpstoren geluid werd; het geschreeuw van menschen, en het brullen en kermen der dieren; het gekraak van de daksparren, die brandend door elkander vielen: - dat alles hoorde en zag men van verre, en de voeten waren niet vlug genoeg, om er bij te zijn, eer het te laat was.
Nog eer vrouw walker hare eigene woning bereikte, kwam zij het huisgezin van boer anke tegen, belast en beladen met de weinige goederen, die nog niet verkocht waren, maar bestemd om naar Amerika mede gevoerd te worden. Want zoo als te wachten was, had de hevige wind terstond de vlam op Anke's woning doen overslaan, zoodat er aan geen blusschen kon gedacht worden. Ook hein de koejongen zwoegde onder bedden en kussens, maar merkte toch zijne buren op. Vooral toen een vreeselijke schreeuw midden door de vlammen heen gehoord werd. ‘Dat is uw varken, buurvrouw!’ riep hij haar toe, en wierp, vlugger dan hij anders was, beddengoed en kussens van zich, om toch, als het nog mogelijk was, buurvrouws eenig vee te redden. Hij haastte zich naar de brandende hut, terwijl de moeder hem, met geheel andere zorg, achterna snelde. In de hut zelf kon men met geene mogelijkheid meer komen; maar hein spoedde zich nog naar het varkenshok, waarvan het dak

{==42==} {>>pagina-aanduiding<<}

ook reeds in brand stond. Onbevreesd rukte hij de zwakke deur er af, drong naar binnen, maar kwam na eenige tellens geheel zwart van den rook, met verzengde haren en kleederen, er weder uitkruipen. ‘Het domme beest!’ zeide hij, zoodra hij een weinig tot zijn' adem kwam: ‘Denkt gij, dat hij er uit te halen was? Ik heb met alle kracht getrokken; maar ja wel! in plaats van het eenige gat uit te kruipen, drong het groote zware dier al dieper en dieper in den donkersten hoek;’ en terwijl hij zoo sprak, schreeuwde het arme varken al harder en klagelijker, zoodat men er medelijden meê kreeg.
Nog eens wilde de buurjongen het beproeven, maar het was hem onmogelijk. Een oogenblik later stortte geheel het varkenshok brandend in een. Een doffe en doordringende kreet werd nog tot twee of drie malen toe gehoord; daarop was alles stil. ‘Dood! levend verbrand!’ mompelde hein bij zich zelven, en vergat bijna, dat hij zelf ondertusschen zoo digt bij den brand gekomen was, dat hij ook wel eens gevaar kon loopen. Het was zelfs vreemd, dat een jongen, die anders bijna alleen gevoel voor zich zelven had, nu zoo veel medelijden met een beest toonde; maar in den nood wordt het gevoel gewekt. En wie het vreemd vond, vrouw walker niet: want de arme vrouw dacht niet eens aan het brandende varken. Zij had andere zorg en angst. Hebt gij, kinderen! wel eens eene hen gezien, die men eenden-eijeren heeft laten uitbroeden? Als de kleine eendjes uit het ei zijn gepikt en zij water zien, dan storten zij zich daarin; en de hen roept ze

{==43==} {>>pagina-aanduiding<<}

vergeefs terug, en schreeuwt en klapwiekt, en beproeft om te water te gaan, of zij hare kiekens, zoo zij meent, kan redden, maar deinst gedurig weder terug van den waterkant, omdat zij niet zwemmen kan.... Zoo liep ook vrouw walker aan alle zijden rondom hare brandende hut, en poogde vergeefs in de vlammen door te dringen, en riep al: ‘Mijne kinderen! mijne kinderen!’ tot dat hein de koejongen haar eindelijk aan de andere zijde ontmoette, en gerust stellend sprak: ‘Zie, buurvrouw! het vuur is immers op het rieten dak ingeslagen, en heeft lang gebrand, eer het beneden was; en zou dan roosje zich niet hebben kunnen redden?... Zie maar! daar ginds komt zij al aan.’
Maar dat stelde de moeder nog weinig gerust. ‘Van waar komt gij?’ riep zij hare dochter toe: ‘En zijt gij alleen, en hebt gij onze babet laten verbranden? Ongelukkig kind, waarom hebt gij niet op uw zusje gepast?’
‘Wel, moeder!’ antwoordde roosje: ‘en dan zou ik weg gegaan zijn, en zoo rustig u onder de oogen komen? O neen! ik heb ze al lang in veiligheid gebragt; en nu kwam ik nog eens spoedig terug, om te zien, of ons arm varken nog te redden was. Maar het is te laat, zie ik, het is te laat!....’ En terwijl zij den hoop vuur zag, die daar in plaats van den kleinen en netten stal gekomen was, schoten haar op eens de tranen in de oogen. Maar vrouw walker was voor het oogenblik al wel tevreden, dat hare kinderen maar gered waren. ‘O, het is hard, Roosje, Willem!’ zeide zij: ‘maar toch nog liever tien maal mijne hut verbrand en honderd varkens, dan één van mijne lievelingen.’

{==44==} {>>pagina-aanduiding<<}

Terwijl zij zoo sprak, ging vrouw walker met hare kinderen naar eene zuster, die aan den anderen kant van het dorp woonde. Deze was anders nog armer dan zij; maar nu niet meer: want haar hutje was ten minste niet afgebrand, en er was nog ruimte genoeg voor de ongelukkige vrouw en hare kinderen. Maar al hadden zij nu ook alles verloren, deze en gene kwam al spoedig hen troosten en helpen, zoo dat zij, ten minste vooreerst, geen broodsgebrek hadden.
Onder de vrienden, die hen niet vergaten, behoorde ook onze hendrik, de koejongen van baas anke. Hij gaf, van zijn opgespaard geld, haar zelfs een paar gulden, en troostte de kinderen daarmede, dat hij hun weldra een speenvarken bezorgen zou, nog veel grooter dan het vorige, dat zij al spoedig weder zouden kunnen opkweeken. Maar dan snikte roosje en zeide: ‘Och neen, goede hein! wij hebben immers geen' stal meer, om het in te bergen, en geene hut om in te wonen; wat zouden wij nu aan een speenvarken hebben?’
En het was, als of hier het oude spreekwoord moest bewaarheid worden, dat een ongeluk nooit alleen komt. Naauwelijks was vrouw walker een weinig van den schrik bekomen, en had zij haar ongeluk eerst regt overzien, terwijl zij ongeduldig verlangde, met elken dag iets naders van de tehuiskomst van haren man te hooren; - of ziet! daar komt de tijding, dat het schip, waarmede hij eene verre reis had ondernomen, vergaan is, en er niet één man van is te regt gekomen. Nu was haar lot nog droeviger; nu was zij weduwe, en hare kinderen waren

{==45==} {>>pagina-aanduiding<<}

weezen. Haar hutje kon zij niet eens meer opbouwen. En hadden vrienden en bloedverwanten haar in den beginne ook wat bijstand geboden: och! het medelijden der menschen duurt zoo kort. Hoe zou zij den winter doorkomen? hoe verder hare kinderen opbrengen? Maar als zij dat alles zoo eens overdacht, en er bijna moedeloos onder werd, dan zeide zij nog eens: ‘Liever tien maal mijne hut verbrand en honderd varkens verloren, dan één van die drie lieve kinderen. De Heer heeft gegeven, de Heer heeft genomen: de naam des Heeren zij geloofd!’
 
Geheel anders, dan op het verlaten erf van walker, zag het er uit op dat van buurman anke. Hoopen steenen lagen daar op een gestapeld; planken en balken werden ieder oogenblik aangereden; eene menigte werklieden waren er bezig. Wilbrand anke zelf was, tegen zijne gewoonte, dood nuchteren, en stond er met welbehagen zijne pijp bij te rooken. Ja, hein de koejongen zelfs, die nu geene koeijen meer te hoeden en toch een goed leven had, stond hier, als midden in zijne eigene heerlijkheid, zich te verlustigen. - Maar hoe? anke zou immers naar Amerika gaan, en hendrik met hem? - Neen! die reis was al lang geheel vergeten. Gelukkig voor hem, was het wrakke huis en de bouwvallige schuur hoog voor brandschade verzekerd, zoodat hij er de driedubbele waarde voor had terug gekregen. Ondertusschen had hij met ernst bij de ouders van maaiken er op aangehouden, dat zij zijne

{==46==} {>>pagina-aanduiding<<}

vrouw zou worden; en het meisje had eindelijk, maar alleen om hare ouders geen verdriet te doen, toegegeven. En nu, nu moest er met haast gebouwd en gewerkt worden: want anke zou zijn woord houden: - Eer het Mei was, bragt hij zijne bruid in eene splinternieuwe woning.
Ondertusschen, ofschoon hein geene koeijen meer te hoeden had, hij had toch ook zijne bezigheid, die hem met vrij wat meer lust van de hand ging. Het was drie dagen voor de bruiloft; men was druk aan het worst maken en koken, en onze borst was hier geheel in zijn element. Onder den grooten, ziedenden en stoomenden ketel, stak hij ijverig de drooge takkebossen, om het vuur al feller en feller te doen opwakkeren. Maar zie! daar komt hij ongelukkig met zijn linnen kiel zoo digt bij de vlammen, dat hij op eens in brand vliegt!.... hein was door het onverwachte van dit ongeval zoo verschrikt, dat hij, in plaats van op den grond zich rond te rollen, of buiten in het water te springen, radeloos door de schuur heen en weder liep, en zoo hoe langer zoo meer in brand raakte; tot dat men eindelijk op zijn gescheeuw te hulp kwam, hem een deken omsloeg en zoo uitbluschte, maar niet voor dat hij aan alle kanten verzengd en als half gebraden was.
Als gij maar eens even bedenkt, kinderen! hoe veel zeer het al doet, wanneer men een' enkelen droppel kokend lak op de vingers krijgt, of zijne handen aan een gloeijende kagchel brandt, dan zult gij u kunnen verbeelden, hoe verschrikkelijk het lot van onzen armen hein was. De woeste anke, die voor niemand gevoel had, en niet gaarne

{==47==} {>>pagina-aanduiding<<}

dat gekerm en geween hoorde op zijne bruiloft, had hem zoo ver mogelijk van zich af gelegd, in een klein afzonderlijk vertrek, dat juist tegen het afgebrande erf van vrouw walker aankwam. En hier lag nu de arme jongen geheel verlaten en vergeten, als eens de arme lazarus aan de deur van den rijke. Maar zoo als bij lazarus ten minste nog de honden kwamen, om zijne zweren te lekken, zoo kwamen roosje en willem walker hem hier trouw opzoeken, om met natte en koude doeken zijne brandende leden te verkoelen, hem telkens wat tot verkwikking in te geven, en met praten en voorlezen den tijd te korten.
Zoo zeide roosje eens: ‘Wees toch maar geduldig, lieve hein! Begrijp eens, gij klaagt over de pijn en met reden, omdat u het linnen aan het lijf verbrand is; maar wat zal ons ongelukkig varken dan niet hebben uitgestaan, dien het vuur terstond op het bloote lijf kwam!’
‘Ja!’ zuchtte de kranke: ‘daarom heb ik, - toen ik maar eerst gezien had, dat gij en babet gevlugt waren, - mij ook alle mogelijke moeite gegeven, om het beest nog uit den brandenden stal te redden. Och, wat heb ik duizend maal aan dat arme varken gedacht, en mij daarom op mij zelven boos gemaakt!’
‘Wel, dat is toch zonder reden!’ hernam roosje: ‘De groote God heeft het met vuur uit den hemel gedood. Zie! dat is altijd nog eene rust, zegt moeder, dat de menschen het ons niet hebben aangedaan.’
De arme hendrik kreeg zeker op dit oogenblik weder een vreeselijke vlaag van pijn: want zijn gezigt vertrok,

{==48==} {>>pagina-aanduiding<<}

krampachtig drukte hij de vuisten op zijne borst, en hij sidderde en beefde over al zijne leden. ‘Och!’ kermde hij: ‘kon ik maar in den vijver daar buiten springen! Welk een' zachten dood heeft toch uw vader gehad, dat hij in het koele, frissche water verdronken is.’
‘Hein, Hein, spreek daar zoo niet over!’ zuchtte roosje: ‘Zoo in het water te stikken, te worstelen en geen' grond onder de voeten hebben; en dan niet eens ordentelijk begraven te worden. O, het is toch verschrikkelijk! Arme, arme goede vader!....’ Het meisje snikte eenige oogenblikken, als of het op haars vaders graf was. Toen vervolgde zij: ‘En begrijp eens, hein! die arme toon de stalknecht, - gij weet immers wel, die met maaiken verloofd was? - die moet zich van nacht ook verdronken hebben. Maar die heeft het zich zelven gedaan, uit wanhoop, omdat zijn meisje nu met uw' meester de bruid is. Waar een mensch toch toe komen kan!’
 
De kinderen waren naar huis gegaan, en de arme lijder was alleen achter gebleven, geheel alleen. Straks zou men nog wel even komen zien, of hij voor den nacht wat noodig had; maar het zou toch ook maar even zijn: want ieder verlustigde zich op de bruiloft, en - wie heeft er dan lust, om een' zieke te hooren kermen?
Daar lag nu de arme jongen, en tuurde met een angstig en smartelijk gelaat het eenige venster uit, in het heldere maanlicht; en keek, en keek, tot hij eindelijk een' man al nader bij zag komen, en dien man herkende, en zijne

{==49==} {>>pagina-aanduiding<<}

stem hoorde: ‘maaiken! maaiken! Wie heeft mij mijn maaiken ontroofd?’ - En de arme hein sidderde, als of hem de bliksem voor de voeten was neder geslagen: want waarlijk! het was toon de stalknecht zelf, van wien hij toch straks nog gehoord had, dat hij verdronken was; - en die daar nu stond met hangende haren en holle oogen, en met eene akelige stem, als of hij krankzinnig was, uitriep: ‘Wie heeft mij mijn meisje ontroofd?’
De arme lijder was met zijn hoofd in de kussens gedoken. Hij woelde zich om en om door zijn bed, of hij maar een koel plekje vinden kon: want het brandde hem aan alle kanten. Eindelijk slaat hij toch de oogen op; en zie! daar staat weder een man, en daar hoort hij al weder eene stem; en daar schrikt hij nog meer dan een oogenblik vroeger: want het is ....ja! het kan niet anders wezen dan schipper walker, die daar ver in de diepe zee verdronken ligt, en nu toch vlak vóór hem, daar buiten, staat en rond kijkt, als of hij zijne hut zocht en zijne vrouw en zijne kinderen, en eindelijk door het venster kijkt en vraagt: ‘Wie is daar? Zijt gij het ook, hein? Ach! waar is mijne woning, en waar is mijne vrouw, en waar is roosje en willem en de kleine babet?’ - En terwijl de arme kranke een' geweldigen schreeuw geeft van angst, woelt en draait hij zich nog meer in zijn bed rond, en beproeft vergeefs om op te staan en te vlugten. Die pijn en die benaauwdheid was nog heviger, dan toen hij daarin den brand stond, voor het groote vuur en den zwarten ketel!

{==50==} {>>pagina-aanduiding<<}

Nog altijd was het bruiloft. De nacht viel, de nacht ging voorbij, de morgenschemering brak aan, de zon ging op, maar haar weldadig licht daalde in het nieuwe huis slechts op éénen slapende neder: het was de arme koejongen, die nu voor het eerst, in drie dagen en drie nachten, sluimerde. Ondertusschen zat men nog altijd aan den disch. Wilbrand anke was weder in het oude karrepad terug gekeerd, en dronk en zwolg, tot hij naauwelijks meer wist wat hij zeide.
‘Ha, mijn liefje!’ riep hij uit en omarmde maaiken, die doodsbleek en onbewegelijk naast hem zat: ‘dat is beter, dan naar Amerika te gaan. Heb ik het u niet gezegd, dat ik u wachtte in een nagelnieuw huis? Dat heb ik aan den rooden haan te danken. Hei, muziekanten! een vrolijk deuntje daarop, en de gasten zullen drinken: Leve de roode haan!’
Gij weet misschien nog niet, kinderen, dat men gewoon is van den rooden haan te spreken, wanneer een huis brandt, zoodat de vlammen er van boven uitvliegen. Maar vooral wanneer het door het bliksemvuur of door menschen is in brand gestoken, plagt men van ouds te zeggen, dat de roode haan op het dak staat. Daarom zult gij u niet verwonderen, dat de gasten, die ten minste nog een weinig nuchteren waren, met den dronk van baas anke weinig instemden. Een oude en waardige boer nam dan ook het woord, en zeide: ‘Neen, buur! dat is een godslasterlijke dronk, om ter eere van den rooden haan den beker te laten rond gaan. Want dat hij op uw

{==51==} {>>pagina-aanduiding<<}

huis goed neder gekomen is, en gij daardoor de man geworden zijt, dat is een gelukkig toeval; maar anders, het vuur had even goed geheel het dorp kunnen in brand steken, en wij waren allen verloren mannen geweest. Een brand is niet iets, om mede te spotten.’
‘Toeval?’ lachte anke: ‘Ja! een knappe kop verstaat de kunst wel, om het toeval in zijn voordeel te keeren.’
Op dit oogenblik vielen de trompetten en horens in; en hoe slechter de muziek was, hoe meer leven ze maakte. Maar..... op eens zwijgt de muziek; onbeweeglijk blijft de horen en trompet aan den mond, de stok op den trommel, de strijkstok op de viool, en het glas in de hand. Alles is versteend: want daar zijn vreemde gasten binnen gekomen, en voor die gasten zwijgt de vreugde van het bruiloftfeest.
En wie nu die gasten waren? - Niet minder dan de regter van het naburig stadje, met zijne geregtsdienaars, die den bruidegom, in het midden van den maaltijd, met zich voerden, in de gevangenis bragten, en zoo het bruiloftsmaal verlaten en treurig achterlieten. Alleen de bruid scheen er weinig door getroffen; zij was geheel verstomd en lijdelijk aan haar lot overgegeven.
Maar wat was er dan toch gebeurd? Ik zal het u zeggen, mijne kleine lezers! Onze hein, toen men nog eens naar hem kwam zien vóór den nacht, had verzocht, den veldwachter te spreken en door dezen den burgemeester. Dien had hij bekend, dat niet de bliksem, maar hij zelf het dak van buurmans woning had in den brand gestoken,

{==52==} {>>pagina-aanduiding<<}

omdat dit minder vermoeden wekte, dan wanneer bij den boer zelf de brand begon; en dat hij daarvoor een goede fooi van zijn' meester had ontvangen, met de belofte, om hem voor altijd aan den kost te helpen. Maar hij had na dien dag geen rust meer gehad, met al zijn geld. Want schoon het voor hem veel was, kon hij het arme huisgezin toch hunne hut en den lieven kinderen het deerlijk verbrande varken niet vergoeden. En toen hij nu zelf bijna verbrand was en daar zoo vreeselijke pijnen aan leed; en toen het eindelijk scheen, als of zelfs de dooden terug keerden, om hem zijne gruweldaad te verwijten; - toen klopte zijn geweten zoo hard, zoo hard, dat hij het eindelijk bekennen moest.
Wilbrand anke zocht eerst nog zich met leugens en uitvlugten te redden; maar hij verwarde zich al meer en meer in zijne antwoorden op de vragen van den regter, tot dat hij eindelijk verpligt was, schuld te bekennen, en voor twintig jaren tuchthuisstraf ontving. En dat was nog een verschoonend vonnis; omdat er bij den brand geene menschenlevens te betreuren waren, en walker zelf zijne voorspraak was, werd hem het doodvonnis bespaard. Huis en goed werden verkocht, om aan zijnen nabuur eene rijke schadevergoeding te geven. Ook de bruid was nu van zelf van haar woord ontslagen; en zoo woonden daar weldra in twee nieuwe en keurig nette huisjes, walker met vrouw en kinderen, en toon de stalknecht met zijne jonge vrouw nevens hen. Weder had roosje een varkentje gekocht, dat zij van een klein speenvarken af

{==53==} {>>pagina-aanduiding<<}

mestte en voor bijna veertig gulden verkocht. En als zij dan zag op het voormalig erf van buurman anke, dan zeide zij het nog eens tot willem en leerde het ook de kleine babet zeggen: ‘God verlaat de vromen niet; maar zoo iemand met leugens en zonde omgaat, - de kruik gaat zoo lang te water, tot zij eindelijk berst.’
 
Maar nu zie ik toch, dat nog enkele van mijne kleine lezers mij nieuwsgierig en vragend aankijken, en, ofschoon ik ten einde ben met mijn verhaal, het regte er nog niet van hebben. Hoe is de schippersknecht zoo in eens terug gekomen? En dan toon, die zich verdronken had? - Ja, kinderen! het laatste begrijpt gij wel, dat niet waar was. toon was wanhopend weg geloopen; en omdat niemand wist waarheen, had men gedacht, dat hij zich zou verdronken hebben. Het was hier, zoo als gewoonlijk: de menschen verwachten en verzinnen altijd nog meer ongelukken, als of er nog niet genoeg gebeurden! - En walker? - Die had gelukkig ongenoegen gehad met den schipper, met wien hij was uitgevaren, en was op reis, in een vreemde haven, op een ander schip overgegaan; zoo dat, toen het eerste verging, hij toch gelukkig aan land kwam. Maar daardoor had hij ook niets van de berigten vernomen, die hem terstond na den brand waren toegezonden, en stond hij daar op eens, in den laten avond, en vond op het dierbare plekje zijn huis en zijne vrouw en kinderen niet meer.

{==54==} {>>pagina-aanduiding<<}

Zijt gij misschien nu nog benieuwd, hoe het met hein den koejongen is afgeloopen? Zijn vonnis was minder zwaar, dan dat van zijn' meester. Ook werd hij in de gevangenis meer dan eens door de goede kinderen en hunne moeder bezocht. Hij was toch ook een wees, en door slechte voorbeelden tot het kwade verleid. En als roosje dan naast hem zat op de harde bank van de gevangenis, zeide hij meer dan eens, met tranen in de oogen: ‘Och, lieve roosje! het is toch maar zoo als gij mij gezegd hebt, schoon ik het toen niet gelooven wilde: de kruik gaat zoo lang te water, tot zij berst; en al is het kwaad nog zoo verborgen, het komt eindelijk aan het licht.’
‘Ja!’ antwoordde roosje, die nu weder een paar jaren ouder en wijzer geworden was: ‘En het is nog gelukkig, hein! wanneer wij zelf niet zinken met die kruik, en het kwaad ook in ons geweten aan het licht komt.’
 
En nu is mijn verhaal ten einde; want hein zit nog in de gevangenis. Maar binnen kort is toch zijn tijd uit, en ik weet niet, of hij dan misschien niet bij vrouw walker en de lieve roosje blijven zal. Doch van wilbrand anke heb ik nog niets goeds gehoord; en ik vrees, dat het in zijn hart nog niet rigtig is.





{==55==} {>>pagina-aanduiding<<}

Geld.

‘Wat is geld?’ - Deze vraag schijnt gemakkelijk; is het niet, kinderen? En toch, als ik ze u één voor één deed, het antwoorden zou zoo vlug niet gaan. Geld is - ja! zilver of goud of koper; maar alle goud en zilver en koper is nog geen geld. Maar het geld is gemunt, en daardoor weten wij, hoe veel het waard is. En nu.... ja, nu weet gij het al! ‘Geld is een stukje metaal, dat gemunt is en waarvoor men alles koopen kan.’ - Alles? Denkt gij dat? Gij zoudt u wel eens deerlijk kunnen bedriegen. Komt, gaat met mij mede en zien wij het eens.
Daar ginds is een groot, rijk huis. Daar woont iemand in, die geld, veel geld heeft; hij weet misschien zelf niet, hoe veel. Het is de baron van kingstra. De man heeft drie zonen. Zie! de een is die opgeschoten jongen, die daar juist uitkomt, en er nog zoo regt kinderachtig uitziet. Zijn naam is eduard. Hij is op verschillende scholen geweest; hij heeft een' gouverneur gehad; hij is achttien jaar oud geworden, maar altijd even dom en onnoo-
{==56==} {>>pagina-aanduiding<<}
zel gebleven. Arme jongen! wat zal er van u worden in de wereld? Ik vrees, dat hij nergens bekwaam toe zijn zal, als om geld te hebben en van geld te leven; - wanneer een ander het dan nog maar voor hem bestuurt!
Maar gaan wij het prachtige paleis eens binnen. Ziet gij niet, hoe stil hier alles is? De vele dienstboden loopen zoo voorzigtig, en spreken zoo zacht; de deuren, vooral van die binnenkamer, zijn zoo goed met floers en laken bezorgd; daar is zeker een zieke in huis. Het is de jongste zoon, theobald. Als gij er binnen gaat, daar in die donkere, sombere kamer, zult gij hem te bed vinden: bleek, uitgeteerd, steunend van pijn; en zijne moeder vóór dat bed, met oogen, die rood zijn van het weenen. Zij heeft er al zoo menigen dag en zoo menigen nacht gezeten, en haar theobald is steeds zwakker en zwakker geworden. Ik vrees, dat het lieve kind er niet lang meer zijn zal: en wat zal dan de moeder? Een' dommen en dwazen knaap overhouden, en een bevallig en verstandig kind verliezen. Arme moeder!
Maar zij heeft nog een' zoon, die ouder dan deze beiden is; een' zoon, wiens naam wij niet eens durven noemen hier in huis. O, dat is regt treurig! De barones zelv' mag of durft naauwelijks zeggen, dat zij nog een' zoon heeft; en als een vreemde, die in vele jaren niet hier geweest is, bij toeval naar gustaaf vraagt, dan is er een algemeene schrik, en de arme moeder gaat weenende de kamer uit. Wat of er toch wel met gustaaf gebeurd is? Het regte weet ik niet. Hij is op een kantoor geweest;

{==57==} {>>pagina-aanduiding<<}

hij heeft veel verkwistingen gemaakt; men zegt, dat hij groote sommen geld met spelen heeft verloren, en die op het kantoor zon gestolen hebben of valsche papieren gemaakt.... Althans, hij is het land uit.
Nu gaan wij eens rekenen, kinderen. Voor geld zou alles te koop zijn? Alles? En die goede barones dáár, heeft schatten geld; eene menigte van huizen en landgoederen, goud en zilver zoo veel zij wil. Ei, zegt het haar eens, waar zij verstand kan koopen voor eduard, gezondheid voor theobald, en een goed geweten voor gustaaf. Dat is niet met geld te koop! Ik geloof zelfs, om u de waarheid te zeggen, dat het geld er niet veel goed aan gedaan heeft. eduard, ofschoon hij niet veel verstand heeft, had misschien nog wel wat kunnen leeren, als men hem niet gedurig gezegd had, dat hij niet voor zijn brood behoefde te werken. theobald, die altijd teêr van gestel was, is misschien wel wat weinig in de lucht geweest, heeft veel en lekker gegeten, is uiterst zorgvuldig opgepast, en - er niet sterker op geworden. En gustaaf, die van kinds af er voor was, om zijn pleizier te nemen, zou zeker wat meer gewerkt en wat minder gespeeld hebben, als hij niet altijd gedacht had: ‘O! mijne ouders zijn rijk genoeg!’
Zullen wij dan nu zeggen, dat het geld eigenlijk een kwaad, en rijk zijn een ongeluk is? Maar, lieve kinderen! al leerde ik u dat zeggen, gij zoudt het niet meenen: want als gij dit stukje uit hebt, en uw weekgeld krijgt, of van grootvader of van tante eens een geldstuk,

{==58==} {>>pagina-aanduiding<<}

op uw' verjaardag of zoo, dan zult gij er dat geld gansch niet om weigeren, maar wel regt blijde zijn. Men moet niet overdrijven, ook goede dingen niet: want dan worden ze kwaad. De waarheid gaat boven al; en daarom willen wij nu nog eens naar waarheid zien, wat geld eigenlijk is.
Van het begin der wereld af, had de eene mensch dikwijls, wat den anderen ontbrak of wat deze begeerde. Dan ruilde men: brood tegen vleesch; kleederen tegen brandstoffen, en zoo verder. De goede God wilde dit ook, om de menschen nader tot elkander te brengen, en den een den ander dienstbaar te maken. Daarom had God ook, bij de schepping, aan verschillende landen onderscheidene voortbrengselen gegeven. In 't eene land groeit koren; het andere is rijk in bloemen en vruchten, in turf of steenkolen, in metaal, in visch en wat al niet meer! Dat alles tegen elkander te ruilen, is koophandel. Maar daar die ruilhandel nog al omslagtig was, en men niet altijd het gewenschte terstond noodig had of mede nemen kon, bedacht men een middel, om gemakkelijker te ruilen, en vond dat in een kostbaar metaal, dat niet verroest, gemakkelijk kan bewaard blijven, niet ligt kan worden nagemaakt, en buitendien tot vele dingen fraai en nuttig is. Zoo hadden in den tijd van abraham de Feniciërs reeds het zilver hiertoe leeren gebruiken. Zij zetten er dan een koopmansstempel op, tot een teeken dat het echt was; en men had een schaal bij zich, om het elkander toe te wegen. Later is men het geld gaan munten, om zoo wel van de echt-
{==59==} {>>pagina-aanduiding<<}
heid, als van het juiste gewigt zeker te zijn. En nu heeft het geld alleen in zoo verre waarde, als de menschen voor de eene dienst eene andere ons bewijzen willen. In zich zelf zegt het weinig; in de maatschappij is het veel waard. Gij hebt allen robinson crusoë's reizen gelezen? Dan weet gij, dat, toen hij op zijn eenzaam eiland alles nazocht, wat hij van zijn schip gered had, hij ook een bundel geld vond, en dien met een' diepen zucht, als nergens toe nut, weg wierp.... Neen! niet weg wierp, maar in zijne grot weg legde; want hij dacht: ‘Het kan later nog eens te pas komen, als ik eens weêr onder de menschen kwam.’
En zoo is het nu nog: ‘het geld te bezitten’, heeft weinig waarde; ‘slaaf van het geld te wezen’, is het ongelukkigste van alles; maar ‘het geld te gebruiken’, kan tot vele dingen nuttig en aangenaam wezen.
Nu zult gij dan de laatste vraag: ‘Wat waarde heeft het geld?’ wel zelve kunnen beantwoorden. ‘Het geld is goed, een groot goed, maar niet het grootste. Men kan er veel voor koopen, maar niet alles; het voornaamste en beste niet: geen verstand, geene gezondheid, geen goed geweten.’ En of het geld goed voor u zal zijn, hangt geheel af van het gebruik, dat gij er van maken zult. Om het geld goed te gebruiken, daartoe behoort veel verstand, een vroom hart en een liefderijk gemoed. Zonder deze gaat het met het geld, even als met het vuur: het kan de spijs gaar en smakelijk maken, maar het kan ze ook aanbranden en uwe hand er bij. De goede God, kinderen! zal zeker wel weten, of het goed voor u is, geld

{==60==} {>>pagina-aanduiding<<}

en veel geld te hebben. Alle menschen kunnen niet rijk zijn; en het is ook voor alle menschen geen zegen, rijk te wezen. Maar wel kunnen allen een goed gebruik maken van het geen zij hebben. Ik wensch u dus geen groote schatten, schoon ook geen gebrek; maar boven al: verstand, vroomheid en liefde: - en daar mede scheiden wij van de vraag: ‘Wat is geld, en wat is het waard?’



{==61==} {>>pagina-aanduiding<<}

Tijd is geld.

Wat ik hier boven schreef, klinkt vreemd. ‘Tijd is geld!’ en het is toch geheel iets anders. Met tijd kunnen wij in geen' winkel, noch op de markt iets koopen. Tijd bewaren of besparen of in den zak steken, gaat ook niet. Het aan een ander overdoen, kunnen wij ook al niet; en zoo mooi het geld blinkt, zoo weinig zien wij van den tijd.
Ja, dat is waar ook, kinderen! wat is eigenlijk tijd? - Gij zult het weten, dat van nu tot morgen om dezen tijd een dag en een nacht is, en tot over een jaar drie honderd vijf en zestig dagen; - en dan zult gij zeggen: ‘Dat is een heele tijd!’ Maar als ik nu vraag: ‘Wat is dan eigenlijk die tijd?’ dan gaat het u, zoo als het groote menschen ook wel eens gaat: zij weten het wel, maar zij kunnen het er niet uitbrengen. Nu! wij zullen maar met de oude beschrijving ons tevreden stellen: ‘Tijd is eene opvolging van oogenblikken;’ dus ook van uren, dagen, maanden, jaren en - eeuwen.
Maar, om weder op mijne raadselspreuk terug te komen,

{==62==} {>>pagina-aanduiding<<}

wat beteekent het, dat tijd geld is? - Verlangt gij dit te weten? Laat ons dan nog eens eene wandeling maken; niet naar die rijke buurt van straks, en dat groote paleis, waar zoo veel geld woonde en zoo veel ongeluk, maar in die naauwe en drukke straat daar ginds, waar wij voor een klein burgerlijk huis stil blijven staan.
In het gezin, dat daar woont, zijn ook drie zonen. De namen zijn korter en klinken wat meer hollandsch. De oudste, bij voorbeeld, heet eenvoudig jan. Ziet hem eens werken! Hij is schoenmaker, en des morgens ten vijf ure zit hij reeds voor het open raam te arbeiden. Hoe komt het toch, dat jan zoo vroeg op is? Ik zal het u vertellen. Hij is een ijverige jongen, en heeft goed werken geleerd; en al heeft nu die schoen, waar hij aan bezig is, zulk een' bijzonderen haast niet, hij begreep toch: hoe eer die af was, hoe eerder hij weêr aan een' anderen beginnen kon. Zijn vader, dien hij onlangs verloor, heeft het hem zoo dikwijls en zoo ernstig gezegd: ‘Jongen! gij zijt de oudste; gij znlt voor moeder het brood moeten winnen. Geld kan ik u niet nalaten; maar denk toch altoos: tijd is geld.’ En nu staat hij, sedert zijns vaders dood, een uur vroeger op; en hij wint nog een uur uit, met minder naar het weêr te kijken, te praten, of zijn werk te bezien als het af is. Dat is twee uren daags, en dus twaalf in de week: - want zondags werkt hij niet. - En daardoor heeft hij bij de zes dagen er een' zevenden gewonnen. Gelooft gij nu ook niet, - daar hij verdient, naar zijn werk is, - dat hij zijnen tijd tot geld gemaakt

{==63==} {>>pagina-aanduiding<<}

heeft? En bij die twaalf uren winst, hebben wij nog niet eens in rekening gebragt het meerdere vertrouwen, dat hij geniet, dan zijn overbuurman bij voorbeeld, dien men in de gansche buurt ‘den luijen en dorstigen schoenmaker’ noemt. Want als de menschen goed en vlug werk willen hebben, niet te duur, en een vriendelijk gezigt toe, zeggen zij: ‘Wij zullen de schoenen bij jan brengen.’ En zoo heeft hij altijd vol op werk, terwijl zijn buurman zucht en klaagt over den slechten tijd.
Als wij nu het huis binnen gaan en den trap opklimmen, zullen wij, op een klein kamertje, den tweeden zoon van het huis vinden. Zijn naam is dirk. Daar hij niet sterk was en een vlug oordeel had, heeft zijn vader hem als kweekeling op eene school geplaatst. Hij moet er bijna den ganschen dag wezen, en allerlei diensten doen: want zijne moeder heeft geen geld, om voor hem iets te betalen; maar hij spaart altijd van het etensuur en van den laten avond eenige oogenblikken uit, om zich zelf te oefenen. Thans is hij reeds aan zijn eerste examen bezig. Toen binnen kort een der ondermeesters hem vroeg: ‘Wel, dirk! hoe zult gij examen kunnen doen? Gij hebt geen geld en geen tijd!’ toen antwoordde hij: ‘Mijn vader heeft mij geleerd, tijd uit te winnen, en er geld van te maken. Iederen morgen, middag en avond een half uur, dat is negen uren in de week. In dien tijd leer ik voor mijn examen, en heb ik nog wat schrijfwerk t' huis, waardoor ik al een aardig sommetje bij een heb gespaard.’ - Wij hopen, dat dirk goed slagen mag, en

{==64==} {>>pagina-aanduiding<<}

daar hij even zeer kennis opgaart, als zijn oudste broeder loon voor werk, zoudt gij niet denken, dat ook zijn voorbeeld de spreuk bevestigt: ‘Tijd is geld?’
Er is nog een derde zoon in huis. Het is nog maar een aankomend knaapje, maar ieder heeft den zachten en vromen pieter lief. Wat er van hem worden zal in de maatschappij, weet ik niet. Het is nog niet bepaald. Maar zeker denk ik, dat hij, in elken stand, een goed mensch en een vroom christen zal worden. Weet gij, wat hij op dit oogenblik doet? Daar is een arme oude buurman, die krank ligt, en die aan alles behoefte heeft. De man moet iemand hebben, om hem op te passen: want hij is bijna geheel lam; en om hem te helpen in het weinigje werk, waar hij nog in staat toe is: want hij was vroeger kleêrmaker van zijn ambacht. pieter heeft geen geld, om den ouden man te ondersteunen; maar hij denkt aan de spreuk van zijn' vader: ‘Tijd is geld!’ en daarom gaat hij elken morgen en elken avond eens zien, of hij buurman helpen kan. Dan neemt hij wat voor hem uit den weg; past hem op, als hij weêr minder wel is; en brengt voor hem weg, wat hij nog te lappen heeft. En heeft de arme man dit niet, dan leest pieter hem wat voor, waar de goede oude bijzonder op gesteld is. En zoo doet hij hem meer goed, dan menig rijke zou doen: want hij geeft van het zijne, en niet van het geen hij geleend of geërfd heeft. Hij geeft, wat menig een verkwist: zijn' tijd.
Dus, als wij nu die drie broeders eens naast elkander

{==65==} {>>pagina-aanduiding<<}

zetten, en allen daar zoo ijverig en vrolijk bezig zien, en ze zoo goed voort komen in de wereld; - wat dunkt u, kan men niet veel met tijd doen? Ja, soms meer dan met geld. Veel werk wordt er in afgedaan, veel kennis wordt er in opgegaard, veel goeds wordt er in verrigt. Kinderen! weest toch zuinig op den tijd. Neemt er genoegen van; maar vooral, doet er winst mede; en klaagt nooit, dat de tijd zoo lang is. Gij zult later veel te kort komen! En dan - het geld kan men nog terug winnen, maar van den tijd kan men geen oogenblik terug roepen. Dus, tijd is geld, ja! goud geld. Gij zoudt het u te laat beklagen, als gij hem verkwist hadt of ten kwade misbruikt. En wanneer wij eens voor den hoogen God verschijnen, en Hij ons vraagt, wat wij met al onze levensdagen gedaan hebben; even als een vader, die zijn' zoon met eene rijk voorziene beurs op reis zond: - wat zoudt gij dan arm voor God staan! - Ja, tijd is geld, en meer dan goud geld. Vergeet het niet!



{==66==} {>>pagina-aanduiding<<}

De vlieger.

Johan groeide goed op en leerde goed, en hij kon ook regt aardig en vrolijk zijn; maar hij had één groot gebrek: hij moest altijd en overal de eerste wezen. En dat dit een gebrek is, spreekt wel van zelf: want daar is toch altijd maar één in alle zaken, die de eerste zijn kan; wie het niet kan wezen en toch zijn wil, zoekt dus het onmogelijke. En als johan dit nu alleen nog in het leeren gezocht had, om de knapste van allen te worden; maar het was ook in het spelen, of wat ook. Nooit kou hij velen, dat een ander boven hem geprezen werd, of iets beter en mooijer had dan hij. Toen dus zijne makkers, - het was juist in den vliegertijd,- ieder op zijne wijze een' fraaijen vlieger maakten, met een' langen staart en menige streng sterk garen; en zich al in voorraad verheugden tegen den dag, als zij, op de weide buiten de stad, al die luchtreizigers in de hoogte zouden zien slingeren, zat johan uren achter een alleen op zijne kamer, en peinsde en werkte en gaf al zijn zakgeld uit, alleen om maar den grootsten en schoonsten vlieger van allen te hebben.

{==67==} {>>pagina-aanduiding<<}

Eindelijk was hij hiermede gereed, zoo als hij dacht. Hij had het groote papier met mond, neus en oogen beplakt, zoodat het, met den langen en slingerenden staart, wel een draak in de lucht verbeelden kon; en nu zeulde hij hem alleen naar het veld, terwijl Nero, een groote maar nog jonge jagthond van zijn' vader, die zeer aan hem gehecht was, met vrolijke sprongen vooruit liep.
Daar stonden de jongens allen bij elkander. Van den een stond de vlieger al met den top in de wolken; van den ander werd die nog met kracht opgeloopen; een derde maakte hem gereed; maar johan riep met minachting: ‘Nu zult gij wat anders zien! Mijn draak zal hooger vliegen dan al uwe papiertjes, die ik op zijn best zien kan, nu zij aan de lucht staan; en als hij daar tegen die donkere wolken aankomt, dan zult gij eens een vreeselijk gezigt zien. Willen wij wedden, dat de mijne het hoogste komt?’
‘Wedden? Wij kunnen ons geld beter gebruiken!’ riepen de andere jongens: ‘Die hem het hoogste brengt, heeft het meeste pleizier; en dat is genoeg.’
Nu, johan zou dan zijn' vlieger in de lucht brengen; maar of het kwam, dat hij niemand wilde verzoeken, hem op te geven, hij tobde er ten minste lang mede, tot dat zich eindelijk een van de andere jongens nog over hem ontfermde. Daar steeg de draak met zijne vurige oogen en wijden mond vrij wel naar omhoog; maar toen de wind er onder schoot, dook hij over den kop heen, omdat de staart niet zwaar genoeg was. En zoo werkte en liep johan al telkens driftiger en harder, en kon toch met alle moeite

{==68==} {>>pagina-aanduiding<<}

naauwelijks zijn' reuzenvlieger in de lucht houden, terwijl die van de andere kinderen er hoog boven uitvlogen.
Dat ergerde hem verschrikkelijk. Hij deed nu zijn best, om het vermaak van zijne makkers te storen. Dan sprong hij er een voor de voeten; dan weder zocht hij het touw af te snijden, en meer zulke streken. Maar het gelukte hem niet, en een van de grootsten antwoordde: ‘Geef u toch zoo veel moeite niet, johan! Gij hebt immers genoeg met uw' vlieger te doen. Zie! straks komt hij nog naast ons liggen.’
Maar niets hindert een driftig en nijdig mensch meer, dan dat hij een rustig en bedaard antwoord krijgt, en men hem maar laat voor het geen hij is. Toen dus johan nog eens zijn' vlieger met kracht, maar te vergeefs, had opgeloopen, en de anderen toch niet konden laten van eens om al zijn tobben en zijn schelden te lagchen, werd hij zoo woedend, dat hij Nero tegen hen aanhitste, terwijl hij uit de verte riep: ‘Ik zal u dat uitlagchen eens afleeren, gij kwâjongens!’
Maar Nero was dezen keer niet strijdlustig. Hoewel hij anders op het minste kommando de voorbijgangers zou zijn aangevallen, en daarom eigenlijk niet mede mogt, zoo had hij er nu meer pleizier in, om rondom en bijna over zijn' jongen meester heen te springen; in plaats van de andere knapen aan te vallen, die daardoor nog meer in den lach schoten.
‘Pak dan aan! Nero, pak aan!’ schreeuwde johan, en deed wat hij kon, met handen en voeten, om den hond

{==69==} {>>pagina-aanduiding<<}

aan te hitsen. Ondertusschen zag hij van boosheid niet eens naar zijn' vlieger. Zoo dra deze niet meer, door kracht van loopen, al duikend en slingerend in de hoogte getrokken werd, begon hij meer en meer te dalen. Nero, die toch eindelijk driftig gemaakt werd, en juist in de rigting, waar heen johan hem wees, den papieren draak, als of deze hem uittartte, naar beneden zag slingeren; - Nero vloog in eens, als een pijl uit den boog, daarop los, pakte hem aan en beet hem zoo jammerlijk, dat er bijna geen stuk van heel bleef. - ‘Laat los! Nero, laat los!’ schreeuwde nu johan nog harder: ‘Laat dan toch los, Nero!’ - Maar ja wel! de hond was dat kommando niet gewoon, en meende, dat hij zijne buit nu ook behoorlijk t' huis moest brengen; en de arme draak keek, met zijne twee groote bloedige oogen, zoo akelig over den neus van den hond heen, die hem in den bek had, en sperde den wijden mond zoo jammerlijk open, als of hij om hulp wilde roepen, terwijl de staart er met groote stukken en brokken afviel. Nu vloog johan op den hond aan; en deze, toen hij gejaagd werd, nog harder voort. Het was daarbij waarlijk niet te verwonderen, dat al de jongens voor het oogenblik niet naar hunne eigene vliegers keken, maar luidkeels lachten. Zelfs de menschen, die op straat hem zoo den hond achterna zagen draven, - want hij keek naar niemand, dan naar zijn' armen vlieger, - konden niet laten, te lagchen. Wat zal hij, met de stukken en brokken, treurig op zijne eenzame kamer gezeten hebben! Ik heb ten minste niet gemerkt, dat johan den geheelen zomer

{==70==} {>>pagina-aanduiding<<}

weder een' vlieger heeft opgelaten; en als de papieren draak nog zijne groote oogen en zijn' wijden muil heeft overgehouden, hoop ik, dat hij hem aan den wand zal hebben opgehangen, om nu en dan zijn' maker nog eens ernstig aan te kijken en hem luide toe te roepen: ‘De nijd verteert zich zelve, en hoogmoed komt voor den val.’



{==71==} {>>pagina-aanduiding<<}

De gevonden koekjes.


Naar eene ware gebeurtenis verteld.

‘Wat gaat gij doen, mietje?’ vroeg vrouw roelofs aan haar eenig dochtertje, een meisje van elf jaren: want deze scheen zich klaar te maken, om uit te gaan, en kreeg ook buis en pet voor haar broêrtje kris, een' vluggen knaap van 9 jaar oud.
‘Wel!’ antwoordde mietje: ‘wij gaan eens wandelen, ik en kris.’
‘Zoo, kind? Ik dacht maar, dat gij dat eerst nog wel eens mogt vragen. Maar als gij wandelen wilt, ik heb er niets tegen, mits gij den kleinen hendrik mede neemt.’
‘hendrik? Neen, dien druiloor wil ik niet mede hebben,’ zeide mietje. - ‘Hij komt altijd achteraan,’ voegde kris er bij: ‘wij hebben er maar voort slepen aan, als hij mede gaat.’
‘Dat komt zeker, dat gij altijd zoo wild zijt. De jongen kan anders goed genoeg loopen; en het is hard voor hem,

{==72==} {>>pagina-aanduiding<<}

altijd zoo alleen t' huis te blijven. Kijk hij daar al eens pruilen!’
En waarlijk, de zevenjarige hendrik zat met de kleine handjes voor de oogen, in een' hoek van het vertrek. Maar mietje zag hem ondeugend en spotachtig aan, fluisterde kris wat in de ooren, en sloop met dezen ongemerkt naar de deur van de kamer, met het plan om, zonder moeders goedkeuring af te wachten, stil heen te gaan. Maar moeder schoot op eens toe, sloot de deur voor haar' neus digt, en zeide op een' straffen toon: ‘Dat zult gij niet voor de derde maal doen! Gij zijt van de week al twee maal stil weg geloopen, en ik heb het maar niet aan uw' vader gezegd, omdat hij zoo driftig is; maar nu zult gij hendrik mede nemen, of te huis blijven.’
Mietje, zoo klein als zij was, stelde zich in postuur, om met geweld de deur open te maken, en wenkte kris, dat hij haar zou helpen; maar de bedreiging van moeder: ‘Pas op, nu zal ik het zeker aan vader zeggen!’ deed haar een weinig terug treden; ook zag zij aan kris, dat hij nog aarzelde, om geweld tegen zijne moeder te gebruiken; en toen zij nu de klink van de winkeldeur hoorde open doen, en zich bedacht, dat het vaders tijd was, om te huis koffij te komen drinken, deed zij nog een paar stappen naar de tafel, die midden in de kamer stond.
Zij had wèl geraden. Het was vader, een knappe timmermans-knecht, die zijne kinderen altijd het goede voorhield, maar door de week bijna nooit te huis kwam, dan om te eten en te drinken of te slapen. Ondertusschen moest moeder op

{==73==} {>>pagina-aanduiding<<}

een' drukken winkel passen, en kon daardoor niet altijd het oog op hare kinderen houden. Vooral mietje was ondeugend en brutaal, had geen ontzag voor hare moeder, en rekende er op, dat de goede vrouw zeldon zich bij haren man over de kinderen beklaagde. Want deze werd dan driftig, en maakte de zaak kort af; en het deed moeder nog meer zeer, dan de kleinen, als er wat harde klappen vielen.
‘Wat is er nu weder te doen?’ vroeg de vader bij het binnen treden: want hij zag wel, dat er iets gaande was.
‘Och! niets, niets!’ antwoordde vrouw roelofs verschrikt. ‘De kinderen wilden gaan wandelen, en nu komen zij nog eens terug, omdat hendrik pruilde om mede te gaan.’
‘Wel, dat spreekt van zelf!’ zeide roelofs, met een dreigend oog op mietje geslagen: ‘Dat spreekt van zelf, dat hendrik ook wel eens mede mag wandelen. Maar goed op hem passen, miet! En mij eerst zeggen, waar gij heen gaat en hoe laat gij te huis komt!’
‘Wij zullen niet langer dan een uurtje uit blijven,’ antwoordde mietje bedremmeld: ‘en het lange laantje doorgaan.’
‘Nu, dat 's goed, daar is geen water; maar ik zal naderhand wel eens hooren, of gij nergens anders zijt geweest en op uw' tijd zijt te huis gekomen.’
Hierop schonk vrouw roelofs haar' man een' kop koffij in, schikte haar geliefd jongste kind wat op, en liet toen alle drie, den winkel door, de deur uit.
Druilend liepen de twee kinderen voort, en zoo dra zij een'

{==74==} {>>pagina-aanduiding<<}

hoek omgeslagen waren, zoodat moeder ze niet meer kon nazien, liet mietje met een' knorrigen duw de hand van den kleinen hendrik los. Zij had eigenlijk met kris een geheel ander plan gemaakt, dan om het lange laantje door te wandelen. Aan een' geheel anderen kant der stad woonde eene arme oude vrouw, met een kwaad been en slecht van gezigt. Zij verkocht kleine snoeperijen, en werd door kwade jongens dikwijls geplaagd en bespot, en zelfs wel eens bedrogen en bestolen. Nu had mietje kris opgestookt, om dat arme grootje eens dapper te gaan plagen, en voor een paar halve centen vrij wat meer te nemen, dan zij er anders voor koopen konden, omdat zij wisten, dat de vrouw niet goed meer zien kon. Zulke slechte streken verzon het ondeugende meisje meer; maar dan zorgde zij altijd, dat de kleine hendrik er niet bij was: want deze was gewoon, alles aan zijne moeder te vertellen, in zijne eenvoudigheid, zonder dat hij er dikwijls het kwaad van inzag. Nu dat niet ging, ware mietje dus liever geheel te huis gebleven en had haar plan tot een' volgenden dag uitgesteld; maar uit vrees voor haar' vader moest zij zich wel houden, of zij gaarne eens ging wandelen.
Het lange laantje was eene lieve wandeling, tusschen groene hagen, waarover blaauwe seringen, bloeijende vruchtboomen en fraaije treurwilgen hingen, en waardoor men in vele heerlijke tuinen en op prachtige buitenhuizen zien kon. Daar het nu in de maand Mei was, stond alles in blad en bloei; de huizen en koepels waren gelucht, schoon gemaakt en opgeverwd, en de tuinen en buitenplaatsen waren netjes

{==75==} {>>pagina-aanduiding<<}

beplant, bezaaid en opgeharkt. Maar naar al dit schoon keken de twee oudste kinderen niet. Terwijl hendrik keisteentjes zocht, gluurden zij hier en daar door de heggen en heiningen, om te zien, of zij ook wat kwaad konden doen. Zij wierpen eene kat met steenen, en hielden een' kreupelen tuinman voor den gek; maar gelegenheid, om hier of daar binnen te komen of iets weg te nemen, vonden zij niet.
‘Ik heb wat! ik heb wat!’ hoorden zij op eens hun broêrtje uitroepen, terwijl hij met kinderlijke vreugde een klein pakje omhoog hield, dat hij op een' vuilnishoop gevonden had.
‘Geef op!’ snaauwde mietje, terwijl zij hem het gevondene uit de handen rukte, zoodat den armen kleinen knaap de tranen in de oogen sprongen. Maar eer zij het pakje nog had open gemaakt, sprong ook kris nader bij, en riep: ‘Eerlijk deelen, eerlijk deelen!’
‘Ja, en ik zal het aan moeder zeggen, dat ik het gevonden heb.’ Zoo sprak hendrik snikkende.
Maar mietje maakte vlug het papier los, wenkte kris, dat hij zich stil zou houden, en zeide toen wat vriendelijker: ‘Hoor eens, hendrik! Als gij zwijgen wilt, zullen wij eerlijk deelen. Er zijn drie koekjes in: ik geloof borstplaatjes of ten minste suikergoed, het ziet zoo witachtig. Wilt gij er nu uwe portie van hebben en dan den mond houden? Anders eten wij ze alle drie op, en als gij nog eens praat van aan moeder zeggen, zal ik u een goed pak slaag geven: dat kunt gij dan ook aan moeder zeggen!’
Nu, de kleine liet zich, na wat tegenstribbelen, bepraten; vooral toen hij, omdat hij het toch gevonden had, ook het

{==76==} {>>pagina-aanduiding<<}

papiertje kreeg, waar een kransje op stond, met letters er in. ‘Maar,’ zeide mietje nog eens: ‘pas nu wel op, gij kleine langtong! Moeder behoeft alles zoo niet te weten. Als zij er naar vraagt; moet gij maar zeggen, dat gij het ledige papiertje op den mesthoop gevonden hebt.’
Hendrik at vergenoegd zijn koekje op, dat lekker zoet smaakte, en merkte niet eens, dat mietje kris lagchend in 't oor fluisterde: ‘Nu hebben wij er elk nog drie; daar zaten er zeven in!’ En kris had wel van eerlijk deelen gesproken; maar hij nam toch vrolijk de drie koekjes aan: want hij had met zijn eerlijk alleen gemeend, dat hij zelf niet gaarne te kort kwam. Zoo gaat het wel meer!
Een uur omtrent waren de kinderen te huis, toen de twee oudsten, die hunne boterham aten, om dan naar bed te gaan, onrustig en pijnlijk begonnen te worden. Zij legden gedurig de hand op de maag en buik, klaagden over dorst, en kromden zich voorover van de snijdende pijnen. Ook hendrik begon te roepen, dat hij het zoo benaauwd had en niet slapen kon. Moeder had hem het eerst in de bedstede gelegd. Want hij was gewoon, bij vader en moeder te slapen, omdat zij zoo klein behuisd waren; en mietje en kris sliepen bij een op eene soort van rustbank, in den hoek van het vertrek, laag bij den grond, waarover vrouw roelofs een paar katoenen gordijnen gehangen had.
Met moeite kreeg de bezorgde moeder ook de twee oudste kinderen naar bed, en stookte het vuur op, om hun spoedig wat warme water-en-melk te geven; waarna zij hendrik uit de bedstede nam, en zoo lang op haar' schoot koesterde,

{==77==} {>>pagina-aanduiding<<}

dat hij eindelijk toch weêr insluimerde, en zij hem op nieuw te bed kon leggen.
Maar het gekerm der twee andere kinderen werd hoe langs zoo akeliger, en sneed de moeder door het hart. Angstig keek zij naar de oude hangklok, en zag met blijdschap, dat het al digt bij acht ure was, en roelofs dus ieder oogenblik kon te huis komen. Eindelijk kwam hij, en het was hoog tijd: want kris en mietje vertrokken hun gezigt vreeselijk, beproefden telkens om over te geven, maar konden niet, en krompen dan weder in een, en kropen radeloos door hun bed henen; en toen zij hun' vader zagen, staken zij hem biddend de handen toe en gilden: ‘Help, vadertje! help, ik sterf!’ En hendrik, door de anderen wakker gemaakt en ook nog schreijende van pijn, begon nu weêr harder te kermen en te snikken.
Een oogenblik stond de brave roelofs onbewegelijk stil; maar terstond begreep hij, dat hier andere hulp noodig was. ‘Is er al iemand om een' dokter gegaan?’ vroeg hij haastig. - ‘Ach neen! ik kan niet. Ik weet niet, wat ik doe!’ riep zijne vrouw; maar roelofs hoorde haar naauwelijks ten einde, en liep de straat op, en rustte niet, voor hij geheel buiten adem op den stoep van een' geneesheer stil stond. Maar deze was niet te huis en moest dus opgezocht worden. Onderwijl liep de wanhopige vader in eene apotheek, en keerde met den goedhartigen apotheker naar zijn huis terug. Deze man durfde echter niet veel doen, eer de dokter kwam. Hij gaf de kinderen alleen wat olie in, en allen wachtten ongeduldig op den geneesheer; en hoewel

{==78==} {>>pagina-aanduiding<<}

ook deze brave man zich zoo veel mogelijk haastte, scheen het, als of hij uren weg bleef: zoo lang viel hun de tijd.
Het lijden der kinderen, vooral der twee oudsten, werd hoe langs zoo verschrikkelijker, zoodat hun moeder het niet langer kon aanzien. Wanhopig wrong zij de handen en hield die voor de oogen, en kuste dan weder den kermenden hendrik, en wist zelve niet meer, wat zij zeide of deed. De vader hield zich bedaarder. Ook de buren kwamen op het angstgeschrei binnen; maar niemand kon zich begrijpen, hoe drie frissche en gezonde kinderen zoo op eens en allen te gelijk dood ziek waren geworden.
De dokter kwam binnen. Ieder zag hem met blijdschap inkomen, als of hij een engel uit den hemel was. Maar toen hij de zieke kinderen nader onderzocht, en ze al meer en meer bezorgd aanzag en daarbij het hoofd schudde, was het voor de bedroefde ouders en vrienden, als of de dood op zijn gezigt te lezen stond.
‘Wat is hier toch gebeurd, vrouwtje?’ vroeg hij de moeder: ‘Wat hebben de kinderen gegeten, die twee vooral, wat gij en uw man niet gegeten hebt?’
‘Ach! ik weet het niet, dokter! ik weet niets. Zij aten juist hun boterham, hetzelfde brood, waar wij dezen morgen allen van gegeten hebben!’
‘Maar de koekjes, de koekjes!’ riep mietje nu.
‘En welke koekjes?’ vroeg de een vóór en de ander na.
‘Die wij gevonden hebben. O! en wij hebben hendrik te kort gedaan: daar worden wij nu voor gestraft!’
Maar nu werd mietje zoo getrokken van de pijn, dat

{==79==} {>>pagina-aanduiding<<}

zij niet meer spreken kon. De dokter ging dan naar hendrik toe, omdat deze zoo erg niet was, als de anderen; en toen hij nu vroeg: ‘Hebt gij ook koekjes gegeten, lieve jongen?’ kermde hendrik: ‘Och! ik heb er maar één gehad, en ik had ze toch alle drie gevonden met dit papiertje. Maar aan moeder mogt ik het niet zeggen, zeiden ze. O, ik zal het nooit weêr doen!’
Ongeduldig greep de dokter een papier uit de hand van den kleine, waarop tot nu toe niemand gelet had; maar naauwelijks had hij het bezien, of hij riep verschrikt uit: ‘Arme moeder!.... Het was vergift.’
‘En waar zag hij dit dan aan?’ zult gij vragen. Ik zal het u zeggen. Midden in een kransje van stekels en bladeren stond dit woord gedrukt: rottenkoekjes. Nu wist de dokter, dat die koekjes worden gemaakt van rattenkruid, dat er even eens uitziet als witte suiker en een zwaar vergift is. Men maakt die koekjes lekker en zoet, en legt ze hier en daar neêr, waar men weet, dat rotten en muizen zijn. Die ze dan opeten, moeten sterven. Maar menschen sterven er ook van; daarom had de dokter het al lang gevaarlijk gevonden, dat die koekjes zoo openlijk aan ieder een verkocht werden. Door toedoen van hem en anderen, had dan ook dit verkoopen opgehouden. Maar de schoonmaakster, die een van de tuinhuizen in het lange laantje moest opruimen, vond er nog een pakje van, dat men een vorig jaar, omdat hier zoo veel ongedierte was, in de kast gereed gelegd en vergeten had. Ongelukkig kon de vrouw niet lezen, en wierp het pakje met andere nesten

{==80==} {>>pagina-aanduiding<<}

op den mesthoop, en zoo was het de kinderen in handen gekomen. En had nu mietje of kris nog maar goed kunnen lezen! Maar zij hadden nooit willen leeren, en hunne ouders konden ze niet heel lang laten school gaan, zoodat zij uit die groote krulletters niet konden wijs worden en er ook weinig naar keken.
Dit alles kwam men eerst langzamerhand te weten: want zoo dra de dokter wist, wat er aan scheelde, gunde hij zich geen oogenblik tijd. Alle tegengiften, die nog maar redden konden, werden gebruikt; maar voor kris en mietje was het te laat. Zij stierven nog den volgenden dag onder de schrikkelijkste pijnen.
Des nachts waakte een oom, een broeder van vrouw roelofs, bij mietjes bed. Het was een braaf en vroom man. Het ondeugende meisje had hem dikwijls bespot, omdat hij zoo eerbiedig hard op bad en zoo trouw naar de kerk ging. Nu greep zij zijne hand en kermde: ‘Oom, oom, lieve oom! nu moet ik sterven, en ik heb zoo veel kwaad gedaan! Ik heb kris ondeugend gemaakt en moeder geslagen en hendrik bedrogen, en u heb ik ook al bespot. O! ik heb het zoo benaauwd!’
‘Arm kind!’ zeide de oom: ‘Ik heb het u al lang vergeven en uwe moeder ook: want ondeugende kinderen zijn te beklagen, en maken zich zelve het meest ongelukkig. - En,’ voegde hij er op een' ernstigen toon bij: ‘ik zat daar al in stilte voor u te bidden.’
‘Bidden? bidden? Ach! ik zou ook wel willen bidden; maar slechte kinderen hoort God toch niet!’

{==81==} {>>pagina-aanduiding<<}

‘Neen, mietje! Niet, zoo lang zij slecht blijven; maar wel, als zij berouw hebben. Als gij dan hier op aarde bidt, zoo bidt de goede Heere jezus voor u in den hemel.’
Nu vloog mietje op in haar bed, en sloeg de handen zamen, en gilde uit: ‘Heere jezus! bid voor mij!’ - Toen viel zij achterover en werd geheel bewusteloos, zoo als kris reeds lang was. Spoedig konden zij niet meer zien, niet meer drinken, en moeder hoorde hun' laatsten adem, eerst van mietje en toen van kris, en stortte, als of ze met hen stierf, onbewegelijk op hen neder.
Hendrik werd met veel moeite in het leven bewaard. Lang kon hij nog niet anders, dan melk en ligte spijs verdragen, en altijd bleef hij een zwak kind. Dikwijls, als hij bij zijne moeder zat, legde hij de hand op zijn maag en buik, en klaagde over pijn; maar dan was hij niet ongeduldig; hij legde het hoofd op moeders schoot en zeide: ‘Ik had ook niet mogen snoepen van het geen ik niet wist, wat het was; en ik had het niet voor u mogen verzwijgen; is 't niet, moe?’ En schreijende drukte de goede vrouw haar' lieveling aan het hart, en dacht bij zich zelve: ‘Het is misschien maar goed voor u, lief kind! dat God uw broêrtje en zusje heeft weg genomen. Zij hadden u ook kunnen bederven; en wat zou ik dan een verdriet van mijne kinderen beleefd hebben!’




{==82==} {>>pagina-aanduiding<<}

Half te geef van daag!

Het was kermis, en ik was nog maar een kleine jongen. Gij kunt dus begrijpen, dat ik mijn zakgeld dikwijls natelde. Toch was er niet veel aan te tellen: een zesthalf en een zevendhalfje maakten mijn' grootsten schat uit; eenige duiten de rest. Gij hebt nu andere geldstukken, en die er vrij wat mooijer uitzien; maar geld is geld, en het blinkt altijd in onze oogen, al is 't wat zwart en afgesleten, - vooral met kermis.
Wat was er een gewoel op de markten, havens en bruggen! Men moest bijna Rotterdammer zijn, gewoon aan weinig ruimte en veel gewoel, om er door te komen. Toch drongen wij, kleine gasten, ons het liefst daar heen, waar veel volk elkander bijna vertrapte. En zoo kwamen wij dan eindelijk, na menigen stoot en duw, voor de tafel van een' dobbelaar, die eene menigte menschen tot zich lokte, en van waar wij reeds in de verte een luid gejoel en gelach hadden hooren opgaan.
De man maakte het er ook wel naar. Verbeeldt u! Achter een lange tafel stond een kerel, met een bloedrood

{==83==} {>>pagina-aanduiding<<}

gezigt en opgeblazen wangen. Zijne oogen schenen wel haast in bloed en water te drijven; en zijne haren: - het was, of hij ze nooit had gekamd. Zoo dreef en slingerde hij van 't eene naar het andere eind, al achter de tafel; en ik dacht ieder oogenblik, als hij die aangreep, om zich vast te houden, dat hij schragen en planken (want dat waren het eigenlijk) met al het moois dat er opstond, zou hebben om ver getrokken. Dat dacht ook een leelijk bruin wijf, die hem gedurig bij een' arm greep, dat hij maar niet vallen en nog meer vernielen zou. Ik merkte al spoedig, dat het zijne vrouw was; en zag nu ook, waarom de man zoo vreemd deed. Want er lag een platte veldflesch (zoo als men bij 't visschen wel eens mede neemt) op de tafel, en gedurig nam hij daaruit een' stevigen slok. En daar werd het niet beter op!
De zoogenaamde tafel was bedekt met een zwart kleed van gewast taf. Daar stonden groote, vierkante ruiten op, en in elk van die ruiten een nommer, van 3 tot 18 toe. In ieder van deze vakken nu lagen eene menigte snuisterijen, sommige mooi en kostbaar, andere van weinig waarde. Zoo stond op No. 3 eene kleine, maar allerliefste pendule, en op No. 18 een zilveren tabaksdoos; maar op de middelste nommers waren fluitjes, naaldenkokers en andere kleinigheden gelegd, waar tusschen men kiezen kon. Gij begrijpt wel, waarom? Men kan met drie dobbelsteenen maar eens 3 oogen gooijen, en eens 18; maar hoe meer het nommer in 't midden ligt, hoe meer kans er is voor zulk een' worp. Bij voorbeeld 10 heeft men door te wer-
{==84==} {>>pagina-aanduiding<<}
pen: 6, 2 en 2; 6, 3 en 1; 5, 4 en 1; 5, 3 en 2 enz.; maar 3 zijn altijd drie éénen, en 18 drie zessen.
Hoe klein nu hierdoor de kans werd op de tabaksdoos en de pendule, begreep ik toen nog niet zoo goed; maar ook andere hooge of lage nommers hadden groote prijzen; en toen ik nu een' jongen met een fraaije zweep zag weg draven, die hem maar een vijfje gekost had en zeker veel meer dan een' gulden waard was, keerde ik mijn pietje (zoo noemde men de zevendhalfjes) eens om in mijn' broekzak, of ik 't ook wisselen zou.
Toen de zweep getrokken was en een mahonijhout theekistje ook, nam de dobbelaar nog een' goeden slok uit zijne flesch, en riep stotterend uit: ‘Komt, alle man! Jongens, nu aan 't loten! Half te geef van daag! Ik laat nu maar voor een dubbeltje gooijen: want ik moet geld voor een' borrel hebben. Wijf! de flesch is leêg.’ - En of de vrouw al schreide en schreeuwde, en riep, dat haar man haar rinueerde (ruineerde meende zij), 't hielp niet. ‘Geen vijfje meer!’ gilde de vent: ‘Een dubbeltje, tot mijn pendule en tabaksdoos weg is. Wat maal ik er om van daag?’
Ik had ondertusschen het pietje al uit mijn' zak gekregen. En toen hij een oogenblik later riep: ‘'t Gaat nog niet gaauw genoeg op. Eéne worp vrij op de drie!’ toen reikte ik hem mijn geldstukje over, met een bevende hand. Vier kansen op een paar zoo kostbare stukken! Ja, de dronken vent had op No. 17 zijn zilveren horlogie gesmeten; en ik maakte al plan, wanneer ik dat trok, het wel niet te nemen, maar toch het mooiste van de tafel in de plaats uit te zoeken.

{==85==} {>>pagina-aanduiding<<}

Na wat gejammer van het wijf en van een' smerigen jongen, dien zij al huilende een boterham, met een oude courant er om, in handen stopte, stond ik voor den bak. Ik gooide, bevende van haast, en voelde mijn hart bonsen, terwijl ik mijne oogen wijd open spalkte. Maar ja wel! Ik telde: 1, 6 en 2 is 9, en koos - om geen' vingerhoed of naaldenkoker te nemen - een prentje. Zoo ging het tot vier malen toe. Toen had ik nog vier duiten over. Ik stak ze aarzelend in mijn' zak. Reeds meende ik met mijne prullen heen te gaan: - want No. 10 gaf niets, en dat had ik nu juist ongelukkig twee maal gegooid. - Maar ziet! daar komt de zelfde jongen terug, houdt een dubbeltje hoog in de lucht, werpt No. 4, en loopt met een luid ‘Hoezee!’ weg. Hij had een allerliefste inktkoker getrokken, geheel van brons, met een cachetje er bij. Zelfs de diender, die er met een zoo donker gezigt bij stond, lachte even, en wenkte zijn' kameraad, een eind verder, om hem den gelukkigen knaap, die weêr spoedig weg draafde, te wijzen. De man was misschien wel jaloersch; maar omdat hij op zijn' post stond en de orde bewaren moest, durfde hij zeker niet meê dobbelen.
Nu brandde mij de zesthalf in de hand, en ik beefde, of ik de koorts had. Het overschot van mijn ander geldstukje mede gerekend, kon ik nog eens vier maal de dobbelsteenen werpen. 't Zou toch wel wonder zijn, wanneer ik in vier keeren niet trof, wat die andere knaap in eens had gekregen! Dan was ook al het verlies, dat ik reeds geleden had, weder ingewonnen. Had ik nu eens het geluk-
{==86==} {>>pagina-aanduiding<<}
en waarom zou ik niet? - met een pendule onder den arm of een zilveren tabaksdoos in den zak t' huis te komen; wat zou mijn broêr en zuster groote oogen opzetten! - Frisch op dan! Ik betaalde maar weêr voor drie keeren in voorraad. De man was zoo dronken, dat hij den zesthalf voor een' schelling aanzag; en er stond toch geen stempeltje op. Evenwel, daar wilde ik geen misbruik van maken, en gaf er hem de vier duiten bij. Ik wierp dan, maar de eerste maal met zoo veel haast, dat de steenen uit den bak sprongen. Toen wat bedaarder: weêr die ongelukkige 10!.... Nog drie maal: al te zaam prullen!..... Een potloodje was nog het mooiste. Gij kunt denken, wat het overige was.
Druilende ging ik heen. Ik bedacht nu, dat ik gek gedaan had; maar daar volgden nog meer gekken: ik was het das alleen niet. Dit troostte mij een beetje, of 't helpen kon! Toch had ik geen' lust meer aan de kermis. Wat is ook een kermis zonder kermisgeld? - Juist meende ik, na eenig drentelen, weêr stilletjes naar huis, en van armoede aan mijn vacantie-werk te gaan; toen een geweldige oploop mij mede sleepte. Ik moest wel, of ik wilde of niet, en werd toch ook nieuwsgierig. De stroom ging naar 't bureau van politie. Ik drong mij al gaande weg meer naar het midden, om te zien, wie er opgebragt werd. Een zakkenrolder misschien? Neen waarlijk! mijn dobbelaar, niemand anders. De vent scheen wel nuchteren geworden van den schrik: hij sloeg zijne oogen neêr, beet op zijne lippen en was doodsbleek. Achter hem liep het bruine wijf en de ongeridderde knaap, tusschen twee an-
{==87==} {>>pagina-aanduiding<<}
dere dienders. Huilen en lammeteren geen gebrek. Wat mogt hij toch wel gedaan hebben? Ik hoorde hier en daar wat met horten en stooten, en zoo kwam ik eindelijk achter de waarheid. Het geval had zich dus toegedragen.
Onze dobbelaar was niet dronken. De groote veldflesch bevatte niets dan koud water, en al het schreeuwen van zijne zoogenaamde vrouw was enkel komedie-spel. Maar hij wist zeker, dat zijne dure prijzen nooit konden getrokken worden: want in een der dobbelsteenen was lood aan éénen kant, zoodat die altijd vallen moest op 3 of 4. Daardoor werd het onmogelijk, zóó te werpen, dat er 3, 4, 17 of 18 oogen kwamen. Om nu het bedrog nog beter te bedekken, kwam van tijd tot tijd de jongen, die ook al in 't complot was, en wierp met andere valsche dobbelsteenen een gelukkig nommer. Op hem had de diender 't eerst argwaan gekregen; en ik had zijne wenken opgemerkt, maar niet begrepen. Nu zag ik ook dezen knaap een oogenblik later opbrengen. Maar hij zette een heel ander gezigt, dan toen hij met de zweep weg draafde. Arme jongen! Ik geloof altijd nog, dat uwe tranen opregt waren, en dat gij, alleen uit vrees voor slaag, dat schandelijk spel hadt mede gespeeld. Maar op dien kerel was ik regt nijdig. Mij dacht, ik had hem kunnen helpen geeselen.
Maar al voort wandelende, kwam ik tot meer nadenken. Het is altijd mijne gewoonte geweest, als het zoo woelde en kookte daar binnen, om dan eene verre en eenzame wandeling te doen; en dit heeft mij meestal geholpen. Ook nu dacht ik er nog eens goed over na, of ik wel reden

{==88==} {>>pagina-aanduiding<<}

had, om mij alleen over dien man te beklagen. Want was dat zoo, waarom ging ik dan het heele geval niet terstond aan mijne ouders vertellen, of bij de politie aangeven? Maar neen! behalve dat ik zeker geld op een onzekere kans had weg geworpen, klaagde mijn geweten mij aan, dat ik van de dronkenschap van dien man had willen misbruik maken, om kostbare dingen beneden de waarde magtig te worden. Niet de dobbelaar alleen, maar ik ook had valsch spel gespeeld!
En zoo verzoende ik mij langzamerhand met mijn verlies. Ik hield wat minder kermis dat jaar, maar had wel voor een pietje en een zesthalf geleerd.



{==89==} {>>pagina-aanduiding<<}

Het kinderhuis.


Een Brief van Alexander, aan zijne zuster Betsy.

Lieve Betsy!

Ja, ik denk nog veel aan u en aan den kleinen barend, al ben ik ver van huis en in een groote stad. Zie! ik heb het hier opperbest, en wil gaarne nog wat blijven; maar iederen morgen, als ik zoo uit mijn bedje stap, en onzen Lieven Heer gedankt heb voor het ontwaken, - dan zou ik zoo even naar huis willen vliegen, en zeggen vader en moeder goeden morgen; en dan kreegt gij ook een kusje; en ik zou daarna aan het ontbijt komen, en zeggen: ‘Goeden morgen, oom en tante! Nu blijf ik den geheelen dag weêr bij u.’
Maar och! wat raak ik daar aan 't droomen! Dat kan immers niet? ‘Onze gedachten kunnen wel vliegen,’ pleeg vader te zeggen: ‘maar wij niet.’ - Nu zullen wij dan maar geduld moeten hebben tot over drie weken. Denk ondertusschen aan mijn duifje, betsy! en aan den vink. En de jonge mosschen - leven zij nog?

{==90==} {>>pagina-aanduiding<<}

Wat zal ik veel te vertellen hebben, als ik te huis kom! Ik wil maar vast beginnen met iets, waar ik vol van ben, omdat ik het juist gisteren gezien heb en het zoo regt aardig is: ja zoo - ik weet het niet, maar dat ik er haast om schreijen moest; en toch had ik er genoegen in. - Wordt gij niet al nieuwsgierig, zusje! wat dat wel wezen mag? Ik zal het u dan maar zeggen. Het was een Kinderhuis. Eerst noemde ik het een Weeshuis; maar oom zeide mij, dat het niet alleen weesjes waren. Enkele kindertjes hadden nog één van beiden: vader of moeder, maar die waren te arm, om hunne kinderen den kost te geven, vooral de moeders, die hare mannen verloren hadden en nu weduwen geworden waren. Maar daar waren er ook onder, - en zie! dat kon ik mij niet begrijpen, - waar van de ouders waren weg geloopen of als bedelaars opgepakt. Ja! enkele kinderen waren zoo maar op straat gevonden, zonder dat men eens wist, wie hun vader of moeder was. Die noemde men vondelingen. O! toen oom mij dat alles zoo vertelde, werd ik beschaamd en zeide in mij zelven: ‘Goede God! Ik heb nog zulke lieve, beste ouders; en altijd hebben zij nog brood gehad, om mij te eten te geven, en veel meer! Zou ik daar wel dankbaar genoeg voor zijn?’
Toen ik dan gisteren morgen beneden kwam, zeide mijn oom: ‘Zie zoo, alexander! dat zal juist van daag een goede dag wezen, om het Kinderhuis te zien.’ - Want betsy! heeft het bij u ook zoo geregend? Wel verschrikkelijk, wat een weêr was het! Wij konden niet wandelen;

{==91==} {>>pagina-aanduiding<<}

ik kon niet in den tuin spelen of erwten plukken; en voor teekenen was de lucht ook al vrij donker. Oom had al lang gezegd, dat wij eens een' regenachtigen dag zouden uitkiezen, om naar 't Huis te gaan. Gisteren was het dat wel!
Eerst moet gij nu nog weten, dat mijn oom Regent van dat huis is. Zoo noemt men de heeren, die daar over het opzigt hebben, alles besturen, kinderen er in nemen en uit laten, en zoo verder. In het huis zelf woonde een Vader, die, onder opzigt van de regenten, alles bezorgde. De man had een huishouden te besturen; dat verzeker ik u! Maar het ging er dan ook stipt en ordelijk toe: alles op zijn' tijd en ieder op zijn beurt.
Nu kan ik u niet zeggen, hoe ik verrast was, toen oom met den zwaren klopper op het ijzeren beslag van de poort sloeg, dat het klonk in den hoogen, hollen gang, en daarop de deur open ging. Ik had mij dat huis zoo akelig verbeeld, en die kindertjes zoo treurig. Als ik ze daar, in hunne zwarte pakjes, over straat zag loopen, moest ik zelf bijna schreijen van medelijden. Zou het dan wonder wezen, als die ongelukkige kinderen ook schreiden, in dat groote, zwarte huis, dat er van buiten, met zijne hooge vensters, zoo als eene gevangenis uitzag? En nu kan ik u toch zeggen, dat ik wel twee honderd kinderen (ook groote jongens en meisjes) gezien heb, maar geen' enkelen traan. Hoe zou dat toch komen? Wij en andere kinderen pruilen en huilen zoo wel eens, ja! nog al dikwijls; en wij hebben toch oneindig meer kleêren en speelgoed, eten en drinken in overvloed. Maar - ik weet niet! - men kan

{==92==} {>>pagina-aanduiding<<}

daar toch niet altijd even vergenoegd en vrolijk onder blijven, dunkt mij. En zouden dan die kinderen, met zoo weinig, altijd vergenoegd wezen? - Toen ik dat gisteren avond aan mijn' oom vroeg, antwoordde hij: ‘Dat komt, lieve jongen! omdat kinderen en menschen meer huilen uit begeerte, dan uit behoefte.’ - Maar dat begreep ik nog niet regt; en toen zeide oom, dat ik het eens op moest schrijven, en dan zien, of ik het naderhand begreep. Dit is eene aardige manier van oom. Hij doet het meer. En begrijpt gij nu, wat het zeggen wil, betsy?
Op 't oogenblik, toen wij den gang in kwamen, waren er weinig kinders over den vloer. De school, (die ook al in het huis is,) was juist nog aan, en wij gingen er even in. Hoe aardig zaten daar al die meisjes, met hare zindelijke witte mutsjes op, en de jongens aan de andere zij! De meester was net aan 't vertellen, van mozes: hoe de Heere God hem in zijn biezen kistje bewaarde, dat geen wild dier hem verscheuren en geen booze Egyptenaar hem dooden kon. Ja, de dochter van koning farao moest hem zelv' redden en opvoeden. Daar verhaalde de meester veel moois van, en ook, hoe God nog voor de kindertjes zorgt, en dat zij zoo veel reden tot dankbaarheid hadden voor die goddelijke zorg, die hen hier in huis had gebragt, daar zij anders op straat zouden omzwerven of sterven van den honger.
Toen de meester nu dit alles gezegd had, - en ze zaten zoo stil als muizen, die arme kleinen! Alleen zagen zij eens schuins weg naar ons, en knikten vriendelijk tegen

{==93==} {>>pagina-aanduiding<<}

mijn' oom. - Maar toen de meester nu met zijn verhaal ten einde was, sloeg juist de klok twaalf ure, en de jongens begonnen te zingen:

U, Hemelheer! 
Zij lof en eer, 
Uit mond en hart, 
In vreugd en smart! 


Toen zongen de meisjes, - o zoo lief!

Gij, Jezus! Vrind 
Van die God mint 
In 't rein gemoed, 
Wat zijt gij goed! 


En daarop allen te zamen, zoo hartelijk en zoo mooi, dat wij wel zachtjes moesten mede zingen:

God en Jezus! Blijft ons bij! 
Dat uw liefde ons alles zij. 


Of zij dat nu allen dag zoo deden, of alleen omdat wij er bij waren, weet ik zoo juist niet; maar wel, dat zij meer zulke liedjes hadden en veel hielden van zingen. Dat kan men zelfs in de kerk wel hooren, waar zij allen op rijen bij een zitten, in de hoogte, op eene galerij.
Nu! toen het gezang ten einde liep, sprak terstond daarop

{==94==} {>>pagina-aanduiding<<}

de meester, met gevouwen handen en op een' eerbiedigen toon: Amen. Toen gingen al die kleine gasten op eene groote binnenplaats spelen. Wat waren zij daar vrolijk! Toen ik ook eens kwam kijken, namen zij mij dadelijk bij de hand, en waren zoo beleefd, met mij al hunne spelletjes te laten zien, dat er een half uur om was, eer ik het wist. Daarop luidde er een klok, die op den toren van 't huis stond, en oom kwam van boven. Hij had daar met den vader wat na wezen zien. Die klok was het teeken, om aan 't eten te gaan. Ik ging mede naar binnen. Toen ik die groote tinnen schotels zag, met aardappelen en groenten door elkaâr heen, en geen bordjes of tafelgoed, zou mij de honger vergaan zijn. Met die klanten was het juist het tegendeel. Maar op een bank digt bij mij, zat een jongentje. Hij leek hier de eenige, die treurde: zijn lipje hing neêr, en hij keek wel op de tafel en bad mede, maar aan eten scheen hij niet te denken. Toen zeide een levendig en aardig knaapje, dat naast hem zat: ‘Jongen! jongen! pruil niet. Wij hebben van middag vetpot.’ - Dien vetpot kon ik nog niet zien in de half gebroken aardappels, die in de spinazie dreven, en dat in groote tinnen bakken, elk voor vier kinderen, die daaruit nog wel met ijzeren lepels en vorken moesten eten! Maar ja! daar kwam de vetpot: aan ieder werd een snede spek uitgedeeld; en zij lachten en snapten, en beten daar zoo maar in, in dat vette spek! Dat gebeurde twee maal in de week. Op andere dagen krijgen zij er niets van, omdat het spek zoo duur is voor

{==95==} {>>pagina-aanduiding<<}

zoo groot een huishouden. En vleesch, dat zagen zij alleen op zeer enkele feestdagen, of als 't examen op school was geweest.
Maar nu was ik toch benieuwd, waarom dat ééne jongje zoo pruilde, terwijl allen vrolijk waren. En hij at maar volstrekt niet. Één, twee stukjes aardappel had hij er uit gepikt, en het spek lag nog onaangeroerd op zijne plaats vóór hem. Toen ging ik naast den armen jongen zitten, en zeide: ‘Wat scheelt er toch aan, mijn kleine vriend? Hebt gij uwe les op school niet gekend, of zijt gij ondeugend geweest?’
‘Och neen, jonge heer!’ antwoordde hij: ‘Maar ik ben nog eerst sedert gisteren hier, en kan mijn' vader en moeder en zusje nog maar niet vergeten. Voor acht dagen waren wij nog zoo vrolijk bij een!’
‘En waarom moest gij dan van hen af? Of hebben zij u verlaten?’ vroeg ik: ‘Dat zou toch niet mooi wezen.’
‘Ach, jonge heer!’ zuchtte het knaapje: ‘zij moesten mij wel verlaten. Onze Lieve Heer nam ze allen weg. Eerst stierf mijn vader, toen mijne moeder en toen mijn zusje, allen aan die ongelukkige ziekte. En was ik er nu ook maar aan gestorven!’
Ik weet niet, betsy! wat ik al zeide, om dat ongelukkige kind te troosten; maar wel weet ik, dat ik de eenige was, die schreide, onder zoo veel arme kinderen. Ik schreide van medelijden, maar dat weesje kon nog niet schreijen. Goede God! mij dunkt, als hij maar schreijen en bidden kan, zal 't wel beter met hem worden.

{==96==} {>>pagina-aanduiding<<}

Wij zagen hierop nog de regenten-zaal, waar de heeren vergaderen, en die vol hing van allerlei oude portretten, met geweldige pruiken; en toen de slaapzalen, alle met nette ijzeren kribben, en de kelders en keuken. Jongens, wat een ketel! Daar konden wel een half dozijn kinderen in. Ik zou niet graag in die heete karnemelk vallen, die er voor 's avonds in gekookt werd, -met groote grutten.
Toen wij nu, een uurtje later, het huis verlieten, drukte ik nog den armen nieuweling de hand, en de kinders riepen ons allen goeden dag. Ja, het hield niet op, en buiten op straat hoorden wij nog: ‘Dag, mijnheer de regent! Dag, jonge heer!’ - En overal, waar zij mij nu op straat tegen komen, die kleine jongens, knikken zij al van verre, en lagchen zoo vriendelijk, dat ik ook wel moet lagchen, al was ik nog zoo knorrig.
Wel, betsy! wat heb ik een' langen brief geschreven! Vindt gij niet? Schrijf nu ook eens spoedig, en denk veel aan
 
Uw' liefhebbenden Broeder
Alexander.
 
P.S. 't Is waar ook: schreef ik u al van de moschjes? - Ja! - Maar als ze nog leven, zorg er vooral goed voor. Dat zijn nu ook weesjes, zonder vader of moeder, die bij ons in 't Kinderhuis wonen, met hunne graauwe weespakjes aan. De goede God vergeet ze niet, en wij mogen ze ook niet vergeten, betsy!




{==t.o. 97==} {>>pagina-aanduiding<<}



{== afbeelding 	==} {>>afbeelding<<}
    



{==97==} {>>pagina-aanduiding<<}


Een schoolbezoek.

Ik bezoek gaarne eene school. Als ik daar al die kinderen zie zitten, bezig en tevreden, denk ik aan de dagen, - 't is nu al lang geleden! - toen ik ook nog school ging. Ik heb er zoo veel genoegen gehad, en zoo veel geleerd, waar ik nu nog dankbaar voor ben, al rust mijn goede oude onderwijzer in het graf. En hoor ik dan het eentoonig krassen op de leijen of het geduldig vragen en onderrigten van den meester, of zie ik de pennen over het papier glijden of het krijtje over 't zwarte bord; dan denk ik bij mij zelven: ‘Zoo komt er langzaam het goede in, bij de kleinen; en dan kan het er lang in blijven, als zij groot zijn.’
Maar mijn hart gaat open, als ik die lieve, vlijtige kinderen eens een genoegen doen kan; en geen grooter genoegen, dan wanneer ik wat te vertellen heb. Ik doe dat nog al eens op de school van armen en weezen bij ons, waar ik eene bijzondere betrekking op heb. Het is die van het Kinderhuis; waar alexander onlangs zijn zusje over

{==98==} {>>pagina-aanduiding<<}

schreef, en waar gij, kinderen van rijke ouders! even als hij zoudt kunnen leeren, hoe een kind, dat weinig heeft, ook met weinig tevreden en gelukkig is. Wat ik nu bij die schoolbezoeken in de gedachte kreeg, en aan deze lieve kleinen verhaalde, daarvan is mij nog veel bijgebleven; en toen ik nu andere kinderen ook wat nuttigs wilde vertellen, dacht ik: ‘Zij zullen daar misschien ook wel eens naar willen luisteren, en een goede les van de armen aannemen.’ - Zóó krijgt gij dan hier van mij eenvoudig ‘Een Schoolbezoek;’ en in de volgende blaadjes nog ‘Een Examen’ toe.
 
Toen ik onlangs op de school kwam, zag ik de kinderen werken. Den een ging het wat vlugger af, dan den ander. Zelfs waren er enkelen, die al vrij lusteloos er bij zaten, en praatten met hunne buren, zoo dra de meester omkeek. Dat waren maar enkelen. Maar allen keken toch eens op, toen ik kwam, en groetten mij en lachten. Toen zeide ik: ‘Dag, lieve kleinen! ik kom u eens een vraag doen. Zoudt gij graag rijk worden?’
‘O ja!’ ‘Ik graag.’ ‘Zeker wel’ was het antwoord. Sommigen kwam zelfs een glans op 't gezigt.
‘En,’ vroeg ik verder: ‘als uw vader en moeder nu eens rijk geweest waren; of als er een rijke oom of grootvader stierf, en die liet u veel geld na: - hè?’
Zij lachten eens ongeloovig, als of ze zeggen wilden:

{==99==} {>>pagina-aanduiding<<}

‘Ja! dat gebeurt toch niet!’ En sommige groote meisjes keken effen.
‘Kom!’ sprak ik: ‘Legt de pennen en grifjes eens neêr: en gij, man! laat dat krijtje nu maar bij het bord, en ga zitten. Dan zal ik er eens wat van vertellen. Mogelijk wordt gij er nog wel rijk meê, als de goede God het wil.’
Allen spitsten de ooren en ik begon:
‘Daar was voor eenigen tijd een oud heer, die rijk, zeer rijk was; en hij woonde op den Kneuterdijk... Weet gij, waar de Kneuterdijk is, kinderen?’
‘Digte bij den ouden koning!’ riep een vlugge knaap.
‘Goed zoo! Nu, die oude heer was dan zeer rijk, en had twee kleinzoontjes. De jongens waren vrolijk en lief; maar het leeren ging niet hard. Eens vroeg de meester hun: ‘Waarom doet gij toch niet meer uw best? Gij zult nooit door de wereld komen!’ ‘O hé!’ sprak de een tot den ander, maar toch hard genoeg, dat de meester het hoorde: ‘Dat zal wel gaan. Grootvader is rijk.’ - De meester had dit aan hunne moeder verhaald, (een' vader hadden zij niet meer;) en moeder vertelde het, met groote droefheid, aan grootvader; maar deze sprak er tot jan en karel, - zoo heetten de kinderen, - niets van.
‘Het was weêr zaturdag, en dan gingen de knaapjes altijd bij grootvader eten. ‘Dat treft goed van daag!’ zeide de oude man: ‘Mijne huishoudster heeft pannekoeken gebakken. Gij houdt immers wel van pannekoeken met krenten?’ - Of zij er van hielden! Het andere eten smaakte hun wel lekker, maar zij vreesden gedurig, dat zij er te

{==100==} {>>pagina-aanduiding<<}

veel van zouden gebruiken, en geen' honger meer over hebben voor de pannekoeken.
‘De eerste spijzen werden afgenomen, en daar kwam een schotel met - twee pannekoekjes! - Wel zagen zij er heerlijk uit, en als kleine zwarte kraaltjes lagen er eene menigte krenten op gezaaid; maar - niet meer dan twee!
‘“Kinderen!” sprak de oude man: “Gij ziet dien schotel zoo benaauwd aan; maar hij is toch even als altijd. Mijne huishoudster brengt er nooit meer dan twee binnen. Ik zou er ook niet meer willen hebben: want meestal blijft er van de twee nog iets over, en dat is al overvloed. Nu wil ik van daag eens geen koeken eten, en mijn' gewonen schotel verdeelen. Houdt uwe borden maar op. Ziet eens! Deze is voor uwe moeder. Den anderen zal ik onder u beiden deelen. Zijt gij nu tevreden?” - jan en karel durfden geen “Neen!” zeggen; maar het viel hun toch bitter tegen. Mij dunkt, ik zie zelfs een' grooten traan vallen op den halven pannekoek van karel. - Wat hadden zij dan toch gewild, denkt gij?’
‘Wel! grootvader had er meer moeten laten bakken;’ was het antwoord, uit meer dan één hoekje van de school.
‘Juist! zoo dachten die jongens ook. Maar de oude man grimlachte en zeide: ‘Wel, wel! is dat zuinig kijken. En nu geef ik toch aan mijn kind en mijne kleinkinderen alles, wat ik zelf heb. Denkt eens, knaapjes! hoe zal het dan gaan, wanneer ik dood ben? Ik ben nu rijk genoeg, om goed te leven; maar na mijn' dood wordt dat geld verdeeld, voor uwe moeder en u beiden; ja! andere menschen

{==101==} {>>pagina-aanduiding<<}

moeten ook nog wat hebben, en uw kleine zusje, als zij groot wordt. Denkt gij niet, dat dan de pannekoeken wat dun en wat klein zullen worden, als gij er altijd maar van moet blijven leven?’ - De knaapjes keken wat op hun' neus, zoo als men zegt; en jan dacht al bij zich zelven: ‘Zou het ook verklapt wezen, dat ik gezegd heb: Grootvader is rijk genoeg?’
‘Maar kom aan, jongens!’ hernam de oude man weêr: ‘Wij zullen nu die pannekoeken maar laten rusten, en zien, wat van avond de pot schaft. Uw grootste honger is nu toch over, en ik wil wel eens wandelen. Weet gij, wat ik bedacht heb? Ik word zoo oud, en kon al spoedig sterven. Dan hebt gij met moeder en zusje niet genoeg aan dat geld, waar ik, oude man, nu alleen van leef. Nu wilde ik u eens brengen naar de goudmijn, waar ik het geld uit gegraven heb. Dan kunt gij zelve ook wat vinden, als ik er niet meer ben, en gij groot wordt.’
‘jan keek eerst nog wat ongeloovig, en karel vroeg, wat een goudmijn was. - Weet gij dat al?’
Op mijne vraag gingen er enkele vingers omhoog, en de knapste leerlingen vertelden, hoe men het goud uit den grond graaft en uit de gaten der rotsen. Een en ander was er zelfs, die van de rijke goudmijnen in Kalifornië wist, en hoe veel menschen daar naar toe gaan.
Ik vervolgde mijn verhaal:
‘Grootvader nam dan, nadat zij gedankt hadden, hoed en stok, en ging met de kinderen het drukste der stad in, tot hij kwam in het Achterom: - die smalle straat,

{==102==} {>>pagina-aanduiding<<}

gij weet wel. - Nu, daar traden zij in een klein winkelhuis binnen. De oude heer had er dertig jaar in gewoond. Het behoorde hem nog toe, en stond juist ledig. De knaapjes vonden er niets bijzonders in. ‘Zoekt nu maar eens!’ sprak grootvader: ‘Hier is mijn goudmijn geweest, en 't goud is er nog niet alles uit. Vooral moet gij achter de toonbank zoeken, en in dat kleine, donkere kantoortje.’
‘karel zocht nog wat rond, doch jan keek grootvader ongeloovig aan en zeide: ‘Maar hoe kan hier goud zitten? Wij zouden het er ten minste niet vinden. Ik geloof, dat u ons wat voor den gek houdt, omdat wij zoo gaarne rijk zouden worden!’
‘‘Neen, waarlijk niet, jongen! Maar ik heb u immers niet gezegd, dat hier hoopen goud liggen, die men zoo maar in den zak te steken heeft; neen! een goudmijn, waar met nog al wat moeite moet gezocht en gegraven, en het ruwe goud gezuiverd en bewerkt worden. En begrijpt gij niet? Daar zijn werktuigen toe noodig. Men grabbelt zoo maar met de vingers niet in de aarde, om goud te zoeken; zelfs niet eens in Kalifornië. Daarom zal ik u nu eens brengen, waar uitmuntende spaden en andere gereedschappen voor het goud delven verkocht worden.’
‘De kinderen wisten eigenlijk niet, hoe zij 't hadden, maar gingen toch met grootvader mede, tot hij, op eene haven, in een groot, maar eenvoudig vertrek binnen trad, waar kinderen zaten, even als gij hier; en toen sprak de oude man: ‘Nu zijn wij, waar wij wezen moeten! Hier wor-
{==103==} {>>pagina-aanduiding<<}
den die kostbare spaden voor het goud graven verkocht.’ - jan en karel zagen elkander aan. jan kreeg wat kleur. - ‘Maar, lieve grootvader!’ zeide karel, toen zij buiten kwamen: ‘Dat was maar eene school, en gij hebt ons van spaden en van goud verteld. Ik vind het maar niet mooi, dat u ons zoo fopt: eerst met dien halven pannekoek, en nu met die goudmijnen.’
‘Zoo waren zij te huis gekomen, en grootvader zette zich neder in zijn' gemakkelijken zorgstoel. Hij nam aan iedere zijde een der twee knapen, en zag hen lang aan, tot zijne oogen vochtig werden. Toen zeide hij: “Ik zal zoo veel jaren niet meer leven, lieve jongens! Als ik dood ben, hoop ik u nog wel wat geld achter te laten; en vooral hoop ik dat om uwe arme moeder, die weinig verdienen kan, omdat zij voor u en uw zusje moet zorgen. Maar ik wilde u meer achter laten dan geld, en door mijn voorbeeld u leeren. Gij moet het geld zelve leeren winnen. Dat heb ik ook gedaan, met Gods zegen. In die zelfde school, waar ik u bragt, heb ik lang en veel geleerd; en in dien winkel heb ik dertig jaren gezwoegd en gezorgd. Wat ik nu heb, dat is dáár verdiend; en ik dank God, dat ik het zelf eerlijk gewonnen heb. Maar ik had nooit dat goud achter de toonbank en op het kantoor opgedolven, als ik geen schrijven, rekenen, talen en wetenschappen op de school had geleerd. Dat was de kostbare spade voor de goudmijn. jan begreep het al: ik zag daar straks, dat hij een kleur kreeg. Leert dan toch met lust, kinderen! en denkt er niet aan, om maar van den hoogen boom af te leven. Gij

{==104==} {>>pagina-aanduiding<<}

moet u zelve door de wereld kunnen helpen: dan helpt God u. Wat gij leert, dat kan u niemand afnemen. En komt gij ook eens, als knappe en brave jongens, in eene zaak of winkel of wat het zijn mag, gij kent het oud vaderlandsche spreekwoord:
Zuinigheid met vlijt

Bouwt huizen als kasteelen.”’
De kleinen op de school lachten nog, toen ik gedaan had met vertellen, omdat die twee jongens zoo aardig gefopt waren; maar de grooteren keken vóór zich. Ondertusschen schreef meester de laatste woorden op het bord; en toen ik weêr terug kwam, was er niemand, ook de kleinste niet, of hij kende die spreuk van buiten.




{==105==} {>>pagina-aanduiding<<}

Het examen.

Ik had u nog een schoolbezoek beloofd, is het niet? en beloften maken schuld. Nu, dan wil ik u van het Examen vertellen, het geen wij binnen kort op de zelfde school gehad hebben. Dat was een genoegen, daar die kleine gasten al lang te voren over gepraat en van gedroomd hadden! Verbeeldt u eens: de school zou netjes in orde worden gebragt, met in 't midden een kleed op den vloer, en daarop stoelen en een tafel. Dan zouden de heeren en dames komen en de dominé, om eens te zien, hoe de kinderen leerden, en of zij veel gevorderd waren in het laatste jaar. Wat hadden zij hun best gedaan, en goed de versjes geleerd, die zij zingen zouden, in hun zondagsch pakje! Mij dunkt, als er een enkele wat benaauwd was voor het examen, dan zal het er wel één geweest zijn, die niet best had opgepast, en die vreesde, dat de meester over zijne luiheid of ondeugendheid klagen zou. Denkt gij het ook niet? Maar tot mijn bijzonder genoegen kan ik u zeggen, dat ik er niets van gemerkt heb en geen klagt gehoord.
Het examen was een feest; maar - het grootste feest

{==106==} {>>pagina-aanduiding<<}

was toch eigenlijk nog de prijs-uitdeeling. Ieder kind is blij met een prijsje: want het is toch altijd wat goeds of moois, al was het maar een prent; en hoe genoegelijk is het dan, daarbij te denken: ‘Dat heb ik verdiend!’ - De goede hemel geeft immers aan alle brave menschen een' prijs, bij het groote examen van ons geheele leven, schoon wij niets meer doen dan onzen schuldigen pligt? Daarom was het mij zoo regt aangenaam, dat ik zelf de prijzen aan deze kinderen mogt uitdeelen. Zij hebben ook zoo weinig boekjes of prenten, en daardoor stellen zij er nog veel meer prijs op.
Tot de grooten sprak ik veel over de wereld en het leven, en over het groote en gewigtige onderzoek, (want dat beteekent examen) wanneer alle menschen voor God en den Heere christus komen; - en hoe dáár zal gevraagd worden: ‘Wat hebt gij op de school der wereld geleerd?’ - Maar toen ik de kleine kinderen hunne prijsjes had uitgereikt, zeide ik: ‘Komt, kinderen! blijft daar nu nog eens in een' kring staan: dan zal ik u wat vertellen op den koop toe.’ - En toen stonden zij allen met zulke nieuwsgierige oogjes en open ooren, dat zij nog maar even ter sluik op de fraaije, nieuwe prijsjes keken, die zij in handen hadden, en ze niet eens durfden open doen.
‘En waar zal ik nu beter van verhalen,’ zoo begon ik: ‘dan van een examen, even als dit? Ziet! daar werden ook boekjes uitgedeeld; en heeren en dames waren er bij, even als hier. Maar naderhand, zoo wat een half jaar later, kwam een van die heeren weêr op de school. Hij heette de heer werner, en wilde de prijsjes nog eens zien. Toen

{==107==} {>>pagina-aanduiding<<}

was de eerste, die er meê voor den dag moest komen een jongen. Zijn naam was jan...... Gij kunt immers wel namen onthouden, kinderen? Want daar volgen er nog meer.’
‘Ja, ja!’ ‘Wel zeker!’ ‘Wij zullen wel opletten!’ was het antwoord.
‘Nu dan, het boekje van onzen jan kwam voor den dag; maar, schoon hij anders nog al durfde, hij kreeg een kleur als een china's-appel, toen hij het moest laten zien. Verbeeldt u eens: de kaft was los gegaan en er half af. Daardoor waren een paar van die draadjes gebroken, daar men de boeken mede innaait, en de bladzijden lagen geheel door een, - als zij er alle nog maar eens waren! - En om het nog mooijer te maken, was er een volle inktkoker over het plaatje leêg geloopen, dat de twee lieve meisjes, die er op stonden uitgeteekend, gezigten hadden gekregen als mooren.
‘Met zijne oogen naar den grond geslagen, trad onze jan weêr in 't gelid, en op hem volgde hendrik. Zijn boekje zag er vrij wat beter uit, en zijn gezigt ook: want open en vrolijk zag hij den goeden heer aan. Maar nieuw was het prijsje toch niet meer. De band was nog wel schoon: daar had een kaftje om gezeten; maar de bladeren waren een weinig gekreukeld en beduimeld, en een enkel vouwtje lag er in, vooral in de twintig laatste bladzijden.
‘Nu volgden een paar meisjes. De eerste was een proper en mooi kind, al zag zij wat effen; en de andere meisjes, die misschien wel wat jaloersch op haar waren, noemden haar ‘mooije mary.’ - En niet alleen was zij

{==108==} {>>pagina-aanduiding<<}

mooi, maar haar boekje ook. De nieuwe gele gloed lag nog over het bandje; de bladen waren alle nog glad en wit, en het plaatje scheen zoo pas gedrukt te zijn. Het was een lust om te zien!
‘Maar daarom juist kwam een vierde kind, - de magere, bleeke suze, met al die kleine pokkenpitjes op 't gezigt, - er armoedig achter aan. Haar boekje was weg, geheel weg; en zij stond daar bevende en met tranen in de oogen.
“Ei, zegt nog eens, kinderen! hoe heetten nu die twee jongens en meisjes, en hoe zagen er hunne prijsjes uit?”
Toen deze vraag beantwoord was; - zij spraken bijna allen te gelijk: zoo goed wisten zij 't nog! - toen dan mijn eerste vraag beantwoord was, deed ik er nog een tweede bij: Zegt mij nu eens, wie het best had opgepast?’
‘mary! mary!’ was het algemeene antwoord.
‘En wie het slechtste!’ vroeg ik weder.
‘suze! suze zeker!’ riepen mijne kleine hoorders.
‘Nu! als dat zoo is, staan de jongens tusschen die twee meisjes in. En gij zult van dezen zeker jan wel niet boven hendrik stellen. Dat behoef ik niet eens te vragen. Maar kijk! wij zijn er nog niet. Ik dacht wel, dat gij zoo zoudt denken; zelfs groote menschen oordeelen dikwijls enkel naar den schijn; maar dat kan soms geheel anders uitkomen. Hoort maar eens verder.
‘De heer, die mede examen gehouden en prijsjes gedeeld had, vroeg het boekje van mary nog eens, en bezag het naauwkeurig. ‘Gij hebt dit boekje niet eens gelezen!’ zeide hij. En weet gij, kinderen! waar hij dat aan zien

{==109==} {>>pagina-aanduiding<<}

kon? De bladzijden waren niet open gesneden; en zoo had mary er wel in kunnen kijken, maar niets van het geen er in stond, geregeld kunnen lezen. Zij bekende dan ook, dat zij haar boekje terstond in een papier gepakt en in haar kastje gelegd had, en dat het er niet was uit geweest, dan om eens even te bekijken, of aan eene tante te laten zien. ‘Neen!’ sprak de heer werner: ‘Daar voor geven wij geene boeken, en worden ze ook niet gedrukt. Het zijn geene potstukken of mannetjes op den schoorsteen. Gelezen moeten zij worden; anders is het, even als of iemand in een gezelschap of in de kerk de ooren sluit of in slaap valt, dat hij niet hooren kan - Dan wed ik,’ zoo vervolgde hij: ‘dat wij 't bij hendrik beter zullen vinden. Wel, jongen! hebt gij uw boekje al uitgelezen?’
‘‘Drie maal, mijn heer!’ antwoordde deze: ‘en het laatste verhaal zeker wel zes maal; want dat was van een' jongen, die ook hendrik heette en ook een wees was; maar de goede God bewaarde hem toch zoo bijzonder, en zegende hem, dat hij een groot man werd. Zie eens, mijn heer! bij de mooiste spreuken en bijbellessen in dit verhaal heb ik een vouwtje gelegd.’
‘‘Best, jongen! best,’ sprak de heer werner: ‘Hadden wij het bij jan ook maar zoo gevonden! Ik vrees, knaapje! dat gij een slordig mensch worden, en daardoor altijd arm blijven zult.’
‘jan kleurde, maar mompelde iets binnen 's monds, als of hij met die bestraffing, hoe zacht en vriendelijk ook, maar gansch niet tevreden was. Hij werd dus terug ge-
{==110==} {>>pagina-aanduiding<<}
roepen, en moest opbiechten, wat hij daar gezegd had, onder de belofte, dat hij er volstrekt niet om gestraft zou worden.
‘‘Wel nu dan, mijnheer!’ sprak hij: ‘Kan ik het helpen, dat pieter mijn boek met geweld heeft willen hebben, zoodat ik het hem uit de hand moest trekken, en hij er uit nijdigheid den inktpot over heen smeet? Nu het er toch zoo ontramponeerd uitzag, had ik het ook wel kunnen weg moffelen, even als suze, en zeggen, dat het verloren was.’
‘‘Of gij het helpen kunt?’ was het antwoord: ‘Wel zeker, knaapje. Want als gij uw boekje niet wilt laten zien, houd het dan weg; of als gij het iemand zien laat, - dat vrij wat beter is, - trek en ruk en pluk dan niet. Een boek is geen tang of schop, waar men van beide kanten gerust aan trekken kan: 't is van papier, en niet van ijzer: zoo min als uw hemdje van zwart laken is, waar men geene inktvlekken op zien kan. Daarin zit juist de slordigheid. Gij moet de dingen behandelen, elk naar haren aard; en dan niet op een' ander zien, of zeggen: ‘Ik kon nog slechter gedaan hebben.’
‘jan keek schuin weg naar een paar groote inktvlekken op zijn gestreept katoenen hemdje, en ging beschaamd op zijne plaats zitten.
‘‘En gij, suze!’ vroeg de heer werner eindelijk: ‘Hoe hebben wij 't met u? Hebt gij uw boekje waarlijk verknoeid en verscheurd; en zegt gij nu, dat het verloren is?’
‘‘Maar - maar dat zeg ik niet!’ antwoordde het meisje zacht en nog bevende.

{==111==} {>>pagina-aanduiding<<}

‘‘Waar is het dan? En waarom kunt gij het niet meer laten zien?’
‘‘Ik - ik - Och! laat moeder het liever vertellen!’
‘De moeder van het armhuis was ondertusschen ook in de school gekomen, en vertelde nu het volgende: ‘U weet zeker, mijnheer! dat onze kleine, lieve hermina zoo ernstig ziek is. De dokter zegt, dat zij de tering heeft, en er denkelijk niet van beter zal worden. Nu waren suze en zij altijd vriendinnen, en suze zit ook gedurig, als zij een uurtje vrij heeft, voor haar bed. Maar hermina was in vele maanden niet op school geweest, en kreeg dus ook bij het examen geen prijsje. suze liet haar zien, wat zij gekregen had, en las het haar geheel voor; maar dat stelde haar niet tevreden. Zij wilde zelve zulk een boekje hebben, met die mooije plaatjes; en daar zij altijd spreekt van spoedig weder beter te worden, wanneer er weêr warme dagen en groene blaadjes aan de boomen komen, zou zij het dan naar hare grootmoeder mede nemen. En toen zij nu zoo schreide en zuchtte, dat zij niets had, kwam suze bij mij en vroeg, of zij haar prijsje aan hermina mogt geven, en er alleen het eerste blaadje uitknippen, waar haar naam en goed gedrag op staat. ‘Ik heb het boekje nu toch gelezen, moeder!’ zeide zij: ‘en kan het later nog wel eens lezen, als ik wil. Ook heb ik geen grootmoeder of tante, die naar mijne boekjes vraagt. Doch hermina zal misschien beter worden van blijdschap, als zij mijn prijsje heeft: want gisteren nog hoorde ik den dokter zeggen, dat opgeruimdheid haar beste

{==112==} {>>pagina-aanduiding<<}

medicijn was. En anders, dan heb ik haar toch een groot genoegen gedaan, vóór haren dood. Zij kan dan het boekje stervende naar de oude grootmoeder zenden; en zal misschien in den hemel, bij de engeltjes en den goeden Heere jezus, nog eens aan mij denken en voor mij bidden.’
‘Zoo verhaalde de huismoeder, en suze weende. Zij was juist dezen morgen bij hermina geweest, die het zoo benaauwd had, en toch altijd nog het boekje bij zich op bed hield. De heer werner gaf het lieve kind een' kus, maar prees of beloonde haar verder op het oogenblik niet. Zulke dingen prijzen en loonen zich zelve. ‘Blijf zoo! blijf zoo, mijn kind!’ sprak hij alleen: ‘En ik zal u niet vergeten.’
‘En nu heb ik u niets meer te vertellen;’ - zoo besloot ik mijne toespraak tot de kleinen: ‘maar ik wil alleen nog vragen, of gij straks goed hebt geoordeeld? en wie van de vier kinderen hunne prijsjes best hadden bewaard en gebruikt?’
‘hendrik en suze; maar suze vooral!’ was het antwoord, en ik zag enkele meisjes de tranen uit de oogjes weg knippen.
‘Nu dan!’ zeide ik: ‘schrijft allen eens netjes na, wat ik op het bord zetten zal.’
En ik schreef:

Orde en netheid is goed; 
Vlijt en leerlust nog beter; 
Maar het best van allen is de liefde. 





{==113==} {>>pagina-aanduiding<<}

Op het ijs.

Wij bewonen toch een goed land, en kunnen gerust een' vreemdeling het zijne laten. Ons kleine landje heeft des zomers van alles. En wordt het er wat koud in den winter, geen nood! Die gezond van lijf en leden is, die eten en kleêren heeft, kan er wel tegen. En zie! dat vind ik juist in ons vaderland zoo aangenaam: alle jaargetij heeft zijne schoonheid, zijn vermaak! Het wordt nooit eentoonig: niet altijd groen, en niet altijd ijs; maar alles op zijn' tijd. Des zomers zwemmen; en 's winters schaatsenrijden.
Ja! 't is toch regt mooi, als de groote God het water zoo tot een' vasten vloer heeft gesmeed, en den regen in witte vlokken veranderd: witte wol op het land, en de fijnste kant aan de boomen, en schotsen in de vaart. Jongens! dan de schaatsen aangebonden, en frisch over de baan. Daar wordt ge warm van. Maar vergeet niet, dat men hard valt op 't ijs, en nog erger door het ijs heen. Want het is eene verraderlijke, valsche vriendin, die gladde ijskorst! Waar zij het meest blinkt en 't vlugst u voor-
{==114==} {>>pagina-aanduiding<<}
waarts brengt, is zij het minst te vertrouwen. Gij denkt daar zoo niet aan; en men moet ook niet overal bezwaren en gevaren zien, allerminst wanneer men jong is. Maar gij kunt u toch niet verwonderen, dat oude menschen ongerust zijn, en soms zuchten, als de schaatsen van het zolder komen. Zij hebben er zoo vele ongelukken van beleefd; zoo veel van gehoord en gezien!
Grootvader reinders dacht er ook zoo over. Hij misgunde zijnen willem wel geen vermaak, en hij zag hem zelfs gaarne vrolijk; maar de oude man was toch zoo ongerust, dat hij beefde en de tranen hem in de oogen stonden, toen willem met de schaatsen aankwam. willem was ook het eenig kind van zijn' eenigen zoon. Grootvader had niets anders meer overgehouden in de wereld. Was het wonder, dat hij zoo beefde?
En toch had hij het willem niet willen weigeren. Negen maanden hadden de schaatsen op zolder gelegen, en sedert veertien dagen reeds waren zij geslepen. Het ijs was zoo sterk, dat er wel een paard over kon. Waar zou willem op wachten? Tot grootvader zelf mede ging? Maar daar was weinig kans op. Want oude lieden zijn meestal als geraniums en oranjeboomen: zij kunnen 's winters niet buiten blijven. Zoo wachtte ook grootvader reinders de lente achter de kagchel af. De goede man had ook al negen en zeventig winters beleefd, en deze was de tachtigste. Het was in zijn leven ook winter geworden; en grijs haar dekte zijn hoofd, even als de sneeuw de bergen. De gladde baan en de koude winterlucht pasten hem niet meer.

{==115==} {>>pagina-aanduiding<<}

Toen nu willem gereed was, vatte grootvader de twee frissche handen van den knaap in de zijne, die al stug en rimpelig waren, maar hem toch nog hartelijk drukten. ‘Hoor eens, jongen!’ zeide hij: ‘Ik zal u niet veel lessen mede geven. Gij zult toch wel wat voorzigtig zijn, en aan uw' ouden grootvader denken. Maar twee dingen moet gij mij beloven, voor nu en voor den geheelen winter. Dan blijf ik gerust te huis. Want ik weet niet, dat gij mij nog ooit bedrogen hebt.’
‘En wat is dat, grootvader?’ vroeg willem.
‘Vooreerst, dat gij nooit zult rijden, waar nog geen baan is gemaakt; en dan, dat gij geen' sterken drank zult drinken; - geen' enkelen droppel!’
‘O! is 't anders niet?’ riep de knaap luchtig: ‘Ik ben nog zulk een vlugge rijder niet, of de baan is mij breed genoeg; en genever of brandewijn zou ik niet eens lusten.’
‘Gij acht het zoo ligt, jongje!’ hernam de bezorgde oude man: ‘En gij bedenkt niet, hoe groot de kracht der verleiding is. Het meeste kwaad wordt voor de eerste maal niet uit eigen' lust en vermaak gedaan, maar uit zucht tot navolging, uit zwakheid en valsche schaamte. Maar beloof mij slechts, wat ik u vraag, en ik zal tevreden zijn.’
Willem beloofde het gaarne; en het was waar, hij had zijn' grootvader nog nooit bedrogen.
Zoo wandelde hij daar heen, de schaatsen onder den arm, en floot de wijs van het volkslied: Wien Neêrlands bloed. Want in het fluiten was willem een baas. Maar juist zou hij den laatsten regel nog eens een toontje hoo-
{==116==} {>>pagina-aanduiding<<}
ger opnemen, toen hij achter zich hoorde roepen: ‘Holla hei! willem, is dat stappen!’
Hij keek om en het was gerrit, ook een knaap van veertien jaren, zoo als hij. Zij waren buren en speelkameraden; en zoo als willem beide zijne ouders verloren had, miste gerrit sedert lang zijnen vader; of eigenlijk had hij hem nooit gekend: zoo vroeg was zijne moeder weduwe geworden.
‘Ook op de baan, willem?’
‘Ook? Ja, ik wel, maar gij hebt geen schaatsen, maatje.’
‘Of ik ze heb!’ antwoordde gerrit: ‘Maar zij mogen nooit in huis komen. Dan is het moeder, of zij een spook ziet; en zij vertelt eene lange geschiedenis - van een' oudoom, geloof ik, of een' overgrootvader, die verdronken is..... Wel heden, de man zou nu immers toch al lang dood zijn?’
‘Maar gaat gij dan schaatsenrijden, buiten weten van uwe moeder?’ vroeg willem, terwijl hij een weinigje donker zag.
‘Wel ja! zou ik niet? Een kameraad- bastiaan, gij kent hem wel - bewaart mijne schaatsen. Ik ben er al meer op geweest, dit jaar. En gelukkig is moeder wat kouwelijk: zij komt 's winters zelden buiten, dat zij 't zien of hooren kan.’
Willem ging eene wijl nadenkend voort. Toen antwoordde hij op de vraag van gerrit: ‘Uw grootvader schijnt er van te weten. Hij is zeker zoo bang niet?’ -
‘Zeker weet hij er van. Anders deed ik het ook niet.’

{==117==} {>>pagina-aanduiding<<}

En daarop vertelde hij nog, wat hij stellig had moeten beloven, eer hij van huis ging.
‘Nu, gij zijt een vrome jongen!’ spotte gerrit: ‘Maar als ik alles moest houden, wat moeder wil, had ik dagwerk. Ik doe immers geen kwaad? Waarom ook altijd dat tobben en zeuren? Gisteren was het al weêr die les, om toch nooit te rijden, niet eens op 't ijs te komen; en van morgen nog eens.’
‘En wat zegt gij dan, gerrit?’
‘Wel ik zeg ja! altijd ja! Dan is de goede ziel gerust. Want zij houdt toch veel van mij, en - ik zou moeder ook niet gaarne verdriet doen.’ - Dit laatste voegde de onbedachtzame jongen er met wat meer ernst bij. Toen zeide hij weêr op luchtiger' toon: ‘Maar dat niet weet, dat niet deert. Zoo zal het met uw' grootvader ook wel zijn.’
‘'t Is mogelijk!’ antwoordde willem: ‘Maar ik ben toch maar van plan, om mijne belofte te houden.’
‘Ei? Ik mag het lijden. Maar zeg eens, wat kwaad stak er in, als gij anders deedt? Gij moogt niet rijden, waar niemand nog gereden heeft, zegt uw grootvader; maar als niemand de baan maakt, hoe komt die er dan? Men kan toch wel zien en berekenen, waar het ijs goed is. Ook is het akelig krassen, op die bot gereden baantjes. Vindt gij ook niet?’
‘Ja, daar is wel iets van aan!’ sprak willem mismoedig.
‘En dan die sterke drank, zoo als uw grootvader zoo deftig zegt; - ik begrijp nu toch ter wereld niet, wat daar voor

{==118==} {>>pagina-aanduiding<<}

kwaad in steekt, als men 't met mate doet. De knechts op den winkel zeggen juist, dat een borrel op het ijs zoo goed is, voor het opdroogen van 't zweet, als men warm is gereden.’
‘Ei?’ vroeg willem.
‘Ja zeker! Daarom doe, wat goed is, en laat den ouden man achter de kagchel. Nog eens: Wat niet weet, deert niet.’
Willem bedacht zich een oogenblik; toen kwam hem het gezegde van grootvader over de verleiding voor den geest, en hij sprak: ‘Hoor eens, gerrit! Het is wel mogelijk, dat gij gelijk hebt; maar ik zie toch liever mijn' goeden, ouden grootvader met een gerust hart aan, als ik te huis kom. Later zal ik wel mijn' eigen weg moeten gaan: want ik heb niemand anders op de wereld. En ik zou het mij zelven nooit kunnen vergeven, als de oude man nog vóór zijnen dood tegen mij zeggen kon: “Nu hebt gij mij toch bedrogen, willem! Dat had ik nooit van mijn kind gedacht.”’
‘Nu, 't is wel. Ik zeg er ook niets tegen!’ hernam gerrit half binnen 's monds; en het was zelfs, als of er een traan in zijn oog blonk, dien hij haastig weg knipte: want in den grond was hij toch een goedhartige jongen.
 
Wat was het druk op het ijs! Boeren en schippers, die daar met fiksche slagen kwamen aanzetten, zonder naar hunne beenen te zien, of zij wel mooi reden; want zij deden het alleen voor het gemak en den spoed, of om de zwaar geladen sleden stadwaarts te schuiven. Maar ook vele lief-
{==119==} {>>pagina-aanduiding<<}
hebbers, die hunne kunsten toonden, door snel rijden of fraai zwenken; en zelfs kleine knapen en meisjes, die er trotsch op waren, dat zij al op die gladde ijzers konden staan, of achter een' stoel voort strompelen. Hier reden er twee om het hardst, dat hun het zweet langs de wangen liep, en dáár rolde er een hals over kop van de baan af, in de sneeuw, omdat hij wat al te ver ‘beentje over’ gereden had. Het is een fraaije kunst, het schaatsenrijden; en schoon ik het niet doe, ik wil gaarne de liefhebbers gelooven, dat het regt pleizierig is. Maar zou toch het grootste pleizier, zoo als meer in de wereld, niet bestaan in ‘te zien en gezien te worden?’
Intusschen - en dat was goed ook - voeren de arme menschen, die zoo weinig verdienen kunnen in den winter, er toch ook wèl bij. Dáár stond een arme man, huiverend en dun gekleed, bij een plank, waarover hij de menschen voor eene kleinigheid op het ijs hielp; en ginds liepen de vlugge baanvegers, met hunne bezems op den schouder, om de centen op te halen: want het had een klein weinigje gesneeuwd, en de schaatsen hadden ook nog wat van het ijs afgeschrapt, dat weg geveegd moest worden. En dan stonden er ook vele tafeltjes en tenten: meisjes met gebraden appelen; kramers met koek; maar vooral schreeuwden de tenthouders om het hardst: ‘Leg er eens aan!’ ‘Heete lavas!’ ‘Voor drie centjes maar een borrel!’ - En zoo ging het alles door een, dat een' mensch hooren en zien verging.
Daar ginds zien wij onze vrienden ook al op de baan. willem zijn de beenen nog wat stijf, omdat het voor 't

{==120==} {>>pagina-aanduiding<<}

eerst is van dezen winter; maar het gaat toch hoe langs zoo beter, en hij begint gerrit al bij te houden.
Een en ander maal reeds hebben zij de baan ten einde gereden, ja wel twintig maal, geloof ik; en beiden zien besneeuwd en bestoven, als molenaars: want zij zijn al gevallen ook, maar zonder zich te bezeeren. Eindelijk verlangt willem toch naar een oogenblikje rust, en beide knapen vinden nog juist eene bank ledig, om op te zitten.
‘Ik heb een dubbeltje van grootvader mede gekregen, behalve mijne centen voor de baan,’ zeide willem zachtjes: ‘Nu heb ik wel trek in een kom warme melk van een' stuiver. Doet gij 't ook, gerrit, of wilt gij van mij meê drinken?’
‘Laat mij maar even van u proeven,’ was het antwoord: ‘Ik heb maar drie centen op zak.’
‘Gaarne!’ zeide de goedhartige vriend: ‘en als gij straks weêr dorst hebt, ik heb nog vijf centen over.’
‘Hoera, jongens! Hoezee op het ijs!’ Zoo klonk het van verre, terwijl gerrit juist de laatste teug warme water-en-melk uitdronk. En de kom neder zettende, stond hij op en gaf den nieuwen aankomeling de hand: ‘Wel zoo, bastiaan! Gij ook nog hier? Daar hebt ge mij niets van gezegd, toen ik zoo even mijne schaatsen kwam halen.’
‘Ja! toen wist ik het ook nog niet. Ik moest het eerst aan den baas gaan vragen. Gelukkig was er weinig werk aan den winkel. De baas loost ons dan wel graag. Hij vertrouwt onze streken niet veel; en de pruik heeft gelijk ook. Ik was dus vrij, als een vogel in de lucht: want de ouwetjes t' huis hebben hier geen stem in.’

{==121==} {>>pagina-aanduiding<<}

Wij kunnen niet zeggen, dat die nieuwe schaatsenrijder ons bevalt. bastiaan is een opgeschoten jongen van zestien jaar, met een sigaartje in den mond en een schreeuwerig stemmetje: een regte windmaker, die zich inbeeldt, dat het mooi staat, zijne meerderen te bespotten, wanneer zij er niet bij zijn; en die meent, dat hij naar zijne ouders in 't geheel niet meer behoeft te vragen, omdat hij een' halven gulden in de week verdient, en met de Meimaand een vijfje opslag te wachten heeft.
‘Kom, jongens!’ zoo gaat bastiaan voort, terwijl hij zich tusschen beiden in zet: ‘Ik zal hier ook eens aanbinden. Maar dan mag ik wel wat gebruiken. Wat hebt gij genomen? Hé, water-en-melks-kinderen! Jongens, gerrit! ik dacht, dat je een andere vent was. Hei daar, kastelein! twee glaasjes klaar van drie centen. - Zie zoo, dat is er één voor u beiden: want ik trakteer van daag, en heb aan het andere genoeg.’
Men kon zien, dat het voor bastiaan de eerste proef niet meer was: zoo gul ging het heete vocht in drie teugen naar binnen. Hij dacht er niet aan, dat zijn klein ziek broêrtje op dit oogenblik aan de harde korst roggenbrood zat te kaauwen, met het bleeke handje op de maag, omdat het hem zoo zwaar lag. Voor die drie teugen had het arme kind een wittebroodje gehad!
Gerrit nam het glas met een groot vertoon van courage, maar heimelijk beefde hij toch; en toen hem de eerste ruime teug in de keel schoot, - hij had vroeger nooit meer gedaan, dan er even de lippen aan te zetten; - toen kon

{==122==} {>>pagina-aanduiding<<}

hij den hoest niet binnen houden, en gaf proessende het half geleedigd glas willem over.
Deze kleurde tot over de ooren, maar zette het glaasje, met een eenvoudig ‘Dank u!’ weêr neder.
‘Wel, man! ben jij nog zoo een papkindje?’ vroeg bastiaan met een opgetrokken lip.
‘Dat juist niet!’ antwoordde willem bedaard: ‘Maar ik doe er mijn' ouden grootvader verdriet meê; en dan kan ik het immers ligt laten?’
‘En wat kwaad steekt er dan in, hé?’
‘Kwaad.... nu ja, kwaad!’ mompelde willem: want hij wist zoo spoedig niet, wat hij zeggen zou. Hij liet het immers alleen uit gehoorzaamheid, niet uit overtuiging? - Maar bastiaan maakte hem het antwoorden gemakkelijk, en met een: ‘Kom aan dan! 't Is voor de varkens niet gebrouwen!’ zette hij ook nog dit halve glas naar binnen.
Intusschen had gerrit heimelijk het kommetje leêg geslurpt, waarin nog wat water en melk was; en toen zijne keel zoo niet meer brandde, vond hij het toch een aangename tinteling door de leden, en zijn hoofd werd vrolijk en luchtig, zonder dat hij nog in het minst dronken was. Daartoe had hij dan ook te weinig gebruikt. En bastiaan, die het al meer gewoon was, werd er slechts lastiger en onverdragelijker door; zoodat willem hoe langs zoo minder genoegen op het ijs vond, en lusteloos de baan op en neêr slenterde: want van verdriet had hij de schaatsen maar afgebonden, toen zijne kameraden, na een' en anderen rid, ook de drie centen van gerrit verteerden.

{==123==} {>>pagina-aanduiding<<}

Terwijl hij daar zoo henen drentelde, onze willem, praatte hij regt verdrietig met zich zelven, zonder dat iemand het hooren kon. Maar in eene vertelling kan men ook de gedachten wel laten spreken, en zoo willen wij onzen knaap eens afluisteren.
‘Dat heet nu pleizier hebben. Een mooi pleizier! Op een baantje rond te slenteren, en van verveling af te binden. Die bastiaan heeft wel wat praats, maar hij durft toch. Jongens! wat slaat hij een schaats! En mij noemde hij een papkindje. Ik zou hem wel......! Maar het was toch ook wat flaauw, dat glaasje zoo weêr te moeten neêr zetten. Kreeg je geen kleur, willem? Ja, jongen! je zult later wel eens moeten meê doen, wanneer grootvader...... Wel foei neen! ik zou daar haast naar den dood van den goeden ouden man gaan verlangen; en 'k had toch liever, dat hij honderd jaar oud werd. 't Kan wel. Hij is een knap oud man...... Maar toch wat bang, hé? - De man heeft zoo zijn vaste denkbeelden. Ik weet niet, wat hij al niet in dien drank ziet. Dronken? Nu ja, ik hoop nooit een lap te worden; neen nooit! Zoo als bij voorbeeld die baanveger daar. Zijne arme vrouw lijdt honger, en zij krijgt een' dronken man met een leêge beurs t' huis. Wat zwiert hij! 't Is of hij schaatsen rijdt, met zijn bezem. Maar dat krijgt men van een half glaasje niet. Had ik maar meê gedaan, ik liep hier zoo landziekig niet, en... ‘Hei!...’ riep hij in eens hard op: want terwijl hij zoo droomerig daar heen ging, had willem niet bemerkt, dat er een stroom van menschen naar de andere zijde van de wijde waterplas liep. In den haast, dien zij

{==124==} {>>pagina-aanduiding<<}

maakten, werd hij mede gesleept en bijna om ver geworpen. Dat was het, wat op eens zijne gedachten had afgebroken, en onder zijn: ‘Hei, hei, menschen! Wat is er toch te doen?’ draaide hij een paar maal op de beenen rond, en kreeg menigen duw en stoot, eer hij regt wist, wat er gaande was.
Eindelijk stond willem, met de menigte, een weinig buiten de baan. Veel verder durfde men niet gaan: want daar stonden takjes in het ijs, tot een teeken, dat hier een wak was geweest, slechts met een dun vliesje toe gevroren. Daar ook hier een laagje sneeuw over lag, zou men het anders, zonder deze waarschuwing, niet ligt gezien hebben. Maar nu - ach! nu was het wel te zien. Want een akelig geschreeuw klonk uit de verte, omtrent in 't midden van het wak. Daar zag men het water opspatten, en hoorde het ijs kraken. Eene pet lag er op, eene hand en een hoofd staken boven de krakende ijsschotsen uit: - helaas! het was de ongelukkige gerrit; en bastiaan, die over het wak behouden heen gevlogen was, toen hij 't ijs onder zich voelde kraken, stond schreeuwend en handenwringend op een rietveld, dat daar achter lag.
Zoo als bij zulke ongelukken altijd best is, haastte men zich, om een plank over het ijs voort te schuiven. Daar achter volgde nog een plank, en hierop lag een man, met een touw en haak in de hand. Het touw hield men van achteren, op sterk ijs, vast, om hem dadelijk te kunnen terug trekken, als de redder soms zelf in gevaar kwam. Maar het duurde natuurlijk eenigen tijd, eer de man ver genoeg

{==125==} {>>pagina-aanduiding<<}

was gevorderd, om de voorste plank den drenkeling toe te schuiven. Hij riep dezen toe, dat hij die plank grijpen zou, en dan wachten, tot hij het touw hem had toe geworpen, om dit om het lijf te binden; maar gerrit, nog bedwelmd en in doodsangst, begreep hem verkeerd; hij trok, met een' krachtigen ruk, zich aan de plank op, half weg het water uit.... Maar toen ook kon hij niet meer: - hij had zijne laatste kracht ingespannen; - de plank kantelde, en de ongelukkige, wiens handen te vermoeid en verkleumd waren, om langer iets vast te houden, zonk reddeloos in de diepte neder! - Het laatste, wat men van hem hoorde, was: ‘o God, mijne moeder!!’ Toen volgde de doffe plomp in het water; een algemeene kreet van ontzetting ging er op. En bastiaan viel, als een doode, tusschen de dorre rietstoppels neder: met moeite en geheel buiten zich zelven werd hij er uit gedragen.
Willem wachtte nog eenige oogenblikken: want de moedige schippersknecht keerde nog eens terug, nu zelf op een ladder vast gebonden, om met haak en dregge den drenkeling op te visschen. Telkens hoopte willem nog, dat zijn jeugdige buurman weêr zou boven komen. Eindelijk riep de schipper, dat zijne dregge had gevat, en men hem helpen moest met optrekken. Het was een akelig gezigt! Een been, waar de weêrhaak in zijne broekpijp had gevat, kwam eerst boven: de schaats zat er nog aan. Toen het ligchaam, met opgescheurde kleederen. Eindelijk het hoofd; maar bijna onkenbaar; zoo bol en wit en met modder bezet was het gelaat, verward en vuil de haren! En alles hing zoo slap;

{==126==} {>>pagina-aanduiding<<}

het was koud en zwaar als lood....... Men had alleen het lijk van gerrit opgehaald. Schoon hij in de beste tent werd binnen gebragt, en met zorg behandeld, daar er juist een geneesheer op het ijs was; geen enkel vonkje leven was er meer in, dat nog tot eene heldere vlam kon worden aangeblazen.
Eerst toen de kundige en menschlievende man met een' diepen zucht verklaarde, dat alle hoop verloren was, keerde willem naar huis terug. Hij had al dien tijd met niemand een woord gesproken; en ook nu ging hij stilzwijgend, met de oogen naar den grond geslagen, daar heen. Het was, als of hij zich ook schuldig gevoelde aan den dood van zijn' jeugdigen vriend; en toch had willem geen kwaad gedaan, - geen kwaad, dan alleen met zijne gedachten: want ook deze zijn zonden voor God. En had hij zijn' ligtzinnigen kameraad wel genoeg gewaarschuwd, om toch niet tegen den wil en buiten weten van zijne moeder iets te doen?
Een kwartier uurs later stond willem met zijnen grootvader aan het venster. Hij had dezen alles verhaald; geen enkel woord had hij verzwegen, alleen zijne eigene gedachten. En nu zagen beiden, met tranen in de oogen, naar eene arme vrouw, die zich de hangende haren uit het hoofd rukte, en op de draagbaar viel, die daar aankwam, met den uitroep: ‘Mijn gerrit, mijn kind! mijn eenig kind!!’ Zoo dat de ruwste schippers en boerenknechts, die de baar droegen, het hart er van brak.
‘Maar ik begrijp toch nog niet, hoe gerrit in een wak

{==127==} {>>pagina-aanduiding<<}

rijden kon, dat rondom goed was afgezet.’ - Zoo sprak willem, toen alles voorbij was, en nog altijd turende op de straat. Eigenlijk was hem daarbij iets in de gedachte, dat hij, - zoo als het meer gaat, - liever van een' ander wilde hooren, dan dat hij het zelf zeide.
‘En ik begrijp het mij zeer goed,’ zeide zijn grootvader: ‘na al wat gij mij verteld hebt. Het is weder die rampzalige drank. Hij heeft al, - door vuur en water, en wie weet hoe nog meer! - zoo veel duizenden menschen vermoord.’
‘Maar gerrit was toch niet dronken, grootvader?’
‘Dat geloof ik ook niet; maar de drank neemt eerst het geld weg, en dan het overleg en het geweten: daartoe behoeft men nog niet geheel dronken te zijn. bastiaan was al eenige voetstappen verder op den slechten weg, en ging voor. Om een' valschen moed te toonen, baande hij een nieuw spoor, dat men altijd moest overlaten aan menschen van het land: schippers, molenaars en boeren. En opgewonden door den drank, zag hij niet, dat zijn spoor tusschen de waarschuwende takjes heen liep. Daar zijn wel meer teekens van gevaar, die de dronkaard niet ziet! Maar daar bastiaan vlug en sterk is, kwam hij er zelf nog over, terwijl hij den weg des doods voor zijnen vriend baande.’
‘En zoo kwam hij, die de meeste schuld had, er nog ongedeerd af?’ sprak willem, met een' twijfelachtigen blik.
‘Jongen!’ antwoordde de vrome oude man, en hij nam zijne muts eerbiedig af: ‘Dat is eene vraag aan de Voorzie-
{==128==} {>>pagina-aanduiding<<}
nigheid, en zulke vragen zijn zonde. Maar kom eens hier. Ziet gij hem daar wel henen gaan?’
En grootvader trok willem weêr zacht naar het venster, en wees met den bevenden vinger naar buiten. Juist ging bastiaan voorbij, met de handen voor het gelaat. Het was, of men hem hoorde snikken.
‘Voor hoe veel geld, willem! zoudt gij in de plaats van dien jongeling willen zijn; zoo dat gij de schaatsen heimelijk hadt bewaard, en het glas aan gerrit gegeven, en de baan voor hem gemaakt? Voor honderd gulden misschien, of voor duizend?’
‘O neen, neen, grootvader!’ riep de knaap ontroerd uit: ‘Ik begrijp u al. bastiaan is zwaar genoeg gestraft. Ik zal niet meer vragen, waarom God hem gespaard heeft.’
Een oogenblik stond willem daar nog zoo, in diep nadenken. Hij scheen iets te willen vragen, maar bedacht zich weêr. Grootvader legde hem de hand op het hoofd, zoo als hij wel meer gewoon was, en streek hem het haar uit de oogen, terwijl hij vroeg: ‘Hebt gij nog iets op het hart, mijn jongen?’
‘Grootvader!’ was het antwoord: ‘Ik dacht daar zoo bij mij zelven, of dan alle menschen, die drank gebruiken, daar zonde aan doen? Daar is, bij voorbeeld, onze buurman pieter, die toch anders zulk een godvruchtig man is, en dien ik van morgen nog zijn borreltje zag gebruiken...’
De oude man bedacht zich een oogenblik, en keek naar buiten. Toen zeide hij: ‘Zie ik mis, willem! of staat er

{==129==} {>>pagina-aanduiding<<}

iemand op de as van gindschen molen? Kijk eens! 't Is of hij op de wieken gaat wandelen.’
‘Nu ja, ik geloof het ook!’ sprak de knaap, als of hij zeggen wilde: ‘Wat komt dat hier nu te pas? of wil grootvader er liever over zwijgen?’
Deze deed, of hij de verwondering van willem niet bemerkte, en vroeg: ‘Zoudt gij dat ook mogen doen, zoo op een molenwiek te klimmen?’
‘Ik? En hebt gij mij niet dikwijls gezegd, grootvader! dat het leven de kostelijkste gave Gods is, waar men niet mede spotten mag?’
‘Maar doet die man er dan ook geen zonde aan?’
‘Ja... neen!... dat weet ik niet. Misschien is hij een molenmaker. Dan heeft hij daar noodig, en is aan dat klimmen gewend.’
‘Wel nu! oordeel dan ook een ander niet, die zich in 't gevaar van den drank begeeft. Het is zoo moeijelijk, in eens anders boeken te lezen, zegt het spreekwoord. Voor u, willem! is het zeker beter, van den beginne af met geen vergiften om te gaan. En van het geld, dat gij er door uitspaart, koopt gij misschien nog eens een' knappen timmersmans-winkel; want veel kleintjes maken een grooten; veel kleine zonden ook. Onthoud dat nog, als ik dood ben, mijn jongen!’



{==130==} {>>pagina-aanduiding<<}

De gevangen hand.

Jan was een eenig kind; en als eenige kinderen te huis zijn, dan hebben zij weinig verzet, vooral zoo lang zij nog niet goed kunnen lezen, schrijven, teekenen, of zich zelve eene aardige liefhebberij uitdenken. Kleine jan was dus maar veel in den tuin; en men kon hem er veilig alleen in laten, omdat er geen water was, en hooge schuttingen stonden er rondom. Dáár werkte hij in den hoek, die zijn eigen tuintje was, harkte al de paden op, zocht er steentjes en schelpjes in; en dan weder vermaakte hij zich met die hoog op te werpen; of hij legde al het tuingereedschap ter zijde, en kuijerde en keek maar eens rond. Maar als onze jan zoo ver was, begon hij zich al spoedig te vervelen; want de tuin was eigenlijk wat heel klein: hij kende er ieder boomtje en plaatje. Bij de buren kon hij ook niet inkijken: want de houten schuttingen waren met teer zoo goed digt gesmeerd, dat hij er niet ligt door heen kon zien; en als hij het eens beproefde, dan waagde hij er nog een' bruinen neus aan.

{==t.o. 130==} {>>pagina-aanduiding<<}


{== afbeelding 	==} {>>afbeelding<<}
    


{==131==} {>>pagina-aanduiding<<}

Maar nu deed jan eene ontdekking. In den oudsten hoek der heining zag hij eene ronde opening, grooter dan zijn vuist, maar kleiner dan zijn hoofd. Daar achter moesten buurmans kippen zijn, die prachtige zwarte kippen met groote witte kuiven, als of het pruiken waren. Lang geleden had hij er één gezien, maar hij zag ze nog nooit allen bij elkander of in haar hok: want buurman hield weinig kennis aan, vooral niet met kinderen.
Nu meende dan onze jan, dat hij het getroffen had. Als hij de aarde maar wat weg harkte, en zijn' neusdoek op den grond legde, om zijn gezigt niet vuil te maken, dan kon hij den ganschen langen kippenloop doorkijken, den haan en al de twaalf kippen. - Dat ging dan ook. Hij zag ze wel niet alle: want de meeste waren al op stok; dat doen de kippen, zoo dra de zon ondergaat, al is 't nog klaar dag. Maar de overige zag hij toch; en toen hij riep: ‘Kiip! Kiip, kiip, kiip!’ kwamen er nog een paar uit het hok, die zoo slaapdronken rond draaiden, dat het een grap was om te zien.
Maar jan wilde nooit iets beloven en 't niet doen, zelfs aan een beest. Hij haastte zich dus, om een handje vol tarw te halen, die hij van zijn zakgeld voor zijne duifjes kocht. Deze wierp hij eerst door de opening, en toen ging hij weêr liggen roepen: ‘Kiip, kiip, kiip!’ - Maar ja wel! Nu zag hij pas, wat hij straks niet had opgemerkt. Daar stonden al te maal stokken in den grond, en daar achter scheen wel een net te hangen. Buurman was zeker hang geweest, dat zijne kippen door het gat zouden

{==132==} {>>pagina-aanduiding<<}

kruipen, en dat jan ze dan zou zien en opvangen: - die onvriendelijke buurman!
Maar jan wist goed raad: hij zou zijn voêr nu door het net en tusschen de stokken heen werpen. Dan hadden de beesten toch wat, en hij kon ze zien eten. Zoo gezegd, zoo gedaan. jan nam een versche greep, stak zijn vuistje door het gat in de schutting henen, wierp met kracht in de lucht, en keek nu weêr, hoe ver hij 't gebragt had. Die leelijke stokken! Het meeste graan was daarop afgestuit, en de overige korreltjes nog voor een deel in het net blijven hangen.
‘Hoor eens!’ zeî jan bij zich zelven: ‘Die rommel moet weg. En merkt buurman 't bij geval, en is hij er boos over; wel nu, dan timmer ik van onzen kant een plankje tegen de opening, dat meer helpen zal dan al zijn warboel.’
Weder leide hij zijn gezigtje op den grond, en stak zijn vuist er door. De opening was nu ruim genoeg, dat hij nog langs zijne hand heen kon zien. Hij rukte dus één der stokjes uit den grond, en wilde dat nu ook maar meê naar binnen trekken. Omdat dit in de dwarste niet ging, zakte en drukte zijn handje al meer op den grond, om het stokje om te buigen en zóó naar zich toe te halen; - maar o! wat schreeuwt hij 't daar op eens uit van de pijn! Zeker moet buurmans bulhond den vreemden indringer hebben gezien, en stil in 't kippenhok zijn geslopen, en hier op den loer hebben gelegen; en nu bijt hij zijn hand af...... O, zijn hand! De tanden staan er al diep in, de arm kraakt; en als jan in zijn geweldige pijn dien wil terug trekken, scheurt

{==133==} {>>pagina-aanduiding<<}

één van die tanden het vleesch tot op het been in stukken, dat hij al harder roept: ‘Help! help! ik word vermoord! O, dat leelijke beest! Vader, moeder, jans, dat beest!’
‘Wel, knaapje! sta dan maar op en kom in huis.’ - Zoo riep jans de meid dood bedaard: want ze stofte de boven-achterkamer, schoof op zijn schreeuwen het raam open, en meende zeker, dat jan daar was gaan liggen slapen, en hem een mier of spinnekop over het gezigt liep, waar hij doodelijk benaauwd voor was.
‘Och neen, jans! help, help gaauw! Vader, moeder! buurmans hond bijt mijn' arm af! O, o wat een pijn!’
Nu kwamen allen dan toch aanloopen. Zij wilden jan ophelpen en trokken even aan zijn' arm, maar hij schreeuwde huizen hoog. - ‘Neen!’ zeide zijn vader: ‘dat kan geen hond wezen: die zou brommen, als men hem iets uit den bek wilde trekken. Ik loop dadelijk naar buurman. Haal ondertusschen 't kind wat drinken, jans. En gij, moeder! luister goed, als ik van den anderen kant roep.’
Maar het duurde nog al wat, eer die stem van den anderen kant der heining kwam. Buurman, die alléén met zijne beesten leefde, deed niet spoedig open en was dan nog niet best te spreken. Eindelijk toch hoorde moeder buurmans gebrom. Zij verstond zoo iets van kwâjongens, die de ouders maar laten loopen, en die nergens hunne handen af kunnen houden. Ondertusschen kraakten de latten van den kippenloop. Een der bovenramen daarvan, - zoo noemt men een vierkant vak latten, - werd er met moeite afgenomen: want het kwam nooit los, dan wanneer de geheele kippenloop werd schoon

{==134==} {>>pagina-aanduiding<<}

gemaakt. Toen sprong er iemand in, scheen het wel..... Nog altijd bleef de arm onwrikbaar, en drukten de tanden al dieper en dieper in 't vleesch!......
Daar hoorde jan, als of de goede God hem een' engel uit den hemel zond, de liefelijke stem van zijnen vader, door de opening:
‘Kunt gij mij verstaan, jan!’
‘Ja, ja, vader lief!’ kermde de arme jongen.
‘Houd dan uw hand dood stil, al doe ik u wat pijn, en laat vooral het stokje niet los.’
‘Ja, ja, vader lief! ik zal mij stil houden; en 't stokje zit in mijn hand vast gegroeid.’
‘Nog eens: volstrekt niets verroeren, eer ik het zeg.’
Weder schaafden de tanden en knarsten langs het been. Toen scheen het wel, dat zijne hand dood en zonder gevoel werd; en nu hoorde hij weêr:
‘jan lief! laat voorzigtig het stokje vallen..... Goed zoo!..... Nu ligt gij uwe hand even op, en trekt die zoo terug!’ En jan was gered! Hij trok zijne bebloede hand terug, gaf een' schreeuw van blijdschap, en viel toen zonder gevoel achterover. Nu 't gevaar over was, deden schrik en pijn en bloedverlies hem van zich zelven vallen. Bevende droeg zijne moeder hem in huis.
En wie was nu de hond geweest? Eenvoudig een groote rotten- of bunsemklem. Dat zijn vreeselijke dingen! Men bedekt ze gewoonlijk geheel onder de aarde; en als gij nu op een klein ijzeren plaatje in 't midden drukt, slaan er met een geduchte kracht twee ronde ijzeren beugels uit den grond,

{==135==} {>>pagina-aanduiding<<}

elk met een verschrikkelijke rei tanden gewapend. Deze slaan in elkander, waardoor zij alles, wat er tusschen komt, half vermorzelen, en het dan vast houden. Buurman meende, dat door dit gat een roofdier kwam, die zijne kuikens stal. Hij had de klem zóó gezet, dat de vreemde gast die niet mis kon loopen, en de kippen er toch niet konden bij komen. Maar gelukkig had de goede God het zoo bestuurd, dat het stokje omsloeg, en van onderen tusschen jans hand en de tanden raakte. Zoo kon ten minste zijne polsader niet worden afgesneden, of door den slag het armbeen worden aan stuk geslagen.
Twee maanden later was de knaap, na veel pijnen, hersteld. Toen gaf vader hem zijne eerste en laatste bestraffing hierover: ‘jan! onthoudt nu deze gevoelige les, en - ga nooit een duim breed verder, dan den grond, waarop gij regt hebt!’



{==136==} {>>pagina-aanduiding<<}

De spookverdrijver.


Een vertelsel voor jonge lieden, die niet gaarne meer gelooven, dan waar is, of meer zeggen, dan doen.

I. Het plan.

‘En is het dan waarlijk zoo, dat gij het zelf gehoord hebt?’ vroeg lodewijk waalboom.
‘Ik zelf, niemand anders!’ antwoordde hendrik rol.
‘Maar zeg mij nog eens: wat hebt gij dan toch gehoord?’
‘Ik zal 't u zeggen. Ik ging het slot Boschveld voorbij. 't Is, zoo als gij weet, sedert honderd jaren onbewoond. Nu, en daar zag ik op eens licht tusschen de ijzeren kruisramen schemeren. Ik bleef staan. Het sloeg juist middernacht. En op eens komt er eene lange, witte gestalte voor

{==137==} {>>pagina-aanduiding<<}

het raam, en roept: “Op, mannen, op!” En zie, daar was 't in één oogenblik een rumoer, of er honderd duivels dansten en honderd anderen de muzijk maakten.’
Lodewijk beefde en verbleekte. Het was, of hij de dansende duivels al zag. Hij hield zich echter groot en riep moedig uit: ‘Daar geloof ik niets van. Laat die spoken en duivels eens aan mij verschijnen, als ze durven!’ - En hierop keek hij zoo dapper in het rond, als of hij met zijn dreigend oog een legioen booze geesten op de vlugt wilde drijven.
‘Wel nu, lodewijk!’ Zoo klonk het van alle kanten: ‘Een dapper krijgsman zoekt zelf de vijanden op, om te toonen, dat hij ze onder de oogen durft zien. Als gij ook naar Boschveld gaat, zullen de duivels misschien wel zoo goed zijn, om voor u den dans te herhalen.’
‘O gaarne! Wie wil mij vergezellen?’
Een, twee, drie boden zich aan, maar anderen maakten de aanmerking, dat het toch dapperder was, zulke heldenstukken alleen te wagen. - ‘Neen!’ sprak eindelijk hendrik: ‘Drie is het beste getal, en ik wil zelf van de partij zijn.’
‘Maar is het dan waarlijk ernst?’ fluisterden sommigen: ‘Of houdt gij onzen goeden lodewijk voor den gek?’
‘Wat ik gezien heb, heb ik u verhaald,’ zeide hendrik droog weg: ‘en daarvoor verpand ik mijne eer; maar wat het eigenlijk is, dat laat ik daar.’
Veel werd er nog in het vrolijke gezelschap over de geheele spokerij gesproken; en het denkbeeld, dat er toch

{==138==} {>>pagina-aanduiding<<}

iets vreemds op dat oude slot gebeuren moest, werd bevestigd door het verhaal van den kastelein, bij wien onze vrienden te gast waren. Zijne meid had het van eene eigen nicht, en deze was op den weg aangehouden door twee gedaanten, in de allervreemdste kleeding, die met een vreeselijk gebrul op haar waren aangevlogen. Zij meende zelfs, bij den een de horens en bij den ander de bokspooten te hebben gezien; maar daarvoor kon zij, door de groote ontsteltenis, niet instaan. Dit echter wist zij zeker, dat de vreemde gedaanten even vóór middernacht in de ruïne waren binnen gegaan, en er daarop een vreeselijk geweld en een waarlijk helsch licht in het oude slot ontstaan was. Doch de verschrikte meid had den uitslag van die vreemde zamenkomst niet afgewacht, maar was hals over kop gevlugt, door dik en dun, over heg en sloot, tot zij bij hare nicht, de dienstmaagd in de Vergulde Haring, was ingevlugt, en drinken had gevraagd, en alles verhaald.
‘Nu begint de zaak ernst te worden,’ sprak lodewijk: ‘Maar indien eens, zoo als ik onlangs ergens las, eene bende valsche munters daar huisde, zou het dan niet gevaarlijk zijn.....?’
‘O ho! spreekt onze held van gevaarlijk?’ Zoo hoorde men onderscheidene stemmen, en een spottende lach liet zich hier en daar hooren.
‘Ik vrees voor geen gevaar!’ riep lodewijk toornig uit: ‘Maar ik wil mijne krachten naar het gevaar afmeten, en genoegzaam gewapend ten strijde gaan.’
‘Gij spreekt als een boek!’ antwoordde hendrik: ‘maar

{==139==} {>>pagina-aanduiding<<}

gij kunt u immers zoo veel wapenen, als gij wilt? En wat de valsche munters betreft, dan moesten er, dunkt mij, eer hamerslagen, dan dansers gehoord worden.’
‘Dat is waar ook. Als er dan nog een derde man was.... Maar misschien heeft niemand der heeren lust?.....’
‘Och, als gij iemand noodig hebt, ben ik tot uw dienst,’ sprak nu een drooge stem, die zich nog niet had laten hooren.
‘Pieter aalders?’ zeide lodewijk eenigzins verwonderd: ‘Dat had ik niet gedacht. Gij valt mij mede. Maar hebt gij wel bedacht, wat gij onderneemt? Zoo in het midden van den nacht tegen booze geesten uit te trekken?’
‘Och, als 't noodig is, waarom niet? Wij zijn toch drie man sterk; en wat er ook wezen mag, met een goed geweten moet men nooit bang zijn.’
De afspraak werd dan gemaakt, schoon onder gedurige bezwaren van de zijde van lodewijk. Ze werden echter alle uit den weg geruimd. hendrik, die jaren lang in de nabijheid van Boschveld had gewoond, was met al de hoeken en holen der ruïne bekend. Hij zou de anderen in eene kamer brengen, waar men niet kon overvallen worden, als er somtijds kwaad volk huisde. En daar, met een flesch wijn en genoegzaam licht rustig gezeten, zou men het spookuur, den middernacht, afwachten; en zoo dra er iets vreemds te hooren of te zien was, gezamenlijk en gewapend er op afgaan.

{==140==} {>>pagina-aanduiding<<}

Nu kon lodewijk er dan ook niets meer tegen zeggen, en hij ging, als de aanvoerder van de expeditie, zijne pistolen halen, terwijl de kastelein hem nog een oude sabel leende. Het streelde hem nu toch, dat ieder vond, dat hij er zoo krijgshaftig uitzag. hendrik zelf zag zijne pistolen na, en zeide, dat ze nu perfekt waren, zoo als zij hoorden; zoodat men dus ook rekende, geen schietgeweer meer noodig te hebben, maar het verder wel met een paar messen en een ponjaard te kunnen afdoen.
Mijn kleine lezers bemerken al, dat lodewijk waalboom, - de zelfde, die sedert dien dag altijd De Spookverdrijver heet, - eigenlijk geen groote held was. Hij had een zeer middelmatig verstand, maar een ijdel en eerzuchtig hart. Van kinds af bang en bijgeloovig opgebragt, droomde hij van spoken en roovers, en meende ze al te zien en te hooren, als hij des avonds alleen langs het kerkhof ging of de maan door de boomen zag schemeren. Maar daar hij bemerkte, dat hij om zijne vrees werd uitgelagchen, zocht hij zich het voorkomen van grooten moed te geven; en pochte, vooral nadat hij, - niet zonder dat hem het angstzweet uitbrak en de hand beefde! - een pistool had leeren afschieten, op heldendaden, die hij wilde en kon en zou doen, - als het maar eens te pas kwam. Vooral daagde hij gaarne, onder vrienden en bij de wijnflesch gezeten, alle spoken en booze geesten uit, om zich met hem te meten. Hij liet zich zelfs wel eens op hoogen toon tegen anderen over hunne laf hartigheid uit, inzonderheid ook tegen pieter aalders, een klein, bleek en mager jonkman, die altijd

{==141==} {>>pagina-aanduiding<<}

zeide, als er van groote heldendaden werd gesproken: ‘Och! men moet eerst in het gevaar zijn, om van moed te spreken; en ik zie er volstrekt geen noodzaak in, gevaren op te zoeken.’
Het pogchen van lodewijk daarentegen verdroot zijne vrienden wel eens; maar daar hij overigens zulk een regt goedhartige ziel was, bleven zij toch met hem omgaan, en hadden met hun allen eens in de week eene vaste bijeenkomst in de bovenkamer van de Vergulde Haring. Hier hebben wij hen ook nu gevonden; en van hier ging de eerste campagne van lodewijk waalboom uit.


{==142==} {>>pagina-aanduiding<<}


II. De uitvoering.

Vrolijk zingend toog het gezelschap der jeugdige vrienden de herberg uit, om de drie wakkere helden een eind weegs uitgeleide te doen. Maar de reis was tamelijk lang, en de meesten werden te huis gewacht. Aan den oever der rivier gekomen, waar langs zich de verdere weg kronkelde, nam men dus afscheid, de wandelaars allen voorspoed wenschende op hunnen avontuurlijken togt.
‘Maar gelooft gij dan waarlijk niet aan spoken, lodewijk?’ vroeg hendrik rol, nadat men een eind wegs zwijgend was voort gegaan.
‘Een braaf en moedig man moet zoo min geesten, als menschen vreezen!’ antwoordde lodewijk waalboom op een' hoogen toon.
‘Dat is wel zoo, vriendlief!’ hernam de ander ernstig: ‘maar het is geen antwoord op mijne vraag, En schoon ik, om het vreemde der zaak, deze reis mede maak, daar zijn toch maar zonderlinge dingen in de natuur....’
En nu begon hendrik, als of hij 't er op gezet had, allerlei verhalen van dooden, die nog eens op hun graf

{==143==} {>>pagina-aanduiding<<}

kwamen spoken; van kaboutermannetjes, die een' schat bewaakten; van den duivel, die vee en bed betoovert en voor der menschen ziel geld biedt, - en zoo al meer.
Terwijl de arme lodewijk nu eens boos werd en onwillig zijn' reismakker den rug toedraaide, en dan weder hem het angstzweet uitbrak en hij beefde als een riet, waarna hij nog eens zoo moedig sprak, als anders; - wandelde pieter aalders zwijgend er naast, en wist niet, wat hij van de zaak denken moest. Hij kende hendrik als een' aardigen, vrolijken gast, een' spotboef zelfs, en dacht daarom dikwijls, dat hij lodewijk slechts voor den gek hield; maar dan zag de anders zoo vrolijke jonge mensch toch weêr zoo effen, en sprak op zulk een' nadrukkelijken toon, dat men wel moest denken: hij geloofde het zelf, of was er ten minste een weinig bevreesd voor. Eindelijk was het:
‘Maar, pieter! gij wandelt er zoo zwijgend bij. Zeg ons eens, eer wij het welligt zien: wat gelooft gij van spoken?’
‘Och, hendrik! ik laat meestal liever een ander praten, omdat ik het minste leer, als ik het meeste praat. Maar wilt gij mijne gedachten zoo gaarne weten, dan zal ik ze u zeggen. - Ik geloof aan geene spoken, maar wel aan geesten. Dat wil zeggen: ik geloof niet aan zulke schimmen van dooden, of aan al die kwelduivels, waar de menschen van droomen. Maar ik geloof wel, dat er geesten of engelen bestaan, zoo als de bijbel ons leert: wezens, die van hooger natuur zijn, dan de menschen; die den hemel bewonen, en ook op aarde door onzen Hemelschen Vader

{==144==} {>>pagina-aanduiding<<}

gebruikt worden. En als ik soms zoo getroost word na mijn gebed; als bij het bijbellezen, of bij 't gezigt der natuur, mij vrome, goede, hemelsche gedachten in het hart opkomen; dan denk ik wel eens: ‘'t Is of een engel mij dat influistert.’ Maar komt er, ongenood en ongedacht, gedurig weder eene kwade gedachte bij mij op, dan denk ik weêr: ‘Weg daarmede! Dat is uit den duivel.’
‘Maar dit is nu, dunkt mij, geheel wat anders, dan gij meent. Zulk een denkbeeld maakt ons niet bijgeloovig: want dien engel en dien duivel hebben wij, om zoo te zeggen, altijd bij ons, al zijn we niet in de eenzaamheid of in het duister; en wij zien ze nooit: want die tijd is voorbij; ja, misschien is de duivel wel nooit door iemand gezien, of het mogt door den Heere jezus geweest zijn. - En uwe spoken nu, wat zijn ze? - Doode menschen? - Waarlijk, of die gelukkig of ongelukkig zijn, ze zullen wel wat anders te doen hebben, dan hier een huis of een graf te bewaken. En al konden ze terug komen, dan zou 't zeker niet zijn als een schim of spook van 't geen ze vroeger waren, maar zoo als zij nu zijn; en ze zouden hier ook meer te doen hebben, dan alleen, om ons door hunne verschijning bang te maken. Maar God wil niet eens, dat de dooden terug keeren: dat zien we in de gelijkenis van den rijken man en den armen lazarus. En nu al uwe overige kwelgeesten, en kaboutermannetjes, en wat al meer! Neen, ik geloof er niets van: want ik kan niet denken, dat de gocde Hemelsche Vader geesten zou geschapen hebben, alleen om ons te kwellen.’

{==145==} {>>pagina-aanduiding<<}

‘Maar al die getuigen, pieter, die het toch maar gehoord en gezien hebben?’
‘Ja, de getuigen! Daar komen we nu juist op het punt, waar alles om draait. Als ik iets deugdelijk zie en hoor, en anderen zien en hooren het ook, moet ik het wel aannemen. Er komt dan geen gelooven of niet gelooven meer te pas, al begrijp ik er niets van. Maar wat zijn dat nu doorgaans voor getuigen, waar gij van spreekt? Hoe dommer tijden en landen, hoe meer spoken. Andere dingen komen door knappe en geleerde mannen aan het licht; maar spoken verdwijnen er voor. Wie zien ze nu nog? Niemand midden in den Haag of Amsterdam; niemand der geestelijken of professoren, bij voorbeeld, die dan toch nog iets meer van de onzigtbare wereld moesten weten; maar neen! een boer, eene meid, eene oude bijgeloovige vrouw of een bang kind. En wanneer ziet men ze? Des nachts, in donkere bosschen of sombere ruïnen, waar men niet goed zien kan, en waar de verbeelding geheel verward is; en dan meestal nog alleen. Zoo lang ik dus geen twee verstandige menschen gesproken heb, die beide het zelfde naauwkeurig gezien, gehoord en onderzocht hebben, geloof ik niets van uwe spokerij. Maar ik wil daarom op mijn' moed nog niet roemen, als mij iets vreemds overkwam: niemand kan voor zich zelven instaan, zoo lang hij niet op de proef geweest is.’
De goede lodewijk had van deze verstandige redenering niet veel gehoord en nog minder begrepen; zoo vol was hij van zijne roemrijke onderneming, waar hij toch al meer

{==146==} {>>pagina-aanduiding<<}

en meer tegen opzag. Ware hij alleen geweest, hij had regts-om-keer gemaakt; maar dat kon nu niet, en hij besloot, vol te houden, en zich moediger te toonen, hoe banger hij werd.
Ondertusschen was men aan de ruïne gekomen, en wel aan de boerenwoning, die het achterste gedeelte er van uitmaakte. hendrik had deze goede en eenvoudige menschen laten waarschuwen, en zij hadden alles hij een gebragt, wat de vrienden noodig konden hebben: pijpen, tabak en sigaren; licht, brood en wijn, en voor ieder een' stoel; maar voor geen wereldsch goed, zeiden ze, wilden zij het bij nacht in de ruïne brengen; zij hadden, al vroeger, maar vooral in de laatste weken, zoo veel gehoord en gezien, dat ze zelfs niet eens zeggen mogten........
Hier verbleekte lodewijk, en had waarlijk moeite, om zijn licht en zijnen stoel te dragen, terwijl hendrik hem zwijgend en met een diepzinnig gelaat voorging, en pieter beiden nadenkend volgde.


{==147==} {>>pagina-aanduiding<<}


III. De afloop.

Waarlijk! het vertrek, waarin zich de drie vrienden neder zetteden, was niet bijzonder geschikt, om den diep gezonken' moed van onzen held weder een weinig op te beuren. Verbeeldt u eene ruime, hoog gewelfde zaal, die denkelijk vroeger tot wapenkamer of prachtzaal voor de adellijke familie van boschveld, nu sedert lang reeds uitgestorven, gediend had. De hooge kruisramen waren bijna van alle glas ontbloot; en schoon het midden in den zomer was, drong door al die openingen een kille nachtlucht naar binnen. De muur aan de overzijde van onze gasten, (die in den donkersten en warmsten hoek hadden post gevat,) was hier en daar gespleten en half omgezakt, zoodat van alle kanten het maanlicht door venster, dak en muur drong, en allerlei vreemde gedaanten teekende op den grond en den binnenwand, die van boven tot onder met spinrag als behangen was. De drie kaarsen gaven in deze ruimte slechts eene flaauwe schemering; en juist het licht in de nabijheid, maakte het donkere verschiet aan alle kanten nog treuriger. Men zette zich neder en zweeg. lodewijk

{==148==} {>>pagina-aanduiding<<}

was het, of hij zijn' eigen adem hoorde. Hij wilde een gesprek beginnen, maar de keel was hem half toegeklemd. Ook scheen hendrik zelf beangst en stil te worden; en pieter toonde wel geene vrees, maar was toch in diep nadenken verzonken.
Op eens sprong lodewijk met een' kreet van ontzetting op. Zwarte gedaanten schuifelden en fladderden in het rond.... Op eens werd door een van deze zijne kaars uitgeslagen, en de kandelaar met groot geweld op den steenen vloer geworpen! - Pieter aalders, die nu voor het eerst sprak, had de grootste moeite, om lodewijk met een glas wijn weder tot zich zelven te brengen, en hem te beduiden, dat het slechts vledermnizen waren, (die lodewijk nog zelden of nooit had gezien,) door het ongewone gezelschap en vooral door het licht in hare rust gestoord.
Maar zwaarder schrik wachtte den ongelukkigen waaghals nog. Toen de dorpsklok twaalf ure sloeg, en hendrik hem in het oor fluisterde: ‘Dat is het spookuur. Op dezen tijd heb ik den duiveldans gehoord.’ - daar ging op eens eene deur aan de andere zijde, die lodewijk nog niet had opgemerkt, open, en eene lange, witte gedaante, met hollen mond en vurige oogen, kwam er uit te voorschijn. Na een' vreeselijken gil, vloog zij op de tafel toe, waarachter de vrienden zaten. hendrik verschanste zich in den hoek van 't vertrek, waar de tafel aan leunde; pieter, in het midden gezeten, bleef onbewegelijk de gedaante aanzien; maar lodewijk, die aan de open zijde der tafel het eerst voor een' aanval bloot stond, was meer dood dan levend.

{==149==} {>>pagina-aanduiding<<}

‘Lodewijk, Lodewijk!’ fluisterde nu hendrik achter den rug van pieter om: ‘Denk aan uwe belofte en houd u goed. Ik zal u helpen!’
‘Sta!’ riep daarop in doodsangst de arme hals: ‘Sta, mensch of geest, of ik schiet u over hoop.’ De gedaante schudde van neen en trad nader. lodewijk schoot een pistool op haar af; - de zaal weêrgalmde van den slag, maar de gedaante stond midden in den kruiddamp en lachte met een akelig geschater. Op dat gelach schenen van alle kanten, - 't was of ze uit den grond opkwamen! - de vreemdste gestalten zich bij hunnen aanvoerder te voegen: beeren, leeuwen en tijgers met menschenhoofden, duivels met horens op, de een al vreemder en gedrochtelijker dan de ander. Zij begonnen met geweldig misbaar te dansen, en maakten den kring om lodewijk al digter en digter. Eindelijk riep de gedaante, die 't eerst verschenen was: ‘Halt!’ Hierop stonden op eens allen onbeweeglijk stil. Al dansende schenen zij versteend te zijn.
‘Wie zijt gij?’ vroeg de zelfde holle stem.
‘Ik, ik ben lodewijk waalboom!’ stamelde de verschrikte held.
‘En wat drijft u hier met uwe makkers? Waarom stoort gij de rust der geesten?’
‘Ik.... ik.... Hemel, ik kan niet meer!’ gilde lodewijk uit en zeeg van zijnen stoel op den grond.
‘En nu dunkt mij, dat de grap ver genoeg gedreven is,’ zeide pieter aalders, op eens opstaande: want ook hij was in den beginne wel een weinig bleek geworden, door

{==150==} {>>pagina-aanduiding<<}

het vreemde en akelige van alles. Maar hij had met aandacht het gelaat van hendrik nagegaan, en bemerkt, dat deze, in plaats van te schrikken, moeite had om niet te lagchen. Kort daarop zag hij hem de vreemde gedaante toewenken; en nu was het pieter op eens duidelijk: alles was louter eene grap, waarin hendrik rol de hand had. ‘'t Is nu lang genoeg!’ sprak hij dus met ernst: ‘Ja, het kon wel eens te lang zijn: want al heeft lodewijk met zijn pogchen een kleine les verdiend, het is onverantwoordelijk, hem zoo te laten schrikken, dat er ziekte of dood op volgen kon.’ - En ondertusschen was hij ijverig bezig, om den bezwijmden held weder op zijnen stoel te krijgen, zijne kleeding wat los te maken, en de slapen van zijn hoofd met brandewijn te wasschen.
De vreemde gedaanten kwamen nader, en schoven al wat van hunne maskers, lakens en dierenvellen op zijde; en hendrik begon in vollen ernst ongerust te worden, dat de grap doodelijke gevolgen zou hebben. Maar voor dit maal liep het zoo erg nog al niet af.
Evenwel, nog met moeite kwam lodewijk tot zijne zinnen, en wist niet, wat hij denken en gelooven moest, tot eindelijk de vrolijke snaken, waaronder hij menige kennis vond, hem onder het drinken van een glaasje heerlijken rijnwijn zelfs nog aan het lagchen kregen over zijne eigene dwaasheid.
‘Maar zegt mij nu eens,’ vroeg pieter, die zijnen vriend rol de ruwe grap nog maar half vergeven kon: ‘Wat heeft u allen toch bewogen, zoo veel omslag te maken, en dat

{==151==} {>>pagina-aanduiding<<}

om eene enkele pogcherij van onzen goeden lodewijk? En vooral - want dat begrijp ik niet - wat hebt gij de vorige nachten hier uitgespookt? Schoon ik het aan niemand nog verhaald heb, ik ben zelf hier langs gekomen, weinige dagen geleden, en heb licht in deze zaal gezien.’
‘Ik zal het u zeggen,’ sprak hendrik: ‘mits gij niet boos meer op mij zijt. Misschien weet gij, dat heden de dochter van den burgemeester trouwen zal. Dat is op een dorp een groot feest, en men wilde gaarne bruid en bruigom eene verrassing bereiden. Daarom heeft men mij en enkele stadsvrienden in den arm genomen; en wij hebben plan gemaakt op eene kleine tooneelvertooning, in den smaak en met de kleeding eener oud-hollandsche bruiloft uit de zeventiende eeuw. En daarna, om het volk toch ook wat te vermaken, zouden wij een' beerendans houden, waar gij de verkleeding van ziet. Nu was er geen beter gelegenheid, om ongemerkt bij een te komen en onze voorbereidselen te maken, dan in deze ruïne: want daar ze zeer eenzaam ligt, komen er des nachts weinig menschen langs; en die denken nog meestal, dat het hier spookt; niet het minst van allen de eenvoudige zielen, die hier achter wonen en er allerlei wonderen van verhalen.’
‘Maar nu blijft het mij altijd onbegrijpelijk,’ hernam lodewijk, die in zijne ontstelde verbeelding nog altijd spoken zag: ‘dat mijne pistool niet getroffen heeft, en dat ik mijn sabel onmogelijk uit de schede krijgen kon: want op het laatste ben ik zoo geweldig geschrikt! Het was, of mijne handen verlamd waren.’

{==152==} {>>pagina-aanduiding<<}

‘Dood eenvoudig!’ antwoordde hendrik: ‘Van uwe pistolen waren, toen ik u verzocht, ze eens te mogen zien, de scherpe patronen afgenomen, en uwe sabel was in de schemering vast gebonden.’
Lodewijk zag, dat het zoo was, en schaamde zich over zijne onnoozelheid, dat hij 't vroeger niet opgemerkt of zelfs van verre vermoed had.
Na dezen uitleg, hield het gezelschap niet op, of lodewijk en pieter, moesten, na wat uitgerust te hebben, van de partij zijn, op de bruiloft, die het alles besloot. De goedhartige lodewijk, die vrij wel de muzijk verstond, bood zelf zijne hulp aan, om de gasten aan het dansen te helpen; en hij koos de wijste partij: - daar allen hem uitlachten, lachte hij zelf hartelijk meê.
Nu! daar het zoo wel afliep, was deze les niet kwaad voor hem. Aan spoken dacht hij weinig meer, en hij blaasde niet meer zoo op zijnen moed, als vroeger; maar toch, schoon de eerste spotternijen zijner vrienden reeds merkelijk bekoeld zijn, behoudt hij ten huidigen dage nog den naam van lodewijk de Spookverdrijver.




