
   
        
           
               Letterkundige schetsen. Deel 1
               Jan ten Brink
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Letterkundige schetsen. Deel 1 van Jan ten Brink uit 1874. De volledige serie bestaat uit twee delen.
               
               
                   
                       p. 19: eu → en: ‘verborg zijn gelaat in de handen en schreide’.
                       p. 336: het foutieve paginanummer 236 is gewijzigd in 336.
                   
               
           
           
           
               brin017lett02_01
               DBNL-TEI 1
               
                   2015 dbnl
               
           
           
               unicode
           
           
               
                   
                   eigen exemplaar dbnl
               
               Jan ten Brink, Letterkundige schetsen. Deel 1. Erven F. Bohn, Haarlem 1874
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Letterkundige schetsen. Deel 1
               Jan ten Brink
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Letterkundige schetsen. Deel 1
               Jan ten Brink
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2014-12-16
               
                   MdK
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jan ten Brink, Letterkundige schetsen. Deel 1. Erven F. Bohn, Haarlem 1874
 
Zie: https://www.dbnl.org/tekst/brin017lett02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

LETTERKUNDIGE SCHETSEN.

{==II==} {>>pagina-aanduiding<<}


{==III==} {>>pagina-aanduiding<<}

LETTERKUNDIGE SCHETSEN,
DOOR
Dr. JAN ten BRINK.
EERSTE DEEL.
HAARLEM,
ERVEN F. BORN.
1874.

{==IV==} {>>pagina-aanduiding<<}









{==1==} {>>pagina-aanduiding<<}

M.P. Rosmade.

Ons volk in zijne historie, romantiesch geschilderd door W.J. Hofdijk en M.P. Rosmade. Eerste Serie. De Heiden-Priester van Harrago. 520-550. 2 Deelen. Amsterdam, Gebroeders Binger, 1858, 1859.
Toen Rafaël op last van Paus Leo X van Florence naar Rome kwam, om er zijne reusachtige taak, de muurschildering van 't Vatikaan, te ondernemen, was de tijd vervlogen, waarin hij de heerlijkste openbaringen van zijn genie in tal van Madonnaas had uitgestort. Nauw restte hem tijds genoeg, om zijne grootsche konceptiën te schetsen: het penceel zijner leerlingen voltooide het pas begonnen werk.
Waar de kunstenaar zich voorstelt eene rij van werken te leveren, allen, tot hetzelfde doel bestemd, allen, derzelfde stof ontleend, ontsnapt hij slechts zelden aan de gevaren, noodzakelijk aan zoodanige onderneming verknocht. Zijne kunstenaarsvrijheid is geboeid; jaloersch bewaakt hij allen zweem van inspiratie, om hem tot het groote doel dienstbaar te maken, en dreigt hem de veerkracht zijns talents te ontglippen, zijn wanhopig volhouden rangschikt hem onverbiddelijk op den achtergrond der letterkundige industriëelen. Of kan niet reeds een geestrijk zanger der oudheid, weeldriger dan eenig der romeinsche dichters, nadrukkelijk bewijzen, dat niet alle stof zich aan den luim van den kunstenaar onderwerpt, dat de rijke schat der mythen zich niet altijd door eene vernuf-
{==2==} {>>pagina-aanduiding<<}
tig gekozen metamorfoze tot een aaneengeschakeld kunststuk laat verwerken; dat de kunstgreep zelf, tot verdrietens toe herhaald, niet immer de schitterendste fantazie voor matheid en kwijning heeft gewaarborgd? Jacob Cats, de neêrlandsche Ovidius naar den rijkdom, niet naar de bevalligheid der vaerzen, Jacob Cats heeft spijt zijne tallooze geleerde herinneringen, spijt den schat zijner beelden en gelijkenissen, spijt het kloeke oog voor natuur- en huiselijk schoon, het gantsch beleid des echten staats niet ongestraft in vijf ellenlange zangen kunnen verheerlijken, zonder dat zijne eentonige alexandrijnen die leunstoelige en stuurstoelige dommeling verwekten, welke een gevierd dichter onzer dagen hem zoo geestig en treffelijk verweet.
Wat waarborgde - om zoo hoog mogelijk te klimmen - Shaksperes tiental historische tragoediën voor hetzelfde verwijt, had niet het ondoorgrondelijke genie van den grooten meester bij den innigen band, die King John aan Henry VIII vastknoopt, elk dier gewrochten met eene eigenaardige kunsteenheid weten te doortintelen, welke ze allen tot ongerepte meesterstukken verheft? Of wat was het meer, dan eene geliefkoosde kunstenaarsilluzie, die Honoré de Balzac - om merkelijk lager te dalen - deed besluiten, alle zijne voltooide en nog te voltooyen werken onder den algemeenen naam der Comédie humaine saâm te grijpen? Mocht hij al gevatheid genoeg bezitten, zijne oude helden in nieuwe kostumen ten tooneele te zenden, of hun geslachtsregister zoodanig in te richten, dat zijne nieuwe figuren zich steeds op verrassende wijze bij hen aansloten, waarachtig kunstenaar bleek hij slechts daar, waar hij, door eene wezenlijke kunstgedachte bezield, onafhankelijk aan 't werk toog: waar 't hem te doen was, een tot nog toe door

{==3==} {>>pagina-aanduiding<<}
hem onaangeroerden vorm des maatschappelijken levens in zijne kunstgaanderij op te nemen, vermeerderde hij slechts het aanzienlijk tal zijner mislukte scheppingen.
Het is deze ervaring, die ons noopt den onverdeelden bijval te matigen, dien we zoo gaarne een nationaal kunstplan geschonken hadden, als waarvan boven de titel is afgeschreven. Geenszins echter willen we hiermeê verstaan hebben, dat het kloeke ondernemen van Hofdijk en Rosmade, om in tal van historiestukken de schoonste bladzijdenvan Neêrlands geschiedenis door de kunst te verheerlijken, reeds vooraf af keuring zou verdienen. We wezen slechts op de gevaren, welke in 't gemeen met uitvoerige en veelomvattende kunstplannen verbonden zijn, welke bij zoo ver strekkende kunstproeve, als thands met ‘Ons Volk’ is genomen, steeds nadrukkelijk op den voorgrond moeten geplaatst worden. Mocht het den stouten moed van beide kunstenaren gelukken die zwarigheden zegevierend te overwinnen: mochten ze zich elk door de ‘romantische’ schildering van ons volk - de term is niet gelukkig gekozen - een frisschen loovertak veroveren; - als nieuwe schatting voor het glansrijk talent van een in gantsch Nederland hartelijk geliefden dichter; - als welverdienden eersteling voor zijnen kunstbroeder, die reeds aanving in eene hoogst opmerkelijke schepping hem waardig ter zijde te treden, onze letterkunde kan er slechts bij winnen. 1)
Deze schepping: de Heiden-Priester van Harrago, opent de rij van historische romans, welke het tweemanschap Hofdijk-Rosmade onder den algemeenen titel: Ons Volk in Grasmaand van 1858 aankondigde.

{==4==} {>>pagina-aanduiding<<}

Men behoeft er niet lang aan te twijfelen - de Heiden-Priester van Harrago is het werk van Rosmade. Open een der beide met aantrekkelijke cierlijkheid gedrukte deelen, lees eene enkele bladzijde en oordeel of ge hier het stoute, geniale penceel van den historischen landschapschilder, het sterk sprekende, tot vermoeyenis forsche koloriet van den onvermoeiden schilder des huiselijken levens onzer vaderen moogt herkennen, of ge niet veeleer met den geheel eigenaardigen trant van een u weinig bekenden kunstenaar kennis maakt, wiens gewrocht uwe oplettende beschouwing alleszins waardig is. Misschien telt ge Van Lenneps Voorouders onder uwe lievelingswerken, en vermeit ge u bij schaarschheid van oorspronkelijke, wezenlijk schoone letterwerken, om soms uw Pleegzoon, bovenal uw Ferdinand Huyck nog eens ter hand te nemen. Misschien boeit u de geestige dialoog van Schimmel en keert ge met even onverbloemde bewondering tot de treffelijke schilderij van dien eersten dag eens nieuwen levens terug, als ge den welgelukten arbeid van den kunstenaar herdenkt, welke de beide laatste beslissende oogenblikken van Napoleons generaalsleven met onbetwisbaar meesterschap heeft veraanschouwelijkt.
Of misschien wijst ge mij op de huizinge Lauernesse, op eene gantsche rij van eerbied en geestdrift wekkende scheppingen, aan den kring van Leycesters kortstondig bestuur ontleend, schitterend door kleur en keur van stijl, boeyend door een cierlijk gevlochten vertelling en boven allen uitmuntend door eene grondige karakterteekening, grondig tot uitputtens der stof toe.
De Auteur van den Heiden-Priester van Harrago, schoon in menig opzicht verre achterstaande bij deze welberoemde kunstenaarstrits, belooft haar spoedig

{==5==} {>>pagina-aanduiding<<}
op een gewichtig stuk verre te zullen overtreffen. Moge Rosmade voor Van Lennep in geestigen en wegslependen verhaaltrant onderdoen, voor Schimmel wijken in dramatische kracht, voor Toussaint bukken in scherpe en juiste analyze van menschelijken hartstocht, hem is de gave eener stoute, machtige, schatrijke fantazie geschonken, eener fantazie, die onbeschroomd de nevelen van het voorleden wegvaagt en met belangwekkende vermetelheid schatten van schitterende verf over eene tot nog toe bijna onbekende waereld uitstort. Voor wie toestemmen, hoe allerwichtigste hef boom, welke onmisbare voorwaarde tot eenig letterkundig talent er in het vermogen eener frissche, veerkrachtige fantazie schuilt, mogen we niet dringend genoeg op deze overal in 't oog springende eigenschap van Rosmades kunstwerk wijzen. Der waarheid getrouw mag beweerd worden, dat deze gantsche schepping door fantazie is ontworpen, dat hare gelukkigste bladzijden door kracht van fantazie zijn bezield, dat hare wezenlijke gebreken door eenzijdig misbruik van fantazie zijn ontstaan.
Charles Dickens teekent elk voorwerp met een tot manie klimmend medelijden, zoo er van smart, met eene tot razernij stijgende vreugde, zoo er van blijdschap sprake is. Zijne fantazie vindt haar zwaartepunt in de aandoeningen van zijn met vrouwelijke fijnheid gevoelend, tot vrouwelijke weekheid overhellend gemoed. Victor Hugo schept steeds onder den indruk zijner melancholische ingenomenheid met grillige arabesken, bizarre tooverdroomen en groteske spookgestalten. Zijne fantazie put hare levenskracht uit een allesverterenden, nimmer te lesschen dorst naar het ongehoorde, het onmetelijke, het reusachtige, het afzichtelijke.
Beider kunstenaarsindividualiteit sluit zich bij beider

{==6==} {>>pagina-aanduiding<<}
verbeeldingskracht op het innigst en krachtigst aan en verklaart aldus het geheim van de tooverkracht hunner werken. Rosmade heeft zijne ontwijfelbaar weelderige fantazie slechts met zijn kunstdoel-zelf in verband gebracht en daarom, bij de dramatizeering van hetgeen er door geschiedvorschers omtrent nederlandsche toestanden voor de jaren 520-550 is verzameld, slechts op lijnen en kleuren, op binnenhuis en landschap, op zeden en kostumen acht geslagen. Terwijl hij alzoo van beide genoemde aartspriesters der fantazie niet alleen daarin verschilt, dat zijne kracht in een louter bot vieren der hem geschonken gave bestaat, doch daarin alleen, dat zijne stoutste tafereelen slechts zeer zedig naast hunne voortreffelijkste bladzijden mogen worden gesteld, staat hij grootelijks bij hen achter in 't verwekken van een roerenden of schokkenden indruk en kan hij van den verrassenden rijkdom zijns talents alleen gebruik maken tot voltooying van zijn koloriet. Op dit stuk mogen we Rosmade - onder beding van een karakteristiek verschil in zeden en landaard - met Théophile Gautier vergelijken. Buigzaam, veerkrachtig tot overmoedig wordens toe, weet de oostersche verbeeldingskracht van dezen laatsten zich ongedwongen te verplaatsen naar de stranden van Delos en Tenedos; au Palais-Royal onder de wasluchters der orgiën van den Regent, in de draagkoets van Cleopatra aan den voet der pyramiden. Met dezelfde virtuoziteit voor koloriet toovert Rosmade saxische, friesche en frankische tafereelen van den aanvang der zesde eeuw, mocht hij ook, als Théophile Gautier, den inhoud zijner schilderingen eenar uit de tweede hand verkregen wetenschap danken.
Noode zouden we ons het genoegen weigeren er hier een paar voorbeelden van bij te brengen. Rosmade strooi

{==7==} {>>pagina-aanduiding<<}
zijne talrijke beschrijvingen van natuurschoon - zijne zonlichten zijn meestal treffelijk gelukt - van het stampen en kampen eener strijdende menigte, van het joelen en woelen eener volksvergadering, zoo kwistig om zich heên, dat we gants niet verlegen zijn een paar prachtige bloemen uit zijne welvoorziene gaard te kiezen.
Eene vloot van friesche, saxische en noordsche schepen zet koers naar 't land der Franken:
‘Als donkere stippen zweefden de schepen daar heen, de gevulde zeilen werden ten halve door het avondrood rooskleurig verlicht. De koperen windwijzers aan de masttoppen geleken kleine vurige gedrochten, door de harptonen van Asinga, den zanger, uitgelokt en boven de vloot zwevende. Zacht en fantastiesch ruischten de snaren van den frieschen scald, en, onder den invloed dier zonderlinge melodiën, scheen het Helkwin’ - den vorst der Saxers - ‘toe, dat de schepen kwamen luisteren naar 't verwachte lied, dat het drakenschip van Chochilag’ - den vorst der Denen - ‘een bezield wezen werd en den gouden hals naar den hoeker wendde, aan welks boord de zanger de harp bespeelde.


‘Het avondrood verdoofde tot een zwakken bleeken glans achter zwarte wolkbanken; de maan dreef als een breede sikkel boven het duin aan den donkerblaauwen hemel, waaraan enkele diamanten starren tintelden, en stouter en krachtiger sloeg Asinga de harpsnaar.


‘Toen paarde hij aan de tonen van zijn speeltuig zijn mannelijke stem, het lied klonk over het bruisende zeevlak en de geheele bemanning der scheepvloot hoorde zijne woorden:


‘“Hoort nu de saga van Beowulf den sterke, en van den windvluggen Urfelan, beide zonen van Egtjow den dappere, beide jeugdig van jaren, maar sterk van spieren en vlug van leden, en moediger dan ooit jongelingen in 't Noorden geweest zijn. Een last van twintig mannen kon Beowulf torschen en Urfelan sprong over twintig kloeke paarden. “Gij zijt sterk, Beowulf: de kracht van den walvisch, de(n) reus van de zeeën is u gegeven,” sprak Urfelan op een morgen. “Gij zijt vlug Urfelan! der snelheid van den dolfijn, die de golven voorbijschiet, is uwe vlugheid gelijk,” was Beowulfs andwoord. “Laat ons dan beide de zeegolven breken, door kracht en door snelheid het bruischende water beheerschen en we zullen het weten wat hoogar is te schatten, de kracht of de vlug-
{==8==} {>>pagina-aanduiding<<}
heid.” Zoo spraken zei, de zonen van Egtjow. En, 't woord pas gesproken, daar dompelden zij zich in de schuimende baren. Zij waren gehuld in hun buigzame pantsers, van ijzer gevlochten, met gouden spangen versierd. De ontbloote zwaarden tusschen de tanden geklemd, zwommen ze voort over den Oceaan, den heelen dag lang en den heelen nacht door, vijf dagen en vijf nachten aaneen en naast elkander. De krachtige armslagen van Beowulf deden de golven breken tegen zijn gepantserde borst en toch won hij het niet van de vlugheid, waarmede Urfelan onvermoeid zijne leden repte en als een dolfijn de baren kliefde. Maar ten zesden dage stak de storm uit het noorden op, en gierde kil en huiverend langs het zeevlak en zweepte het vreeselijk tot hooge golven, wier toppen kantelden, en bruisende in de diep gegroefde kloven stortten met donderend geklater. De twee helden zwommen voort, trots het geweld van de baren, 't zij die hen met reuzenkracht ophieven of woedend in de grimmige watervoren wierpen en met schuim overdolven. De twee helden zwaaiden de krachtige armen en stegen weer op uit de kokende diepte en kampten op nieuw tegen de brullende golven, en 
bleven getrouw elkander ter zijde. Doch de nacht viel in met de zwartste duisternis en grimmiger en vreeselijker werd de vloed. Bergenhooge baren grepen Urfelan aan en wierpen hem terug; van golf tot golf werd hij wechgeslingerd, verre van zijn broeder, over den oneindigen Oceaan. Te midden van ratelende golven bleef Beowulf eenzaam kampen in dien verschrikkelijken nacht, en toen de zevende dag aanbrak en de storm nog toenam, zag hij te midden van de brullende baren de afschuwelijkste zeegedrochten dreigend op hem toeschieten. Met opgesperde kaken zwom een reusachtige visch op hem aan, doch het schrikdier deinsde bevreesd voor den slag van Beowulfs schitterend zwaard en dook weg in de golven. De onstuimige zee scheen den moed van 't vraatzuchtig ondier te verlevendigen; het schoot op uit de diepte, greep met zijn tanden den onverschrokken held te midden van een brullende golf om de lenden en sleurde hem pijlsnel naar den afgrond der zee. Grimmig de kaken samenklemmende, hield het ondier Beowulf vast, maar het van ijzer gevlochten pantser beschermde den held tegen den doodelijken beet. Daar geslingerd langs den bodem der zee, verloor hij den moed niet; maar zich krachtig wringende, het zwaard in de vuist geklemd, stak zijn krachtige arm het wapen tot aan het gevest toe in de keel van 't bloedgierige zeemonster; het dier wentelde en wrong zich, rekte zich uit en stierf, en Beowulf brak zich los uit de verstijfde kaken en steeg naar het zeevlak.

{==9==} {>>pagina-aanduiding<<}

Het was nacht om hem heen, en nog altijd rolden de brullende golven, en den geheelen nacht door had hij menigen kampstrijd Maar toen de zon, het schitterend oog van Wodan, in het oosten opging en den dag verkondigde, bedaarde de storm, de zee werd rustig en Beowulf zag voor zich uit de kusten van een welig begroeide landstreek, door de zon beschenen. Daar eindigde zijn tocht. Nooit, sinds de Alfadur uit Ymers vleesch en been de waereld vormde, hoorde men onder de zon van heeteren kampstrijd, dan door Beowulf gestreden is, noch van verschrikkelijker toestand op den Oceaan, dan waarin Beowulf heeft verkeerd.”’
Wat Urfelan aangaat, men leze het slot van dit epiesch lied bij Rosmade, en oordeele of er hier althands niet een kloeken greep in de snaren der skaldenharp is gewaagd, of de heldenzang van Beowulf bij de omwerking iets van zijn fantastiesch en bovenzinnelijk karakter heeft verbeurd. Stout van konceptie zijn bovenal de laatste tafereelen van den Heiden-Priester van Harrago. Het geldt hier een even woedenden, een even reusachtigen kamp als in de slotzangen van de grijze Nevelingensage. Aan de oevers van het Fliemeer strekten zich toen heinde en verre landerijen uit, die, onder den naam van Hopvelden, als eigendom van een der rijkste friesche landbezitters worden voorgesteld. De Godspraak van Stavo had echter voorzegd, dat de zoon van Ivo, den rijken grondeigenaar, zoo hij keerde van een krijgstocht, de halle zijns vaders niet zou terugvinden. En zoo was het geschied. Ivo had haringen in het water zijner putten ontdekt en spoedig daarop de Hopvelden verlaten. Een jaar later ankerden de schepen der Saxers bij de Hopvelden om zich met het leger der Friezen te vereenigen en van eene reeds geleden neêrlaag op de Franken te wreken. Weldra zullen beide legers zich vereenigen. Des nachts daarop:
‘stak een storm op en de hevige, bulderende vlagen loeiden de(n) gansche(n) nacht in de bosschen van de Hopvelden. De zee stuwde

{==10==} {>>pagina-aanduiding<<}
hare golven door den Fliestroom naar het Fliemeir, het water zwol hoog en bedekte de lage landen aan den oever. Maar als naar gewoonte, hoe hoog de vloed steeg, de Hopvelden bleven van het water verschoond, en in de duisternis der nacht zag niemant de vreemde dingen, die aan de Hopvelden geschiedden en, bij het gerucht der stormvlagen, hoorde niemant hoe de gronden schenen te kraken en te zuchten.


‘Storm en vloed hadden dien nacht de Hopvelden losgescheurd.’
Helkwin, de dappere heirvoerder der Saxers, bespeurt spoedig het dreigend gevaar. Te vergeefs poogt men op de schepen te wijken. De grond scheurt onder de voeten der verschrikte Saxers en de frankische vloot is in aantocht:
‘De bemanning van de schepen had de ankertouwen reeds gekapt. Het vreeselijk tooneel, dat zij op de Hopvelden zagen gebeuren, deed hen op zelf behoud bedacht zijn. De zeilen werden geheschen, de roeispanen in beweging gebracht en met dubbele snelheid ontzeilde men het gevaar, waaraan de op den wal gelegerde Saxers bleven overgelaten. De drijvende Hopvelden, nu zij eenmaal van een gescheurd waren, werden door tallooze groeven in kleine eilanden gebroken, de toenemende wind begunstigde de vernieling, de klimmende vloed, de bruisende golven slingerden die drijvende brokken lands dooreen en knaagden vernielend aan de randen. Met die verbrokkeling van den grond was het leger der Saksers aan groepen verdeeld en drijvende met de verschillende eilandjes. Een algemeene noodkreet steeg op, maar de vrees werd een weinig onderdrukt, toen Wittelinde’ - de saga der Hopvelden - ‘een hoogen boom beklom en van uit de kroon haar stem over de drijvende gronden deed schallen. - “Ziet, ginds naderen de schepen der Franken! wij zullen ze met onze vlottende drijftillen bestrijden en dood en verderf over hen brengen. De storm steekt op! De gebroken gronden zijn onze schepen, de boomen onze masten, de bladerkroonen onze zeilen. Van uit de masten zullen we die schepen bestrijden, en de stormwind moge ze verbrijzelend op de Frankische kielen storten. De Goden van het Noorden strijden voor de rechten der Saksers! De goden breken een deel van de waereld af, om de Franken met de brokken te verpletteren!”’
De taktiek der Saga wordt met geestdrift gevolgd. De vloot der Franken is reeds nabij gekomen, maar deinst

{==11==} {>>pagina-aanduiding<<}
af, nu de schepelingen het vreeselijk gevaar gewaar worden:
‘'t Was of de boomen op de drijftillen, door den stormwind bewogen, reuzen waren, die, verhit op den strijd, zich bogen en de armen naar de frankische schepen uitstrekten. Op een der drijvende stukken gronds bevond zich Helkwin en de drie zonen van Atelfrid, op een ander omklemde Urfelan de(n) vooruitstekende(n) tak van een beuk. Op een derde beklom de woeste Iglo’ - de zoon van Ivo van de Hopvelden - ‘met zijn strijdbijl tusschen de tanden een boom - en eindelijk op een vierde brok lands zat in een hoogen heen en weder zwaaienden iep Wittelinde en krijschte haar wraakkreet der Franken toe. Het stuk gronds, waarin de boom wortelde, was het voorste en kwam met onweerstaanbare kracht tegen het schip van Clotaar’ - den koning der Franken -; ‘al de roeiriemen van de linkerzijde des vaartuigs waren in een oogenblik tot spaanders verbrijzeld en het schip stiet krakend tegen de achteraankomende vaartuigen. Met vloeken en verwenschingen, met onuitvoerbare bevelen en woedende kreten vergrootten de Franken zelve de verwarring. De storm gonsde in den hoogen boom en deed hem hevig zwaaien, zijn takken sloegen herhaaldelijk onder de door een woelende Franken en verpletterden menig krijgsman; het gegil van de saksische heks klonk boven al het rumoer uit. Naarmate de iep voor den storm boog of zich ophief, zagen de verbijsterde Franken zich door verpletterende en krakende twijgen omgeven, te midden waarvan het vreeselijk gegil van Wittelinde hun in de ooren klonk, of zagen zij de kroon zich opheffen en hoorden zij den schaterlach van de heks boven hunne hoofden. En dan weder daalde de moorddadige iep, waartegen geen zwaard, geen strijdbijl of speer iets vermocht, en sloeg twintig mannen te gelijk neder en havende de scheepsboorden. (Eindelijk) rukte (hij) den grond, waarin hij wortelde van een, stortte neder, verbrijzelde een paar schepen en de golven overstoven schuimend en murmelend de kroon; en van tusschen dat rumoer klonk de 
gil en het schatergelach van Wittelinde al zwakker en zwakker alsof zij naar de diepte van het meir zonk en in de holen der booze geesten wederkeerde, nu haar taak op de bovenwaereld ten einde was.’
Bladzijden als deze, door het gantsche werk met onbekrompen rijkdom uitgestrooid, herinneren met weemoedige gewaarwording den vroeg verscheiden dichter van

{==12==} {>>pagina-aanduiding<<}
den Schaapherder. Want, wat we opmerkelijk achten, mag Rosmade als warm kolorist naast Oltmans geplaatst worden, niet minder, dan aan den Schaapherder mangelt het zijner tegenwoordige schepping aan eenheid.
Dit geeft ons aanleiding de historische, in den Heiden-Priester ‘romantiesch geschilderde’ stof wat nader te bezien en te vragen of zij met de noodige oekonomie in 't kunstwerk is opgenomen. Eene vluchtige lezing reeds beslist oogenblikkelijk de opmerking, dat er een nauw verband tusschen Rosmades Heiden-Priester en Hofdijks Voorgeslacht valt op te merken. De uitkomsten, in het laatste werk verkregen, de historische voorstelling, de breede, belangwekkende schildering van den nederlandschen bodem en van het sociale en huiselijke leven der zesde en zevende eeuw zijn met woeker gebruikt en soms met vruchten van eigen onderzoek aangevuld. 't Ligt niet op onzen weg de uitvoerige schilderij - een outerstuk, geen peinture de cabinet - van den kloeken kennemer zanger in hare wetenschappelijke en aesthetische waarde te bespreken: - en mochten wij het, we zouden schromen met een enkel woord over zoo hoogst gewichtigen en geestrijken arbeid te oordeelen. Dit mag men er onbeschroomd van verzekeren, dat het een nationaal kunstwerk belooft te worden, waartoe de edelste krachten van onzen tijd zijn op cijns gesteld; dat het zich wellicht eenmaal als een reusachtig, maar cierlijk en kunstig gebeeldhouwd gedenkstuk van Neêrlands schoon voorleden zal verheffen - van dat voorleden, zoo schaars nog door Nederlanders op zijne wezenlijke waarde geschat, zoo zelden nog in zijne politische en aesthetische beteekenis naar eisch begrepen.
We stellen dus, dat Rosmade zich volkomen veilig bij Hofdijk mocht aansluiten, zoowel wat het minder op den

{==13==} {>>pagina-aanduiding<<}
voorgrond gestelde historische deel zijns arbeids aangaat; als wat voornamelijk de schilderingen van maatschappelijke en huiselijke toestanden, van krijgswezen en godsdienstplechtigheden betreft. Begaafder, scherpzinniger pen moge de onhoudbaarheid dezer onderstelling betoogen, wij berusten er vooreerst volgaarne bij. Al wat we hier vragen is: hoe heeft de kunstenaar de dus verkregen stof aangegrepen.
Een overzicht van den inhoud des Heiden-Priesters zou hier uitstekende diensten doen - doch we kennen er ons niet bekwaam toe en stuiten juist hier op de schaduwzijde van 't boek. Nauw kunnen we eene simpele optelling geven van al 't geen ons in die beide deelen wordt aangeboden. Veldslagen en scheepstrijden, ongehoorde wapenfeiten door noordsche en friesche dapperen bestaan, tallooze bizonderheden uit het huiselijk en openbaar leven van saxische vrijen en adelingen, van friesche vorsten en frankische koningen, uitvoerige schilderingen der heidensche godsdienstplechtigheden, der ommegangen van Erda, der maaltijden ter dingplaats van Donar, der offerhanden aan Stavo en der orakelen van Foseti, en dit alles aaneengehecht te midden van het voortdurend volkerengewoel van den aanvang der zesde eeuw, van de vroegste sporen van frankischen invloed en prediking des Christendoms, van het wanhopend verzet eener heidensche priesterschaar, geruggesteund door een krachtigen stoet van stoere krijgers; heel deze schat van veelkleurige tooneelen rolt den lezer van den Heiden-Priester in bonte afwisseling voorbij. Ware nu slechts Wittimer van Harrago, de opperbloedman van Donar, in waarheid de hoofdrol, waarom dit alles zich met aesthetische noodzakelijkheid heêngroepte, het kunstwerk zou er in waarde merkelijk bij gewonnen hebben. Zou echter de listige

{==14==} {>>pagina-aanduiding<<}
heidenpriester daartoe ooit de geschikte figuur geweest zijn? De kamp van Christendom en Heidendom op neêrlandschen bodem zou door den kunstenaar wellicht nimmer treffelijker kunnen worden voorgesteld, dan wanneer hij zich eene hoofdfiguur uit de Heidenen koos, even krachtig als Wittimer, maar daarenboven tot dwepens toe van het denkbeeld doordrongen, dat zijne nationaliteit en zijn heidendom niet dan met den ondergang van beide zouden te scheiden zijn. Vast overtuigd van de heerlijkheid en waarheid zijner godsvereering, onstuimig ijverend voor de glorie en onafhankelijkheid zijns volks, zou zijn fanatisme zich met bitteren trots hebben verzet tegen de prediking der Christenpriesters, die bij den roof zijner Goden temet de hand uitstrekten naar zijne vrijheid. Wat hij hierbij wellicht aan historische trouw zou verloren hebben, werd hem ruimschoots in aesthetische belangrijkheid vergoed. Thands is de opperbloedman van Donar een geslepen diplomaat, die met ettelijke kunstige machinatiën den invloed van predikers, als Aegidius, Atius 1) en Theudechilde gemakkelijk weet te verijdelen. Hem ontbreekt het zedelijk gehalte, 't welk de kampvechter voor eene achtingswaardige, maar onhoudbare overtuiging behoort te bezitten, en daarbij verbeurt hij het belangrijk

{==15==} {>>pagina-aanduiding<<}
aesthetiesch gewicht, 't welk aan zijne verschijning zou kunnen worden vastgeknoopt. Helkwin, den jongen heirvoerder, zou als type van den fieren saxischen vorst, die van zijn gantsche volk, van priesters en krijgers omstuwd, zich wanhopend tegen frankiesch geweld verzet, op waardige wijze de hoofdrol kunnen worden betrouwd, ware hij niet even als de opperbloedman van Donar door een drom van tweedegrondsfiguren ter zijde gedrongen. Weelderige fantazie mocht hier alzoo kostelijke schilderingen van natuurschoon, van strijdgewoel en volksleven onvermoeid ten beste geven, zij was tevens oorzaak, dat de eenheid der kunst hare edelste rechten verbeurde. Hieruit moest reeds terstond volgen, dat het verhaal zelf slechts eene ondergeschikte plaats kon bekleeden en zich hoofdzakelijk bepaalt bij de verwikkelingen, die er uit een gelukkigen of ongelukkigen minnehandel tusschen saxische, friesche, herulische en frankische jongelieden zou te spinnen zijn. En waren reeds de hoofdpersonen, door hunne bonte omgeving verdrongen, slechts vluchtig geschetst, de talrijke figuren van den tweeden grond zouden er niet uitvoeriger om kunnen worden uitwerkt.
Met ingenomenheid wijzen we echter op eene figuur als: Blidi-Fredegonde.
Van den beginne uitstekend opgevat, onderscheidt ze zich gunstig van het talrijke vrouwenheir, dat den even talrijker stoet van adelingen, vrijen en lijfeigenen bestendig ter zijde staat. Is Blidi eene veelbelovende proeve van 't geen 's kunstenaars karakterteekening eenmaal worden kan, wanneer hij den weelderigen stroom zijner verbeeldingskracht binnen vaste bedding zal gebracht en het aesthetiesch evenwicht tusschen alle de krachten van zijn talent zal getroffen hebben - ze heeft dan recht op eene nauwkeuriger beschouwing.

{==16==} {>>pagina-aanduiding<<}

Blidi is de dochter van een vrijen saxischen hoevenaar, Atelfried. Blozend van koon, blond van hair, blauw van oog, verschijnt ze in den beginne als een levendig, naïef kind, vol schalke luim en blijde vroolijkheid. Met welgevallen neemt men haar bij heur eerste optreden in 't nationaal kostuum der saxischen jonkvrouwen waar. De schitterende schat van blonde krullen is in een hairband geprangd, enkele lokken ontsnappen uit den nijdigen kluister en golven om den welgevulden hals, door een snoer van lichtblauwe glaskoralen getooid. Haar gewaad bestaat uit eene nauwsluitende, bontgekleurde tunika zonder mouwen, welke even over de knie valt en door een hoogrooden gordel om heur midden is bevestigd. Hare fraaye armen zijn met breede, gouden banden boven en beneden den elleboog omsloten, heur cierlijk gevormd been wordt door rood zijden windselen kruiselings omslingerd tot aan den kleinen voet. Ze komt om Helkwin hulp te bieden, die eene in zwijm gevallen frankische jonkvrouw poogt bij te brengen. Zoo spoedig Magdalena, de frankische, aan hare zorgen is vertrouwd, opent deze de oogen en vangt er het volgende gesprek tusschen beide jonkvrouwen aan:
‘“Wie zijt ge?” vroeg de Christinne en zag door hare tranen heen naar hare verpleegster op.


“Ik ben Bildi, de dochter van Atelfrid, een vrijen hoevenaar,” sprak het meisje.


“Uwe stem klinkt welluidend en zacht, uwe hand is weldadig voor mij geweest!” vervolgde Magdalena met dankbaarheid.


“Ik ben eene lijderesse ter hulp geschoten, anders niet,” zeide het meisje. “Voor het overige ben ik een zorgeloos kind. Maar wie zijt gij?.... “Gij schijnt niet gelukkig!”


“O, mijn leven is... maar is het leven dezer waereld anders dan lijden!”


“Ach! wel zeker,” sprak Biidi luchtig. “Bij voorbeeld deze dag was heerlijk en zonnig. De vogelen zongen door het woud, kleurige

{==17==} {>>pagina-aanduiding<<}
vlinders fladderden om onze hoeve, mijnen vader heb ik driemaal weêrhouden om toornig uit te varen tegen de lijfeigenen en allen heb ik honderdmaal doen lachen. Straks was ik een weinig door uwen toestand verschrikt, nu nog ben ik begaan met uwe treurigheid, maar ge zult mij wel het genoegen doen, mij een enkelen glimlach te schenken. O, gewis is dit leven iets anders dan lijden, voor mij ten minste.”’
Weinige oogenblikken later zegt Blidi:
‘“Wezenlijk zie nu zoo treurig niet. Misschien doet gij als anderen, frankische jonkvrouw! en denkt aan leed, dat ver af is of nooit komen zal, dat is dwaas! zie aan uw voet staat een bloem, pluk haar af - wacht ik zal het voor u doen.... Ruik eens hoe zij geurt! Daar zie ik een duinroos, een fraaie, niet waar? Staat het niet mooi, nu ze in mijn blonde haren is gehecht? Den geur van uw bloem vindt ge aangenaam? Ik verheug me, dat de mijne mij opsiert, en we bemoeien ons niet met gindsche stekelige hulststruik, noch met het lastige klemmerkruid, dat daar staat, en dat is toch verstandig dunkt mij. Doe zoo ook met de wederwaardigheden, die u drukken en zie me een weinigje vrolijker aan.... Oef! die doornige roos kwetst mijn voorhoofd, dat is niet uit te staan!” Het meisje rukte snel de bloem uit hare haren, wierp die tegen den grond en toornig vermorselde zij de fraaie roos met den voet.’
Zorgeloos lichtzinnig, ijdel en zelfzuchtig luistert ze weinige dagen later naar de huichelende courtoisie van een valschen Frank en vangt alzoo aan langzaam den afgrond van misdaad en schande te naderen, waarin ze zich als Fredegonde zal storten. Door een welberekenden samenloop van gebeurtenissen naar 't hof van den frankischen koning Theuderik verplaatst, ontwikkelt zich die ijdelheid tot grove zelfzucht en wordt ze daar de gemakkelijke prooi en diepgezonken medeplichtige van Chilperik, den moordenaar zijner gade Aduwerda.
Ge hebt u thands eene voorstelling naar Blidi gevormd, we brengen u dan tot Fredegonde:
‘‘Idol, ik heb u doen roepen!’ sprak Fredegonde, achteloos in haren zetel rustend, maar toch beweeglijk ondanks die rust.


‘Ik ben de gebiedster van mijn heer en meester dankbaar voor

{==18==} {>>pagina-aanduiding<<}
die eere!’ sprak de jeugdige slaaf, terwijl hij bloosde en boog. Het was een schoone jongeling, die Idol met zijn zwarte lokken, in zijn met goud gezoomden, fulpen lijfrok. Hij was vlug in zijn gang en scheen den grond bijna niet te raken.


‘Hoe oud zijt gij, Idol?’ vroeg Fredegonde, zich een weinig oprichtende, om den jeugdigen slaaf te beschouwen.


‘Mijn geboortejaar heb ik nooit geweten. Na een bloedigen strooptocht in Gallië vond men mij schreiende in de armen mijner vermoorde ouders. Heer Landerik eigende mij zich toe en deed mij opkweeken.’


‘Zie mij toch aan knaap, dan zal ik uw ouderdom bepalen.’ Idol gehoorzaamde met vreeze: die vrouw had voor hem een schoonheid die hem tegelijk betooverde en schrik aanjoeg. Hij dacht aan al de verhalen van dolken en vergiften, die er gefluisterd werden, terwijl Fredegonde voortging: ‘Thans zijt ge een jongeling van nog geen achttien jaar..... maar toen uw heer bij Chilperik hofmeier werd, waart ge, op het aanzien af, acht of tien jaren: gij moet dus ouder zijn, mij dunkt gij zijt....’ Na een aandachtigen blik op den sidderenden jongeling zeî ze met ongeduldige drift: ‘Uw voorkomen werpt de tijdrekening in de war.’


‘Vergeef mij, edele vrouwe!’ smeekte Idol ootmoedig. Fredegonde lachte en vervolgde: ‘Is uw heer rijk?’


‘Ik weet het niet, edele vrouwe!’


‘Gij weet het niet? Gij weet toch, dat hij bezittingen heeft?’


‘Mijn heer Landerik deelt mij niets mede van hetgeen zijne zaken betreft.’


‘Knaap, gij ontwijkt mijne vraag even als mijn oog. Zie mij aan en zeg mij eens, in welken streek van Gallië liggen zijne goederen?’ ‘Ach, edele vrouwe! ik weet het niet of hij landgoederen heeft.’ ‘Bij het kruis van den Heer, gij huichelt, knaap!’ sprak Fredegonde en sprong uit den zetel. Hare gestalte was kloeker en rijziger geworden in de jaren, die voorbij waren gegaan, sinds den dag dat zij aan het hof van Chilperik kwam, Hare schoonheid had de wechslepende eigenschap der onschuld geheel verloren, maar was stout en overwinnend. In de helderheid van haar oogopslag flikkerde de vlam van een somber vuur; de dagelijksche kwelling, die het harte daarvan verduurde, was zichtbaar aan de gedrukte wenkbraauw. Zoo als zij daar stond, was zij voor Idol een vreeselijke vrouw: een wolvin in het woud van Saint-Denis zou hem geen grooter schrik hebben aangejaagd. Stamelende uitte hij den kreet: ‘Genade, edele vrouwe!’ en zonk op de kniën. Te midden van hare drift, lachte

{==19==} {>>pagina-aanduiding<<}
zij weder hartelijk om de vrees van den schoonen knaap, en zeide: ‘Niet op de kniën voor mij, sta op.... Zie mij aan en kom nader! Uw heer is rijk, dit weet gij... zwijg, geen leugens, versta mij wel: geen leugens! van waar haalt gij de zakken gelds, die gij nu en dan uwen heer brengt? Zwijg, indien gij onwaarheid spreken wilt, Idol!’ viel ze haastig in, toen zij dit uit het gelaat van den jeugdigen slaaf vermoedde. Zij hief, met hare kleine hand onder de kin van den slaaf, diens fraai gelaat op en herhaalde toen vleiende: ‘Van waar.... gij zijt een schoone knaap, Idol! van waar haalt ge dat geld?’


Idol werd vuurrood onder die aanraking en toch sidderde hij, als hij andwoordde: ‘Het geheim van mijn meester mag ik niet......’


‘Zulke woorden niet over uwe lippen, hoort gij!’ riep Fredegonde en haar blanke hand in zijne glanzende donkere lokken slingerende, rukte zij den knaap heen en weder dat hij wankelde. ‘Andwoord: drijft ge voor uw heer een winstgevender handel?’


‘Genade, edele vrouw! ik moet zwijgen.’


‘Bij de foltering van Christus!’ riep Fredegonde vertoornd, en met hare fijne hand gaf zij den slaaf een vinnigen slag op de blozende wang. Idol week achteruit, verborg zijn gelaat in de handen en schreide. Hoe meêlijwekkend was het bevallig slaafjen, hoe kinderlijk en zonderling, bij het betoon van zulk een zwakheid na een gedrag van zooveel moed en trouw!


De gramschap was wederom geweken van Fredegonde: meêwarig naderde zij den knaap, geleide hem tot haar zetel, hief zijn gelaat op en sprak zacht: ‘Ik was daar een weinig te driftig, Idol! ik sloeg toch zoo hard niet, deed ik wel?’ en zij droogde zijne tranen. ‘Ween nu niet meer, schoone knaap!’ vervolgde zij, de wang des jongelings streelende.


‘Maar waarom te verbergen; ik zal dat geheim bewaren, Idol! zoo goed als gij.’


‘Ach, edele vrouwe!’ zuchtte Idol in verwarring, het oog smeekend naar Fredegonde opheffend. Het bloed steeg Fredegonde naar het gelaat en zij vervolgde: ‘Zie mij zóo aan, Idol! En vertrouw mij het geheim! Zie, dezen gouden mantelhaak schenk ik u: dat zal uwe sierlijke kleeding goed staan. En weesnu openhartig, jongelief.’


‘Ach, edele vrouwe! ik mag.....’


Maar Fredegonde sloot hem met hare rozenvingeren den welbesneden mond, en viel wederom met eenige drift in: ‘Niet zulke woorden, Idol! Niet zulke woorden! Bij de liefde van den Heer! gij maakt mij ongeduldig, knaap! Staak nu dat weenen en bedaar toch.’

{==20==} {>>pagina-aanduiding<<}
Zij legde den arm om zijn schouder en hare hand speelde met zijn glinsterende lokken, terwijl zij hem bleef aanzien. ‘Gij begrijpt toch wel, kind! dat ik uwen heer met dat geheim geen schade of leed zal doen?’ ging Fredegonde vleiende voort: ‘waarom dus gezwegen?’


De jongeling werd zoo vreemd te moede, nu hij daar stond, als in de armen van Fredegonde, terwijl hij haren adem op zijn gloeiende wang voelde en zich spiegelde in hare oogen. ‘Schoone, edele vrouwe!’ sprak hij vrijmoediger - Fredegondes oogen flonkerden - ‘wees genadig jegens een armen slaaf, ik moet het geheim mijns meesters bewaren.’


‘Bij de scherpe doornen van 's Heeren kroon!’ sprak ze met weerhouden gramschap, terwijl zij wederom een ruk aan zijne lokken deed. Zijn gevulde hals spande zich daardoor bij de keel. Zij sloeg daar een fellen blik en dacht aan de schittering van een scherp staal, aan een gapende wond en stralend bloed. ‘Men zal eerder uit een kouden steen vuur slaan, dan u dat geheim ontlokken,’ vervolgde zij, ‘het is (zij) zoo; maar begrijpt ge, kind! dat Landerik nimmer weten mag, dat ik u dus tot verraad heb trachten te verleiden?’ vroeg ze met verkropten spijt, en toch zag zij den schoonen jongeling weer met welgevallen aan.


‘Ik zal het mijnen heer nimmer zeggen, edele vrouwe!’ zeide Idol, duizelende onder den aanblik van die vrouw.


‘Welke zekerheid geeft gij mij, Idol?’ vroeg zij hem dichter naar zich trekkende.


‘Ik wil het u zweren, schoone vrouw.’


‘Bah, een geschenk aan den priester tot boete, en ge vreest den meineed niet!’ zeide Fredegonde. Zij naderde zoo dicht, dat hare roode lippen zijn mond bijna aanraakten, en dringend vervolgde zij: ‘geef beter waarborg, mijn schoone knaap!’


‘Ach, edele vrouw! wilt ge mijn leven? mijn zaligheid? Zeg het slechts en ik offer het u op.’


Idol sidderde en een brandende nevel omhuifde zijn hoofd, terwijl Fredegonde sprak:


‘Ha, dat staat u schoon, Idol! geef mij de beste zekerheid, die gij weet, bedenk u eens.’


‘Indien ik u het geheim van mijn heere Landerik mededeel en hij mijn ontrouw weet, zal hij mij dooden,’ andwoordde Idol buiten zich zelf van verrukking:.... ‘wil ik u het geheim toevertrouwen?’
En nauw heeft de ongelukkige jonkman het geheim verraden of Fredegonde reikt hem minnelijk lachend een

{==21==} {>>pagina-aanduiding<<}
beker wijn, waaraan ze zelve even met de huichelende lippen raakt. Huiverend ledigt Idol den beker - weinige uren later is de schoone slaaf - een lijk.
We achten de hier medegedeelde bladzijden een krachtig bewijs, dat het den Heiden-Priester, trots gebreken, niet aan wezenlijke schoonheden, niet aan heuchelijke beloften voor de toekomst faalt. Een snoeimes voor den overstelpenden rijkdom van grillige fantazieloten, rustig overleg en eene reine, schoone, levenskrachtige kunstgedachte zouden den vriend van Hofdijk voor het vervolg uitstekende diensten kunnen bewijzen. Naast Van Lenneps Voorouders eene tweede galerij van kunstgewrochten op te trekken, om Nederlands heerlijk schoon voorleden te veraanschouwelijken, is eene koene, veeleischende, hoogst gewichtige onderneming. Mochten de volgelingen van den Heiden-Priester eenmaal voldingend bewijzen, dat zij niet al te vermetel was. 1)
30 Nov. 1859.






{==22==} {>>pagina-aanduiding<<}

Een avond in den Nederlandschen Schouwburg.


(1862.)


‘Crimine ab uno 
Disce omnes!’ 
Vergilius. 



I.

- ‘En zou er waarlijk geene beterschap te hopen zijn?’
- ‘Niet de minste! Er zijn omstandigheden, waartegen de bekwaamste arts niets vermag!’
- ‘Is ze lang ziek geweest?’
- ‘Voor eene halve eeuw reeds ving zij aan te kwijnen, maar in de laatste dertig jaren vooral is hare kwaal dagelijks verergerd!’
- ‘En hoe bevindt ze zich heden?’
- ‘Ze is een weinig meer opgewonden, meer zenuwachtig en gespannen dan gewoonlijk..... Wilt ge haar met mij bezoeken, ge zijt min of meer letterkundige, ik durf u gerust aan haar voorstellen!’
- ‘Maar ik heb van tijd tot tijd kwaad van haar gesproken!’
- ‘Och, daar kreunt ze zich niet veel om, geloof ik. Meest ieder spreekt kwaad van haar!’
- ‘Welnu, goed dan! Ik zal mijn best doen beleefd te zijn!’
Dokter Ironio Satyrini deed mij langzaam aan zijne zijde gaan en zweeg geheimzinnig stil. Ik eerbiedigde zijn

{==23==} {>>pagina-aanduiding<<}
stilzwijgen, ik wist aan welke wanhopige taak hij zich sints jaren wijdde. Eindelijk hielden we voor hare bekende woning stand. Dokter Ironio greep mij bij de hand en geleide mij daarbinnen door tal van kronkelende gangen. Plotseling klopte hij op eene verborgen deur, die zich als van zelf opende. Dokter Ironio legde zijn vinger op de lippen - zwijgend en zonder gedruisch slopen wij naar binnen.
Op eene sofa lag eene schijnbaar rijk gekleede vrouw. Het licht der lamp viel juist op haar aangezicht. Ze hield de oogen gesloten. Diepe groeven, die van langdurig lijden spraken, doorsneden de ingevallen wangen. Toch waren er geringe sporen eener lang vervlogen, luisterrijke schoonheid, die door de zorgvuldig geschikte, valsche zwarte vlechten zich nog een weinig trachtte te doen gelden.
Dokter Ironio wenkte mij, om op den achtergrond in de schaduw te blijven. Voorzichtig naderde hij de kranke en greep hare hand, die met eene ongelooflijke menigte van valsche ringen prijkte. Langzaam opende zij de oogen, dof en misnoegd zag zij naar den geneesheer op.
- ‘Welnu, wat beter?’ - vroeg hij.
- ‘Wat zal ik u zeggen. De reis heeft mij buitengewoon vermoeid!’
Zonderling klonken die woorden door het vertrek. Over-drevener, gemaakter toon, pathetischer nadruk, emfatischer verheffing van stem zou men zich moeilijk hebben kunnen voorstellen. Ik glimlachte in stilte bij mij zelven - zoo moest ze zijn, de arme kranke, dat was haar noodlot!
- ‘Ik wilde eerst te huis blijven!’ - ging ze voort met denzelfden kluchtig overdreven kadans - ‘maar, begrijpt ge, na zoo langdurig lijden zoekt men elke vertroosting, elk nieuw middel, 't welk eene verademing belooft. Gij weet niet, Ironio! wat ik geleden heb sints

{==24==} {>>pagina-aanduiding<<}
dertig jaren. Toen ik weleer jong en schoon was, in 1772, heeft een plotselinge schrik mijne gezondheid voor goed ondermijnd. Ik was toen in Amsterdam, in mijn fraai, ruim paleis, vergenoegd, gelukkig - ieder maakte mij het hof, ieder prees mij om strijd. Op zekeren avond zat ik in een uitgelezen kring van kunstenaars en geletterden, toen plotseling de nare kreet van ‘brand’ weêrgalmde. Ieder stortte de zaal uit, waarin reeds rook en vlammen naar binnen drongen - men bracht mij ongedeerd naar buiten, maar de schrik had mij onherstelbaar geknakt. Vervolgens heb ik in een houten noodstal gewoond, waarin ik soms zeer genoegelijke avonden doorbracht - avonden van glorie en geluk, van uitbundige vleyerij en schitterenden triumf: maar thands - zie mij thands eens aan! Ik weet, dat ik nimmer herstellen zal, er is geen kruid voor mij gewassen - ik moet sterven!’
- ‘Spreek zoo luide niet!’ - viel Ironio in - ‘ge zult u te veel opwinden!’
- ‘Zwijg! Laat mij uitspreken. Ik heb er behoefte aan. Het is het eenige, wat mij lucht geeft. Welke vernedering is er, welke smadelijke bejegening, die ik niet ondergaan heb? Zie hoe men mij heeft opgedirkt! Die valsche vlechten, dat valsch gebit, die valsche kleur, die koperen ringen en armbanden, die nagemaakte parelen - men heeft mij gedwongenze te dragen en de geestelooze menigte heeft in de handen geklapt. Men heeft mij verboden mijne eigene taal te spreken. Ik moet in deftige trillingen mijn ‘goeden morgen’ en ‘goeden avond’ deklameeren, ik moet hijgen en hikken, als ik zeggen wil, dat het goed weêr is - en altijd vervolgt mij de zoutelooze goedkeuring van dat domme monster, 't welk voor een goed deel mijn meester is. Smaakvolle en talentrijke vrienden hebben mij allen den rug gewend -

{==25==} {>>pagina-aanduiding<<}
een welontwikkeld man, met gezond oordeel begaafd, wil mijn naam zelfs niet hooren noemen - mijne priesters en priesteressen hebben zich, zonder roeping om mijn bouwvallig altaar geschikt - iederen dag wordt mijn toestand bedenkelijker! o God! ware ik reeds gestorven!’
Op dit oogenblik sloeg de pendule zeven uren. De kranke vloog eensklaps van haren zetel op, greep hoed en sjaal en begon voor den spiegel met koortsachtige haast haar toilet te retoucheeren. Dokter Ironio Satyrini schudde langzaam en bedenkelijk het hoofd.
- ‘Ik merk het wel, Ironio!’ - sprak ze met een flauwen glimlach - ‘ge drijft den spot met mij! Maar moet ik dan heden achterblijven, nu ik uit de hoofdstad gekomen ben, om een groot feest te vieren. Ik vlieg naar de zaal - ik moet Joost van den Vondel zien met den stap en de stem van Viktor Driessens!’
Als een stormwind ijlde ze het vertrek uit, Ironio volgde haar op den voet. In de haast liet ze een zakboekje vallen, waaruit eene menigte kaartjens op den grond stortten. Ik raapte ze zuchtend op en las het welbekende adres:
Mejuffrouw Santa Thaliola,
Beschermgodin van het nederlandsche Tooneel.


II.

Verscheidene dagen achtereen las men onlangs (1862) in ons vorstelijk 's Gravenhage een lichtgeel aanplakbiljet, waarop met groote zwarte letters de naam van Joost van den Vondel een ieder tegenlachte. En inzonderheid hem of haar, die het harte hooger klopt bij 't vernemen van dien naam, waaraan zoo overvloedige herinneringen van roem, luister en genie zijn verknocht. Elk welgeaard en beschaafd Nederlander moge eene opwelling van trotsche vreugde gevoelen bij het enkele noemen van den dich-
{==26==} {>>pagina-aanduiding<<}
terprins Joost van den Vondel, hoedanig zal dan niet de aandoening van de bewoners der rezidentie geweest zijn, toen ze zich dagen lang te voren de schitterende belofte gedaan zagen, Vondels leven en lijden op het tooneel te zullen aanschouwen.
En werkelijk was hier stof tot blijdschap in overvloed, als men zich voorstelde, hoe heerlijk men de nobele figuur van den krachtvollen Bard, bezig zijnen Palamedes te voltooyen, zou hebben kunnen plaatsen naast zijn zwager, den praktiesch-cijferenden lakenkooper Hans de Wolf, naast zijne echtgenoote, de liefderijke en bezadigde Maaiken de Wolf, naast zijn aanzienlijken en wel-bekwamen vriend Laurens Reael, die reeds op Java den titel van opperbestuurder gevoerd had, naast Muidens hoffelijken Kastelein, naast zoo menig loffelijk bekenden dichter, geleerde of kunstenaar uit die dagen. De schaduwpartijen waren dan van zelf ingenomen door de go-maristische predikanten Smout & komp., door Mr. Adriaan Paeuw, zoon van den voorzitter der vierschaar, die Barnevelds doodvonnis uitsprak, door de kontra-remonstrantsche Schepenen van Amsterdam, Raep, de Vries, Van Bassen en Roeters. Men had het genie in den edelen kamp voor gewetensvrijheid tegen het onlijdelijk en snood geweld der onverdraagzaamheid kunnen doen zegevieren, want Vondels veroordeeling tot eene boete van driehonderd guldens was slechts eene vermomde zegepraal zijner beginselen.
Of wel, men had den zwaarbeproefden grijsaard, door verlies van zijne middelen voor 't eerst na een onbekrompen leven van zeventig jaren tot behoefte vervallen, met verheven moed den werkkring kunnen doen aanvaarden, welken het medelijden eener aanzienlijke amsterdamsche vrouw in eene ondergeschikte betrekking

{==27==} {>>pagina-aanduiding<<}
aan de Bank van Leeninghe had ontdekt. Men had er den diep verneêrden dichter kunnen doen bukken voor zijn zouteloozen en vermoeyenden arbeid, voor zijne onwaardige chefs, voor dat viertal Burgemeesteren eindelijk, 't welk de meesterhand van W. D - s (Gids Mei 1850) zoo onnavolgbaar schoon heeft geschetst.
Indien iemand zich al dergelijke illuziën had kunnen vormen, ons faalde het aan moed daartoe, overtuigd, dat de vertooning der nederlandsche tooneelkunstenaren 1) weinig zou meewerken, om de aangestipte situatiën op de juiste wijze te doen uitkomen. Maar we lazen op het meervermelde aanplakbiljet den weidschen titel: Joost van den Vondel, de Prins der Nederlandsche Dichters: Tooneelspel in 5 bedrijven, door Dr. H. van Peene, Ridder der Leopolds-orde, enz.
Enz.! Geen twijfel! De schrijver van het tooneelspel: Joost van den Vondel moest een groot man zijn en zou ons, trots den pathos en de trillingen der vertooners - nog wel hier en daar iets goeds, iets treffends, iets roerends van den grooten dichtervorst te zeggen hebben. Zoo waren we ondanks onze droevige ervaringen, weleer op het leidsche plein en elders vergaderd, spijt ons merkwaardig samentreffen met Dokter Ironio Satyrini ten huize van Mejuffrouw Santa Thaliola - door alle omstandigheden gedrongen ons bij de aanzienlijke menigte aan te sluiten, die des avonds van den 25sten November 1862 zich naar den koninklijken schouwburg op weg begaf.


III.

Wat er te zien en te hooren was? Onverbloemd ge-
{==28==} {>>pagina-aanduiding<<}
sproken - ik geloof niet, dat het uwe aandacht waardig zal zijn, maar als ge wellicht een weinigjen nieuwsgierig mocht vallen naar den uitslag der vermelde tooneelvertooning, zal ik pogen u er een kort en kalm verslag van te geven. Eerst dan over het stuk van Dr. H. van Peene, Ridder der Leopolds-orde, enz.
Joost van den Vondel, omtrent wien het kleine affiche, aan de deur ontvangen, ons de goedheid had te berichten, dat hij ‘dichter’ was - wordt in den jare 1626 te Amsterdam voorgesteld; drok bezig alles voor de vertooning van zijn Palamedes in orde te brengen. Naast hem vinden we zijn Oom Kranen, eene figuur van 's schrijvers fantazie, die geen den minsten invloed op den gang der gebeurtenissen oefent en alleen bij den aanvang van het eerste bedrijf zoo beleefd is uit te leggen, dat Arminianen eigentlijk Remonstranten zijn en dat men met Gromaristen veelal Kontra-Remonstranten op 't oog heeft. Later neemt Vondel, bij de gerechtelijke vervolging wegens het uitgeven van den Palamedes, voor korte pooze zijn intrek bij Oom Kranen, waaruit duidelijk blijkt, dat onze auteur een eigenaardigen haat heeft opgevat tegen Hans de Wolf, bij wien Vondel in de eerste dagen der vervolging eene schuilplaats vond.
Voorts treedt op: Joost van den Vondel, de zoon, een losbol van drie-en-twintig jaren, die volgens gewone berekening in den jare 1626 den leeftijd van veertien jaren bereikt had. Vondels oudste zoon werd in 1612 uit zijn huwelijk met Maaiken de Wolf geboren (Van Lennep Vondel I, bl. 131). Naast Joost Junior staat in ons too-neelspel Vondels dochter Anna, eene volwassen dame, die volgens juister chronologie toen nauwelijks twaalf jaren oud was en vrij waarschijnlijk zich destijds te Keulen ophield. (Van Lennep, Vondel IV, bl. 2). Reeds aanstonds

{==29==} {>>pagina-aanduiding<<}
speelt ze de rol, welke ze eerst na 1635, toen hare moeder gestorven was, op zich konde nemen, welke ze vooral sints 1650, toen Vondel zich aan den handel onttrok en zijnen zoon Joost de zaken overgaf, met zooveel liefelijken moed en genegenheid vervulde. Dr. van Peene wil echter, dat Vondel in 1626 een zoon van drie-entwintig en eene dochter van minstens twintig hebbe, waaruit volgt, dat de groote zanger omstreeks 1601 of 1602 op zeventienjarigen ouderdom in 't huwelijk trad!
Evenwel willen we op deze kleine chronologische zwarigheden niet al te sterk aandringen en ons haasten mede te deelen, dat de lijst der dramatische personaadjes voltallig wordt door Vondels dienstmaagd Grietjen; door Breugels, den boekverkooper; door Hooft, dien het affiche wederom zeer plechtig met den titel van dichter en drossaart begroet; door Adriaen Paeuw, pensionaris der stad Amsterdam en eindelijk door Daniël Bicker, zoo goed als verloofd aan Anna. Weldra zullen we allen op hunne plaats terugvinden.
In 't eerste bedrijf verhaalt Vondel dat hij zijn Palamedes dien eigen avond op het tooneel zal brengen, ontvangt hij een bezoek van Daniël Bicker uit den Haag en noodigt hij dezen met Kranen en Anna; om in 't naaste vertrek een kop thee te gebruiken. Daarna verschijnt Joost Junior, die om geld verlegen is en zijne zuster aanbiedt, tot dit doel het halssnoer hunner moeder te verkoopen. Hieruit heldert zich wellicht op, waarom Maaiken de Wolf reeds vóor 1626 moet gestorven zijn, al leefde ze negen jaren later nog steeds aan Vondels zijde. De schrijver had groote plannen met dat halssnoer en offerde er dus Vondels gade aan op. Daar Anna evenwel het aanbod van haren broeder afslaat, weet deze zijn vader te bewegen hem f 100 voor te schieten, waartoe Vondel

{==30==} {>>pagina-aanduiding<<}
met dichterlijke edelmoedigheid terstond overgaat. Intusschen komt Mr. Adriaen Paeuw met zijn fiskaal ten tooneele - alle vertooners vliegen eensklaps te voorschijn. Er wordt beslag gelegd op den eersten druk van den Palamedes en, nadat Vondel vooraf enkele krachtige uitroepingen ten beste gegeven en verklaard heeft, dat hij ‘het heelal onder (zijne) pen zal verbrijzelen,’ ziet hij zich genoodzaakt voor het geweld onder te doen.
Het tweede bedrijf brengt ten huize van den drossaart Hooft - als Paeuw en Breugels hem heeten - waar de fijn beschaafde vriend van Tesselschâ zich met de korrektie zijner proeven bezig houdt. De pensionaris geeft rekenschap van zijne handelingen in zake Palamedes. Hooft maant tot zachtheid, Vondel komt à tâtons binnen en buldert tegen Paeuw, dat hij zich op het ‘openbaar gevoel’ zal beroepen. Exit Paeuw. Hooft zal dadelijk maatregelen nemen ten gunste van zijn vriend Vondel, die zich met de verdere korrektie der proeven belast. Breugels, de boekverkooper, vraagt revizie en verhaalt Vondel, dat de leden der drie rethorijker-kamers te zaâm, in spijt van het besluit der regeering den Palamedes zullen opvoeren - waarop Vondel zeer verrukt ter huize uitvliegt. Daniël Bicker verhaalt nu het publiek, wat hij in de gegeven omstandigheden gedaan heeft en doen zal en wordt weldra door Kranen en Anna verrast, die Hooft om hulp komen vragen, daar er bevel tot gevangenneming tegen Vondel is uitgevaardigd. Ook Hooft en Vondel zelf komen, terug. Het bericht van de in-hechtenis-neming is juist. Herhaling der uitroepingen en ontboezemingen van 't eerste bedrijf.
Het derde bedrijf speelt eenige dagen later bij Vondel. Joost Junior heeft zijn geld verbrast en, om aan nieuwe middelen te geraken, een valschen wissel opgesteld met

{==31==} {>>pagina-aanduiding<<}
de nagemaakte handteekening zijns vaders. Vondel wil eene pooze zijn intrek bij Kranen nemen, om eene mogelijke overvoering naar den Haag te voorkomen. Volgt een duo-d'-amour tusschen Bicker en Anna, waarbij Joos Junior om den hoek gluurt. Hevige scène tusschen hem en Bicker, die zich weldra bezitter van den valschen wissel toont. Vernedering en verbittering van den losbol, dreigend duël, door Vondels komst gestoord. Anna brengt haar vader op de hoogte der omstandigheden. Vondel verzoekt, dat men hem met zijn zoon alleen late. Tot tuchtiging van zijne wandaad geeft hij hem eene pen in de hand en gelast hem onder den valschen wissel te schrijven: ‘Ik ben een ellendige en eerlooze, die geen medelijden verdient. Aan mijn vader heb ik het te danken, dat ik voor het schavot bewaard blijf!’ Als Joost Junior nu nadrukkelijk weigert dit te onderteekenen, komt Kranen met het bericht, dat er nog twee schuldbekentenissen van den optrekker, ieder à f. 500 worden aangeboden. Hevige toorn van Vondel - Anna bezweert haren broeder zich te verbeteren in naam hunner overleden moeder - Joost Junior redt zich met eenige verwarde uitroepingen en stort zich in zijne volle lengte op het tooneel. Tableau!
Het vierde bedrijf, wederom eenigen dagen later, brengt Vondel ten tooneele naast Hooft, die bericht, dat de auteur van den Palamedes tot eene boete van f. 300 is veroordeeld. Vondel heeft al de schulden zijns zoons betaald en zich van alle middelen ontbloot; gelukkig blijft het halssnoer van Annaas moeder. Roerende toespraak van Anna tot het halssnoer, 't welk ze uit een lessenaar in 't vertrek te voorschijn brengt, daarin weder wegsluit, terwijl ze vervolgens den sleutel op de lade vergeet. Joost verschijnt klagende over zijne verbanning naar Indië,

{==32==} {>>pagina-aanduiding<<}
waarheen zijne vader hem thands doet vertrekken, ziet de lade met den sleutel en steelt het halssnoer. Lezing van een brief des ouden Bickers, die Vondel en Anna verkondigt, dat hij zijne toestemming tot het hnwelijk zijns zoons niet geven kan, omdat hij van kontra-remonstrantsche overtuiging is en het voorts voor zijne eer gevaarlijk acht, dat Daniël met Anna huwe. Hij bidt hen een zeker middel uit te denken, waardoor zijn zoon deze verbintenis voor altijd vergete. Anna heeft dit middel aanstonds gevonden en zoodra Daniël Bicker verschijnt, verklaart ze hem zonder aarzelen, dat ze een ander liefheeft. De jeune-premier geeft luide zijne verontwaardiging te kennen, Anna stort in zwijm op het tooneel. Tableau. De meid Grietjen heft haar weder op. Kranen komt Vondel meêdeelen, dat Joost Junior niet naar Indië vertrekt, daar hij met zijne gezellen naar den Haag is geweken. Anna vliegt naar den lessenaar en mist het halscieraad. Vondel vloekt zijn zoon. Nieuw Tableau.
Het vijfde bedrijf speelt in 1651 ten huize van den grijzen Vondel, die in zeer behoeftige omstandigheden verkeert, Anna wint met handwerk eenig geld en verzorgt den zwakken grijsaard, die uit eene zware ziekte herstelt. Verschijnt een vreemdeling, om Vondel te Spreken - die Daniël Bicker blijkt te zijn, uit Indië teruggekeerd, door den dood des ouden Bickers met Annaas zelfopoffering bekend. Hij brengt tevens Joost Junior terug, welken hij in Marseille heeft aangetroffen. De bekeerde losbol vraagt zijn vader vergeving. Anna schenkt Bicker op nieuw hart en hand. De leden van het St. Lukasgilde, waaronder eenige Rosa-Bonheurs uit die dagen, brengen Vondel een lauwerkrans, benevens zijne benoeming tot eerste beambte aan de bank van leening - ettout est pour lemieuxdans le meilleur desmondes.



{==33==} {>>pagina-aanduiding<<}

IV.

Ziedaar eene beknopte analyze van het voortreffelijke tooneelspel: Joost van den Vondel, de prinsder nederlandsche dichters. We mochten ze u niet sparen, omdat ze tegelijk de beste beoordeeling inhield. Of zou het nog noodig zijn u te wijzen op het volkomen gebrek aan waardigheid, aan cierlijkheid, aan fijnheid van karakter-schildering, 't welk heel dit stuk tot de laagste middelmatigheid veroordeelt. Zou het nog noodig zijn u andermaal op de onhoudbare chronologiën van Dr. van Peene te wijzen, die vooral bij de figuren van Anna en Joost Junior zoo nadrukkelijk op den voorgrond treden?
't Is waar, Vondel had huiselijk leed door de botheid en onbekwaamheid zijns zoons te verduren, maar nooit had hij met zulk een uitgezochten schavuit te kampen, als de dief en vervalscher van de handteekening zijns eigen vaders, gelijk Joost Junior uit het tooneelstuk. De zoon der geschiedenis blijft tot 1657 in Amsterdam, na tweemaal gehuwd te zijn geweest: eerst in 1643 op eenen-dertigjarigen leeftijd en later in 1650, in welk jaar Vondel zijnen kousenhandel aan hem overgaf, de Warmoesstraat verliet en met Anna op den Cingel ging wonen. (Van Lennep, Vondel, VI, bl. 43.)
Toen het gedrag van Joosts tweede vrouw, Baartjen Hooft van Alkmaar, zijne verwarde zaken nog meer deed achteruitgaan en een bankroet onvermijdelijk maakte, offerde de grijze dichter zijn gantsche vermogen op, om het te kort van f. 42.000 te dekken, maar deed hij ook den verkwister met vrouw en kind naar Oost-Indië vertrekken.
Hetzelfde is van Daniel Bicker te zeggen. Dr. van Peene heeft wellicht over 't hoofd gezien, dat Andries Bicker in 1625, het eigentlijke jaar van den eersten druk des

{==34==} {>>pagina-aanduiding<<}
Palamedes, een staatsgezind schepen der stad Amsterdam was, Vondel persoonlijk welgezind en met hart en ziel arminiaansch. Een schimpdicht dier dagen noemt Bicker onder de:

- ‘Quanten 
Die oprechten sullen de Arminiaensche santen.’ 


Als er sprake van was, Vondel voor eene haagsche vierschaar in te dagen, zeide Andries Bicker tot Mr. Reinier Paeuw: ‘Wanneer men onze burgers naar den Haag wil voeren, wat hebben wij hier dan te doen?’ (V.L., Vondel II, 521.) De verdichte minnehandel tusschen zijn zoon en Anna van den Vondel behoefde dus zulke scherpe berisping niet van zijne zijde te ondervinden, zou veeleer zijne goedkeuring hebben kunnen verwerven.
Doch we zouden gaarne alle deze ongenjmdheden willen verduwen, hadden ze ten minste slechts eenigszins gestrekt, om den grooten dichter zelven voordeeliger en edeler te doen uitkomen. Maar van den aanvang af, geen enkel oogenblik, waarin de Vondel van het tooneelstuk het minste blijk van de nobele, fijngevoelende dichterziel doet uitkomen, welke op bijna iedere bladzijde zijner poezie zoo grootsch en verheven uitblinkt. Thands werd de groote man gedoemd, zich als een kijvend vleeschhouwer voor te doen, die voor 't wangedrag zijns zoons geene betere straf weet uit te denken, dan eene grove plagerij, bestemd, om ook nog het laatste vonkjen van eer in 't gemoed van den diep gevallen schavuit uit te blusschen. Volkomen te recht staat Joost in dat tooneel tegen zijn vader op en wordt daardoor in strijd met de bedoeling des auteurs eene belangwekkende figuur.
Welk een onderscheid helaas! die theedrinkende Vondel van Dr. van Peene, die zijn zoon in arglooze goed-
{==35==} {>>pagina-aanduiding<<}
moedigheid eerst eene som gelds schenkt, noodlottig weldra voor den losbol - die vervolgens als onkiesch en onmenschelijk scherprechter optreedt en eindelijk niet beter weet te doen, dan zijn kind met heftig gebulder den vadervloek naar het hoofd te slingeren - welk een onderscheid met den waarachtigen Vondel, die zijne groote zorgen jaren lang in 't diepst zijns harten wegschuilt, zich elke opoffering getroost, tweemaal naar Denemarken trekt, om de zaken zijns zoons te herstellen en slechts eene enkele reize zijn zieleleed in heerlijke vaerzen uitstort, als hij met den oudvader Jakob weeklaagt:

‘Ja, d'ouders teelen 't kind en brengen 't groot met smart, 
Het kleene treet op 't kleet, maer 't groote treet op 't hart.’ 




V.

Ten slotte nog een woord over de vertooning van het onderhavig tooneelstuk. Reeds aanstonds springt het in 't oog, dat men, zelfs met het uitstekendste talent, van rollen als: Hooft, Vondel, Daniël, Joost of Anna niet dan zeer weinig partij had kunnen trekken.
Maar daarenboven is het een overbekend feit, dat de nederlandsche tooneelspeelkunst in de laatste kwarteeuw aan een langzaam verergerende teringziekte lijdt, waartegen de krachtigste en heilzaamste geneesmiddelen niets vermogen, 't Was alzoo vooraf vast te stellen, dat ze bij het tooneelspel Joost van den Vondel slechts zeer weinige lichtpunten zoude aanbieden. Zoo we er hier melding van maken, is het niet om nog eens een hopeloozen emmer waters in dat boômlooze danaïdenvat te stirten, om nog eens te gispen en te belachen, wat voor gisping te verwaand en voor kastijding te onbeteekenend is 1) - maar het

{==36==} {>>pagina-aanduiding<<}
geschiedt alleen, omdat ze zich thands aan een dichternaam vergreep, die in 't binnenste heiligdom van 't nederlandsche harte met gouden letteren staat opgeschreven.
't Was ons vreemd te moede, toen we bij 't rijzen der gordijn de zonderling fantastiesch gestoffeerde zaal gewaar werden, die bestemd was eene kamer van Vondels welberoemd huis in de Warmoesstraat voor te stellen. Maar zoo spoedig we er de overbekende tooneelkadans in hoorden weêrgalmen, zoo spoedig Vondel en Hooft elkander met het onmogelijke ‘gij’ aanspraken, was de dekoratie uit ons oog verdwenen en klom onze verbazing met ieder woord, dat gesproken werd. Voor het kostuum was meer zorg gedragen. Vondel en Hooft vooral hadden eene loffelijke poging aangewend, om zich naar den eisch des tijds en zelfs naar bekende portretten te kleeden, schoon Anna van den Vondel goed vond met een balgewaad van 1840 te verschijnen en Vondel in het laatste bedrijf een steenrooden kamerjapon en eene soort van omgeslagen halsboorden droeg, die zijner figuur alle waardigheid en welstandigheid volkomen ontzegden.
Doch wat we den kunstenaar, wien de benijdenswaardige, maar hoogst moeyelijke taak ten deel viel, Vondel voor te stellen, niet vergeven konden, was de onhandigheid, waarmeê hij de titels van Vondels tragediën uitsprak, was de schommelende tred, waarmeê hij den dichter op een korpulent koopvaardijvaarder deed gelijken, was het emfatiesch en sissend gebulder, 't welk aan een krakeelenden Aballino of aan een wanhopenden Lazaro, le pâtre, deed denken. En zoo Vondel bij herhaling op hoogen toon van zijn ‘Palameed's’ sprak, zoo hij zijne lektuur in Vergilius' ‘Aenaeas’ vond, Hooft, Bicker en Kranen waren nog verder op het terrein der smakeloosheid en onkunde voorwaart gedrongen. 't Was buiten

{==37==} {>>pagina-aanduiding<<}
kijf eene zware taak van de proza des heeren van Peene, de taal des muider Drosts en eens welbeschaafden amsterdamschen jonkmans, als Daniël Bicker, te vormen, zoodat, toen de gebruikelijke tooneelpathos zich aan de gemeenplaatsen vastklemde, welke zij moesten opzeggen, hunne figuren reddeloos te gronde gingen.
Doch genoeg, doch te over van eene treurige omstandigheid, waartegen door beter versneden en vernuftiger pennen vruchteloos is gekampt. De oorzaken uiteen te zetten, welke de ontwikkeling van ons nationaal tooneel belemmeren, is eene ondankbare taak.
Niemand heeft zich er tot nog toe veel aan gekreund, of de grond van het tegenwoordig verval in den slechten smaak van 't publiek, in de dewantaal der uit het Fransch nageknoeide melodramaas, of in de geringe beschaving en het volkomen gebrek aan wetenschappelijke opleiding der tooneelkunstenaren moet gezocht worden. Deze en nog zoovele andere oorzaken: het verschil van spreeken schrijftaal, de schaarschheid van goede oorspronkelijke stukken, de hooge ingenomenheid van de zeer fatsoenlijke waereld met fransch tooneelwerk - alles loopt te zaâm, om den nederlandschen kunstenaar in zijne beste pogingen te belemmeren. En om te staven, dat we het geenszins aan dezen alleen wijten, zoo we van dé teringkrankheid der tooneelspeelkunst moesten gewagen, voegen we er met allen nadruk bij: dat hij soms nog een voor de omstandigheden bewonderenswaardig talent openbaart. Hoe zeldzaam dergelijke openbaringen ons ook ten deel vielen, willen we toch wijzen op de Juffer Serklaes (uit Schimmels: Haagsche Joffer) van mevrouw Engelman-Bia, op de Badedoch uit het derde bedrijf des Gijsbrechts van mevrouw Kleine, op den Bode van den heer Moor, op den Noël (uit: Vreugd baart angst) van den heer Albregt,

{==38==} {>>pagina-aanduiding<<}
op talrijke komische kreatien van Judels, op de uitmuntende soubrette-rollen van mejufvrouw Piceni. Een bewijs althands dat, zoo men de bergen zwarigheden en de bijna onoverwinnelijke hindernissen, die ons nationaal tooneel doen kwijnen, uit den weg geruimd hadde, er wellicht kunstenaars zouden gevonden worden, die een beteren tijd konden doen aanbreken. En, opdat deze fraaye illuziën niet al te hopeloos mochten schijnen, rekenen we op uwe hulp, letterkundige ambtgenooten van mijnen vriend Ironio Satyrini! Onze beklagenswaardige patiënte Santa Thaliola is nog niet overleden!
6 December 1862.








{==39==} {>>pagina-aanduiding<<}

Quis separabit

‘Alle poëzie van het reizen is voorbij.


Ds. J.F.G. Brumund. 1)

I.

De golven der Middellandsche-Zee schommelden het stoomschip: de Pera zoo zachtkens heên en weêr, blonken van zoo smetteloos azuur en zoo liefelijken zonnegloed, de zachte zuidwester bries woei zoo vroolijk de uitgespannen zeilen bol, de dikke rookwolken klommen zoo statig, zoo fier en zoo wijsgeerig uit den zwarten muil der stoomschoorsteenen, dat het luide schellen van den opper-steward, om de passagiers tot het diner te verzamelen, mij bijkans voor het eerst onwelkom verraste. Het diner toch is eene gewichtige periode van den dag voor een opgeruimd mail-reiziger, die van geene zeeziekte of stoornis in de digestie-organen te lijden heeft. Daarenboven, als men vier of vijf dagen achtereen steeds denzelfden heerlijken italiaanschen hemel boven 't hoofd zag welven, als men steeds met dezelfde vroolijke snelheid door de nauw gerimpelde, kalme Middellandsche Zee stoomt, als men steeds met onverstoorbare regelmatigheid om half negen ontbijt, en om twaalf uren een luch-
{==40==} {>>pagina-aanduiding<<}
tig tiffin gebruikt, als men steeds een paar uren na dit tweede maal de gantsche lengte van het breede achterdek, tusschen het roer en de stoomschoorsteenen, drok pratende met een beleefden en geestigen reisgenoot, op en neêr wandelt, dan gewent men er zich langzaam aan, om naar het schellen van vier uren met zeker ongeduld uit te zien.
Op den juist vermelden middag echter kwam het mij voor 't eerst te vroeg. Niet, dat ik er geen genoegen in vond, om haastig naar het saloon te streven en mijne plaats aan de lange, smalle tafel in te nemen - maar ik was dien dag zoo buitengewoon ingenomen met het voorrecht in zulk een heerlijk ingerichten engelschen mailstoomer van Marseille naar Alexandrie te mogen reizen, het vergezicht over den wijd uitgestrekten, zacht kabbelenden Oceaan, een onbestemd mijmeren over de klassieke kusten, welke die golven bespoelden, over den geheimzinnigen invloed van het gemurmel der blauwe wateren, over de tallooze sagen door edele dichtergeesten bij hunne omzwervingen over de ‘eeuwige zee’ gezongen, had zich zoo volkomen van mij meester gemaakt, dat ik over den rand der verschansing gebogen reeds met min oog de vochtige diepte doorboorde en op den bodem die gevloekte, rampzalige stad ontwaarde, waarvan een gevierd zanger dezer eeuw eene zoo heerlijke hymne aanhief.
Of deze opgewekte stemming mij nog steeds aan tafel bezielde, zou ik niet durven beweren, daar de geurige ham, de saprijke schepenbout en vooral de uitmuntende plumpudding mij wat meer materialistiesch stemden en met zeker medelijden aan zekere splee nkranke oudgasten deed denken, die, zoo dikwijls de mailreize ter sprake mag komen, eene hooggekleurde litanie over de afschu-
{==41==} {>>pagina-aanduiding<<}
welijke engelsche keuken aanheffen. Dit weet ik met zekerheid te bevestigen, dat ik het mij omringende gezelschap met optimistische blijmoedigheid overzag, dat ik luide redetwistte met Mr. Berriman, een kleinen, zwart gebaarden Ier, over het gewicht onzer nederlandsch-indische kolonien; met Mr. Dupont, een langen, schralen franschen wijnkooper van Pondichery, over de letterkundige waarde van Gustave Flauberts Madame Bovary; met Mr. Allan Warburton, onzen eersten officier-machinist, een korpulenten Yankee, blakende van gezondheid en levenslust, over de zonderlinge ijverzucht tusschen Engeland en Amerika.
Nooit denk ik aan dezen officier der Pera, of het beeld zijner echtgenoote rijst voor mijne herinnering. Te Valetta was zij aan boord gekomen. In het laatste tijdperk eener onverbiddelijke borsttering, beproefde men nog eene ijdele poging tot herstel, door haar eene reize naar Engelsch-Indie voor te schrijven. Elken middag kwam zij met langzamen tred in het saloon en scheen zij naar hare plaats te zweven naast haren echtgenoot, juist tegenover de mijne. Welk een treffend kontrast, die Mr. Allan Warburton en zijne gade; die klankrijke lach en die onversaagde eetlust van den man, die half gesmoorde kuch en het albast bleek gelaat dier vrouw. Meestal kwam eene vlaag van heftig hoesten haar beletten het minste deel aan den maaltijd te nemen, dan stond ze zwijgend op, wenkte Mr. Warburton te blijven, en verdween even langzaam en gelaten, als zij gekomen was.
Thands echter scheen ze een weinig beter, sprak ze een paar fluisterendé woorden met haren echtgenoot en at ze voor het eerst een gebakjen in duodecimo zonder te hoesten. Het gesprek werd hoe langer hoe levendiger. De vruchten - perziken en peren van Malta - en de

{==42==} {>>pagina-aanduiding<<}
wijn werden opgedragen. Met een uiterst tevreden gelaat bestudeerde ik - en 't was niet voor 't eerst - de kleine dessertbordjens met het blazoen der Peninsular-and-Oriental-Steam-Navigation-Company en het trotsche devies: Quis Separabit? Eene gantsche reeks van denkbeelden scheen mij aan dit koninklijke woord verbonden, maar, 't zij beschroomdheid, 't zij achteloosheid, nooit had ik aan mijne engelsche buurlieden gevraagd of mijne opvatting van dit woord de ware was.
- ‘Wat is er toch aan die bordjens te zien’? - vroeg Mr. Berriman eindelijk.
- ‘Ik denk na over de beteekenis van de woorden, Quis Separabit?’
- Daar is niet veel bizonders aan. Psalm honderd en zooveel begint immers met de woorden: Quis Separabit ab amore Domini? De hoeveelste psalm is het toch, Warburton?’

Een psalm! Arme illuzie! Ik had haar met zooveel geestdrift gekoesterd!
Quis separabit ah amore Domini? De eerste woorden van een psalm alzoo waren de lijfspreuk van de Peninsular-and-Oriental-Company! En toch, zoo dikwijls ik het blazoen op tafelkleed of theeservies gewaar werd, dacht mij er de stoute vraag te lezen: Wie scheidt ons nog langer van een, ons: Europa en Indië? Wat let ons elkaâr in eene korte spanne tijds te naderen? Wij hebben den afstand tusschen het nevelig Albion en het zonnig Bengalen opgeheven - wie zal ons scheiden?


II.

Levendig stond mij die misvatting voor den geest, toen ik de Schetsen eener Mail-reize van Batavia naar

{==43==} {>>pagina-aanduiding<<}
Maastricht op reis en thuis vervaardigd door J.F.G. Brumund, Predikant te Batavia, had doorgelezen. Eene mailreize! Waar beter gelegenheid tot waarneming en studie eener tallooze menigte van de verschillendste individuen: Engelschen, zoo heeren als dames, van alle rangen en standen, met hunne hoffelijke statigheid, hunne onverstoorbare kalmte, hunne praktische vaardigheid bij reisrampen en hunne ingenomenheid met whisten, grok en eentonig gezang op het dek, als de maan scheen en het diskoers was uitgeput.
Eene mailreize! Waar ongedwongener aanleiding om met allerlei natiën en typen kennis te maken, om den eenen dag eene drok kakelende Française over den luister der ‘groote natie’ te hooren stoffen en den anderen - ik begaf mij in Juli 1860 te Marseille aan boord -een verjaagden Napolitaan de tyrannie van zijn, thands reeds lang afgedankten, Bourbon te hooren vloeken: om nu eens onder de saldetta de zwarte kijkers eener Malteesche te zien flonkeren en dan eens te raden naar het amberkleurige gelaat eener Egyptische onder een nijdigen aangezichtssluyer verscholen; om de eene week geblakerd te worden door de straffe zonnestralen der Roode-Zee en weinig tijds later in de palmwouden van Ceylon ter beêvaart te trekken naar de heiligdommen van Boeddha; om bij elk nieuw station eene nieuwe waereld in te treden met een nieuw menschenras, nieuwe vegetatie en nieuwe zeden, en in een zestal weken door drie waerelddeelen te snellen, verbaasd en verblind over den rijkdom van tafereelen en kleuren, bij iedere landingsplaats voor het verrukte oog met heerlijker pracht ontvouwd.
Zoo spoedig we derhalven een titel lezen als: Schetsen eener Mailreize stellen we ons aanstonds eene rij belangwekkende landschappen of levendige genrestukjens voor

{==44==} {>>pagina-aanduiding<<}
oogen - freskoschilderingen, voor zoover het der reiziger slechts vergund was een vluchtig oog in 't ronde te werpen, uitvoerig gepenceelde studiebeelden, waar hij tijd en gelegenheid vond zijne origineelen nauwkeuriger waar te nemen en langer te doen pozeeren. En daar bovendien het grootste deel der mailreize aan boord van de verschillende stoomschepen voorbijgaat, zal hem overvloedig gelegenheid geschonken worden, zijne omgeving van nabij te leerera kennen en zijn verhaal met de luimigste en ernstigste intermezzoos te vercieren.
Wilt ge thands de meening van den mailreiziger, wiens Schetsen hier ter sprake worden gebracht? - Luister: - ‘Wat is er geworden van den schoonera tijd, toen overal op een indische reis ter zee en te land avonturen en lotgevallen waren; thans, ge neemt te Batavia uw passagebillet, stapt op het horologie af van de eene stoomboot in de andere, een spoortrein jaagt met u door de woestijn (wellicht op leeuwen?) naar Caïro, Alexandrie; daar ligt reeds een rookende mailboot op u te wachten; nog eenige dagen, de koetsier schelt aan en gij stapt uit de vigelante die u thuis bragt, na een reis, gemakkelijker dan vroeger een trekschuitvaart van Amsterdam naar den Haag, zonder ook meer daarop ondervonden te hebben.
Alle poëzij van het reizen is voorbij; het wordt met iederen dag gelijk alles, meer plat en prozaïsch.’ bl. 67, 68.
En hoe is het den weemoedigen klager over het versterf der poezij van het reizen dan gelukt een groot oktavodeel van driehonderd-zeventien bladzijden te vullen met Schetsen eener Mailreize? Het geheim is spoedig te ontsluyeren. Hij heeft bij iedere plaats, bij iedere kust, bij iedere zee, waar ziju tocht hem bracht, zooveel mogelijk geografische, historische, soms ook bijbelsche navorschingen meêgedeeld en eene ijverige lek-
{==45==} {>>pagina-aanduiding<<}
tuur geopenbaard, zoowel van andere reisverhalen, als van het Conversations-Lexicon, en de Algemeine Encyclopädie van Ersch en Grüber. Vraagt ge naar het bewijs? Eilieve! Zie het boek eens in. Op bh 5 en 6 treffen we eenge opmerkingen over de tinmijnen van Banka, als de mailboot te Muntok aankomt. Van bl. 8-15 vinden we een geschiedkundig vertoog over den riouwschen Archipel met eene bijlage over het inkomen van den Rezident van Riouw. Historische mededeelingen over Singapore leest men op bl. 17, 18 en 37-40: over de kust van Malakka op bl. 45-49: over Poeloe Pinang op bl. 52 en 55: over Ceylon op bl. 59-63 en op bl. 80-90 over Aden en Ophir op bl. 92-94, 99, 100-101: over de straat Bab-el-Mandeb op bl. 128-130: over de Roode Zee op bl. 131-184. Een afzonderlijk hoofdstuk is gewijd aan eene historiesch-geografische beschrijving van: ‘De Oostelijke Kustlanden der Roode Zee’ bl. 142-158: idem aan een dito van: ‘De Westelijke Kustlanden der Roode Zee’ bl. 158-168. Op bl. 196-197 vangen wederom geschiedkundige berichten over Suez aan: vervolgens op bl. 199-208 over de doorgraving der landengte, terwijl nogmaals een bizonder geografiesch hoofdstuk aan: ‘Egypte en zijn Nijl’ op bl. 207-224 wordt afgestaan en nog een dito historiesch aan: ‘Een blik op de geschiedenis van Egypte’ bl. 224-244. Een verslag over de vroegste geschiedenis van Alexandrie volgt op bl. 244-258: over Mehemed-Ali op bl. 
286-289 en eindelijk over Malta en de malteezer Ridders op bl. 302-303.
Het onderscheid tusschen deze opvatting van het reisverhaal en de onze is hiermeê volledig uitgesproken. 't Is er wederom meê gelegen, als met het Quis Separabit? der P. and-O.-St.-Nav.-Company: in plaats van

{==46==} {>>pagina-aanduiding<<}
een fier, uitdagend blazoen..... de aanhef van een boetpsalm, in plaats van landschap of drama..... aardrijkskundige of historische opmerkingen. Men ziet het, 't is verschil van beginsel, 't welk ons de lezing van deze reine bedierf: voor wie de meeping aankleeft, dat reisbeschrijving een deel der didaktische volkslektuur of wel der aardrijkskundige wetenschap uitmaakt, heeft zij zeker hare betrekkelijke waarde. Men versta ons wel. Reisbeschrijving kan met tweeërlei hoofddoel worden ondernomen: zij kan of wetenschappelijk of letterkundig zijn. Zij kan ten dienste der natuurkundige wetenschappen worden ontworpen: dan komt het hoofdzakelijk op den inhoud aan en der wetenschap alleen valt het recht toe, om over hare waarde en beteekenis te vonnissen; zij kan van zuiver letterkundigen aard zijn, dan komt het in de eerste plaats op den vorm aan en der kritiek verblijft de taak over hare volkomenheid of schoonheid recht te spreken. Dat zij min of meer didaktiesch wordt, waar de toerist-auteur op belangwekkende toestanden stuit, waar kunst, volksleven of natuur tot treffende mededeelingen aanleiding geven, kan niemand betwisten, maar ieder zal tevens toestemmen, dat het nimmer geoorloofd kan zijn bij iedere mogelijke aanleiding de meest algemeen bekende historische en aardrijkskundige opmerkingen ten beste te geven. Wie zou in de Reisebilder het cijfer der inwoners van Göttingen of een historiesch vertoog over de middeneeuwsche geschiedenis van Lucca kunnen verdragen? Hoe zonde Henri Taine in zijne Reis naar de Pyrenaeen over geologische formaties en mineralen kunnen handelen of Theophile Gautier in zone Reis door Spanje over de verovering der Moores kunnen spreken? Dit is de taak der Murrays, der Baedekers en ambtgenooten, die reisboeken samenstellen tot

{==47==} {>>pagina-aanduiding<<}
praktiesch gebruik eener weelderige en genotzoekende toeristenwaereld.
Het letterkundig reisverhaal moet altijd de schepping van een kunstenaar zijn, behoort meestal lyriesch en behoeft nimmer uitsluitend didaktiesch te wezen. Natuurschildering maakt er noodzakelijk een hoofdbestanddeel van uit: het volksleven met alle de veelvoudig verwikkelde toestanden eener uitheemsche maatschappij komen er daarbij een bijna even belangrijk hoofdstuk voor aanbieden. Ten slotte blijft het altijd aan den bizonderen schrijftrant, aan den individueelen aanleg van den toerist-auteur overgelaten, om de lyrische strekding van het geheel, 't zij door schildering (Haafner - de Lamartine - Henri Taine), 't zij door fantazie (Lord Byron - Châteaubriand - Heinrich Heine) een bepaald karakter te verleenen.


III.

Doch alle hier ter sprake gebrachte Schetsen eener Mailreize zijn niet geheel en al ‘thuis vervaardigd.’ Sommigen zijn werkelijk ‘op reis’ ontworpen en de belangrijkste bladzijden van het boek. Inzonderheid zijn de plaatsbeschrijvingen uit Egypte te roemen, terwijl wederom de schilderingen uit Ceylon en Malta of onvolledig en bekrompen, of onder het didaktiesch dilettantisme van den auteur als verpletterd zijn.
Ten voorbeelde. Onze mailreiziger is te Galle aangekomen en deelt een zijner uitstapjens in de volgende bewoordingen meê: ‘Ik ging ook twee Boedistische tempels zien. Wij reden erheen in een palakijn, langs strand en door een moerassiger streek, rijk aan cocospalmen. die op Ceylon ook zoo heerlijk en overvloedig bloeijen. De eerste, nog geen half uur van Galle,’

{==48==} {>>pagina-aanduiding<<}
(de didaktikus mocht zich wel wat beter van de juiste spelling der eigennamen vergewissen) ‘had een Dagobkaklok, wit geverwd, nevens (naast) een achtkantig tempeltje of huisje staan, waarin een groote Boeddha zat en op welks muren rondom staande Boeddha's waren geschilderd. De tweede, iets verder, was belangrijker:’ - enz. bl. 71.
Wat maakt grootether indruk op het gemoed van den europeeschen mailreiziger, dan de kust van Ceylon, na weken achtereen met de verschroeyende Augustus-zon in de Roode Zee en in den Indischen Oceaan te hebben gekampt? De koele landwind kust uw geblakerd voorhoofd en schijnt u de liefelijkste aromen van bloem en vrucht over te brengen. Het oog, vermoeid van 't staren op de tintelende zee en den tintelenden hemel, rust met stille verrukking op de golvende groene lijnen van het strand, waar de trotsche kokospalm zijne fraaye vederbossen omhoog heft.
De passagiers van den stoomer de Malta hadden zich reeds een uur te vroeg gereed gemaakt, om aan wal te gaan. Allen blikten met gretige oogera kustwaart en zagen verlangend naar de talrijke booten uit, die tusschen de schepen op de reê heên en weêr roeiden. Reeds drongen enkele Cingaleezen met hunne zonderlinge vaartuigjens, zoo smal en spits, alsof ze uit een enkelen, dunnen boomstam waren vervaardigd, tot aan den achtersteven van de Malta. Door Maar het vreemdsoortige balanceerwerktuig, 't welk die kanoos tegen den onstuimigen golfslag beveiligde, en de bruine schipper met zijn net gevlochten kapsel boezemden te weinig vertrouwen in, om den tocht te wagen.
Talrijke cingaleesche knapen waren intusschen aan boord gekomen met hotel-kaartjens en brachten ze vriende-
{==49==} {>>pagina-aanduiding<<}
lijk buigend en vrooljjk glimlachend aan ieder der passagiers.
Een dezer jeugdige bewoners van Galle, opmerkelijk door de fraai bruingele kleur van zijn levendig gelaat en de lange, krullende blauwzwarte hairen, bood mij eene kaart aan uit naam van Mr. Coleman, houder van een nieuw opgericht European and American Hotel. Schitterende beloften werden er in het program aan den gelukkigen mailreiziger gedaan. Niet alleen was het gantsche hotel op den prachtigsten voet ingericht, maar daarenboven had Mr. Coleman zich een welgevestigden naam verworven door de uitvinding van sommige verfrisschende dranken met weidsch klinkende titels. De verschroeide passagiers der Malta mochten zich nu laven aan ‘Mr. Colemans celebrated beverage: the Nectarian Crasher, which with his: Gum Ticklers and Palate Irritators form the most delightful refreshment that Passengers arriving at Galle can partake of -’ gelijk het program ons met echten jonatanschen humbug verzekerde.
Weinige oogenblikken later begaf ik mij met mijne mailvrienden: Booth, Jollywell, Berriman, Syme en Gibson Smith, allen jeugdige britsche officieren op reis naar China, 1) naar het hotel van den heer Coleman en hadden wij in onzen waard den vindingrjksten en luidst zwetsenden Yankee onderkend, welke ooit door winzucht of tegenspoed naar Point-de-Galle gedreven werd. Hij ontving ons met zijn hoffelijksten glimlach en zone deftigste buiging, verzekerde ons, dat hij nooit in persoon aan boord van de stoomera der P.-and-O.-C. kwam, om

{==50==} {>>pagina-aanduiding<<}
zijn hotel aan te bevelen, zooals anderen deden; dat zijn hotel zich zelf moest verdedigen en reeds een beroemden naam verworven had; dat hij niet in 't minst twijfelde, of de inrichting van tafel en vertrekken zou zich als uitmuntend doen kennen en ieder der jongst aangekomen mailreizigers zou zich ten zeerste beklagen, zoo hij niet aanstonds zijn intrek in het European and American Hotel kwam nemen.
Er viel dien avond een zware plasregen als in den west-moesson op Java. We plaatsten ons opeasy-chairs van indiesch model in de kleine voorgaanderij en maakten een drok gebrurk van Mr. Colemans ‘nektarischen bruisdrank.’ Op de straat vertoonden zich van tijd tot tijd cingaleesche knapen, die allerlei waren te koop boden, meest valsche edelgesteenten en nagemaakt goud. Zoodra ze bekwame gelegenheid zagen, drongen ze om onze stoelen en stalden hunnen voorraad uit. Ze spraken allen goed Engelsch en, hadde Mr. Coleman ze niet spoedig doen verjagen, hunne oostersche welbespraaktheid zou nog menig onzer goede guinea's voor hunne slechte ringen en kettingen hebben doen plaats maken. Maar we waren niet in Galla gekomen, om in eene voorgaanderij naar eene verlaten straat te turen, valsche kleinoodiën te knopen of Mr. Colemans ‘celebrated beverages’ te beproeven. Ieder maakte plannen voor den volgenden dag en de schrandere Yankee, merkend dat een gelukkig toeval zijne gasten bijeenhield, stelde ons weldra voor, in de achtergaanderij een nieuwen kring te vormen en zoo mogelijk wat zang en muziek ten beste te geven.
De Engelschen hebben een sterken hartstocht voor gezang. Reeds aan boord der Malta hadden de jongelieden zich dikwijls op het dek saâmgeschaard en vooral des

{==51==} {>>pagina-aanduiding<<}
avonds met maanverlichting een groot aantal langdradige romances aangeheven. Meestal zong een hunner het kopplet en viel het gezelschap aan 't slot in, om een soort van choor te vormen. Niets minder harmoniesch en indrukwekkend dan ons gezang op de Malta! ‘Sweet home’ en ‘Wilkins and Dinah’ vormden er de vaste bestanddeelen van, Hoe meer koppletten, hoe verdienstelijker het gezang. 't Kwam meer op het onthouden der woorden, dan op het zuiver zingen eener bizarre notenstrofe aan. En in het eerste hadden de jonge britsche officieren het inderdaad ook zeer verre gebracht. Nauwelijks hadden we ons dien avond te Galle in de achtergaanderij, een ruim, welverlicht vertrek met overvloed van ronde draperiën en inlandsch matwerk, neergezet, of allerwege klonk het: ‘Give us a song, Mr. Coleman! Give us a song!’ 't Was of de hotelhouder op dat woord gewacht had. Aanstonds hief hij aan, en droeg met eene fraaye barytonstem tal van amerikaansche, komische zangen voor, waarin zijn koddig Neger-Engelsch, zijne deftige oratiën in proza en zijn voortreffelijk spel de luidruchtigste toejuichingen verwierven. Intusschen voegden zich de officieren der Malta met de passagiers, die in andere hotels hun verblijf hielden, bij ons gezel schap, en weldra was het getal der aanwezigen tot een vijftigtal geklommen, terwijl ook het getal der ‘songs’ hetzelfde cijfer en dat der glazen ‘Gum Ticklers’ en ‘Palate Irritators’ meer dan het dubbele daarvan bereikte.
Des anderen morgens snelde ieder vroegtijdig naar buiten. Een wolklooze, tropische hemel en een luisterrijke zonneglans verwelkomden ons op de voorgaanderij. Talrijke gamins van Point de Galle stormden op ons af, om zich als wegwijzers naar de ‘Cinnamon-
{==52==} {>>pagina-aanduiding<<}
Gardens’ of naar de tempels der Boeddhisten aan te bevelen. Nadat Mr. Berriman en Mr. Jollywell zich overtuigd hadden, dat men tegen breakfast-tijd, omstreeks half tien uren, zou kunnen teruggekeerd zijn, besloten we met ons drieën eene wandeling in den omtrek der stad te ondernemen.
De straten van Galle bieden zeer weinig merkwaardigs aan. De europeesche woningen zin meest hotels -de cingaleesche hutjens mogen wat grooter dan de inlandsche woningen op Java genoemd worden, maar zijn toch geheel naar hetzelfde model gebouwd; slechts bezitten zij een lager, naar den grond afhellend dak. Onze gids, een kreoolsche knaap van portugeesche afkomst, die zeer goed Engelsch sprak, bracht ons naar buiten, midden in de tropische natuur. We volgden een geregelder weg, in den aanvang langs eene zijde door cingaleesche huisjens afgepaald, die vruchten uitstalden: bananen; mangaas en klappernoten, even als op den grooter passar te Batavia. Weldra traden we een woud van kokospalmen binnen, waardoor onze tocht leidde, en waarin de felle morgenzonnestralen niet zoo ongehinderd tot onze stroohoeden afdaalden, als weinige oogenblikken te voren op den onbeschaûwden weg. Mr, Jollywell had zijn witten zonnescherm vergeten en zoolang her- en derwaart geloopen, dat hij er een cingaleeschen payong van kokosbladen voor had aangekocht, waarmee hij thands zoo deftig voor ons uitwandelde, als een maleische modiste van Weltevreden, die des morgens om acht uren naar haar werk trekt.
't Was nu echter zeven uren in den ochtendstond. Onder het hooge, doorzichtige palmgewelf heerschte eene drageljke, schoon tropiesch warme atmosfeer Van de stortbuyen des vorigen dage was niets merkbaar, dan

{==53==} {>>pagina-aanduiding<<}
't geen in de fraaye, frissche tinten van het gras en van 't klappergroen, en in zekeren, eigenaardig scherpen plantengeur te voorschijn trad. Hier en daar vertoonden zich, ter zijde van den weg door 't woud, brokken van muren en oude gebouwen, die met onmiskenbare zekerheid hunnen neêrlandschen en zeventiendeeeuwschen oorsprong verrieden. Weemoedige, aandoenljjke herinnering aan de fiere grootheid onzer vaderen! Welk een zonderling koritrast, die cierlijke ceylonsche boschvarens aan den voet van een oud nederlandsch zomerhuisjes -eenmaal even puntig, even preutsch netjens als de villaas aan Vecht of Amstel, in de dagen toen Van der Helst den Schuttersmaaltijd penceelde en Van Kampen het Stadhuis op den Dam bouwde.
't Waren maar brokken van muren, maar ruïnen van woningen - en toch riepen ze mij duizend herinneringen voor den geest aan Oud-Hollands eer en glorie, aan tallooze wapenfeiten, die de dierbare driekleur triumfeerend deden spiegelen in alle de golven, aan alle de oorden van den zonnigen indischen Oceaan: en toch spraken ze luide van de vroedheid en kloekheid eens voorgeslachts, 't welk op het fel bestreden handbreed gronde zijner geboorte geene ruimte vond voor alle de stoute plannen zijner nobele, tot toejuiching dwingende eerzucht. En thands vallen de vlammende kussen der keerkringszon op die oude, verweerde bouwvallen, de koninklijke palmboom buigt hoog aan de lucht zijne doorschijnende, groene pluimen, een luid gonzende drom van insekten zweeft gedurig op en neêr, een enkele azuren vlinder gaat schuilen in den kelk eenex purperen lelie
Reeds hadden we het woud verlaten. Het terrein verhief zich zachtkens glooyende. Onze breede, oker-
{==54==} {>>pagina-aanduiding<<}
kleurige zandweg werd thands ter eener zijde verkwikkend beschaûwd door eene lange reeks van hoog geboomte. Statig boven allen schoot de nangka omhoog, met zijn donkergroen, ijl gebladert en reusachtige vrucht op het midden van den stam. Naast hem hadden zich dikwerf de nipahpalm en de loofrijke tamarinde gevestigd, overal verhieven zich sago- en pinangboomen, kaneelstruiken en de breede, gelende reuzenbladeren van den pisang ontbraken nergens. Tallooze hutten en woningen schemer-den door 't groen.
Mr. Berriman had zich eirits eengen tijd van onzen gids meester gemaakt en deed dezen een geregeld examen in de cingaleesche geografie, botanie en mineralogie afleggen, 't welk hem zeer goede resultaten opleverde, daar hij bij iedere nieuwe boomsoort den naam zeer tevreden in zijne reisportefeuille opteekende. Eindelijk stonden beide stil aan den voet eener snel stijgende hoogte, waar eene schare cingaleesche dorpskinderen hen met luid gejuich verwelkomde. Boven was het heiligdom van een Boeddha-priester, de kleinen wilden ons den weg wijzen in afwachting eener geringe aalmoes.
Naar boven alzoo, want de tempel was het doel van onze uchtendwandeling. De cingaleesche jeugd, olijfbruin van wezen, met een vuilwitten doek om de lenden en lange, krullende, zwarte hairen, snelde steeds juichend vooruit en wees ons het voetpad naar den top der hoogte. We kwamen daar op een klein plateau, geheel overschaduwd van klappers, tamarinden, mangaboomen en klein hout. Een voetpad door 't groen bracht ons aan een open plek, waar eene soort van wit pleister monument stond in den vorm van eene reusachtige peperbos - of het ding ‘Dagobka-klok’ heette, weet ik niet -waarvan onze gids verhaalde, dat het diende, om al het

{==55==} {>>pagina-aanduiding<<}
geld der priesters te ontvangen, dat het geld daar onaangeroerd bleef voor den dienst van Boeddha, daar de priesters doodarm waren en van de aalmoezen der goêgemeente leefden. Hij vertoonde, dit zeggende, zulk een schalk spottend gelaat, dat we alle drie in een eenigszins onstichteljk lachen uitbarstten. Want er stond een geestelijke in onze nabijheid, de oude Boeddha-priester, door de kinderen van ons bezoek verwittigd.
't Was een afschuwelijk leelijke grijsaard, met fonkelende, listige ooges, gebogen hoofd, diepe groeven in het vaalbruin gelaat, en gewikkeld in een wijd kleed van vuilgele zijde, uit tallooze lappen saâmgeregen. Ieder zijner vereerders onder 't volk had er een stuk toe bijgedragen. Onze gids vroeg hem in 't Cingaleesch verlof, om den tempel te mogen zien, waartoe hij met een deftig gebaar vergunning schonk. Deze tempel was een achthoekig gebouwtjes, 't welk me geheel den indruk van een oud-hollandsch zomerhuis verschafte. 't Was noodig ons hoofd te ontblooten, toen we den priester naar 't binnenste heiligdom volgden. Daar vonden we op de helft van 't vertrek twee glazen deuren met kleine ruitjens, in netjens blauw geverfde randen gevat. En achter die ruitjens zat een reusachtige gouden Boeddha, wanstaltig grotesk, geheel zooals de gewone afbeeldingen hem vrij nauwkeurig plegen voor te stellen. Ter zijner rechter zijde zat een zeer klein afgodsbeeldjen, dat nauw aan Boeddhaas voeten reikte, evenzoo verguld, Siva voorstellend. Aan zijne slinken bemerkte ik een dergelijk, maar vergat te vragen wie er meê bedoeld was. De gantsche wand rondom ons was met gouden figuren op een hard roodera grond beschilderd en gaf - heeft onze tolk waarheid gesproken - een aaneengeschakeld tafereel der boeddhistische kosmogoniën en theologie.

{==56==} {>>pagina-aanduiding<<}

Wat me het meeste trof was eene kleine tafel, tegen de glazen deuren aangeschoven en bedekt met een schat van de heerlijkste witte en rooskleurige tropische bloemen.
‘Vraag den priester’ - zeiden we tot onzen tolk - ‘wat die bloemen beteekenen?’
De grijsaart glimlachte vol geest, toen hem die vraag werd overgebracht. Hij andwoordde langzaam en plechtig, naar luid van onzen geleider: ‘Die bloemen hebben eene doodeenvoudige beteekenis. Zij stellen de zielen der geloovige afgestorvenen voor, en wachten hier in Boeddhaas heiligdom tot ze gants verdord zijn. Want dan eerst zijn ze in Brahmaan Eden aangekomen!’
Toen we een oogenblik later het gebouw verlieten, bood een knaap ons eene bus aan, tot eene gifte voor Boeddhaas tempelschat - de grijze geestelijke was reeds lang tusschen het geboomte verdwenen.

Slechts eene enkele bladzijde onzer reisherinneringen hebben we geraadpleegd, om te staven, dat het niet noodig is eene uitvoerige kennis van Ceylons oude geschiedenis te bezitten, voor het zooveel mogelijk nauwkeurig zien en waarnemen van wat er thands nog voor den mailpassagier te zien en waar te nemen is: om te staven, dat men zelfs volkomen onkundig kan zijn van het bestaan der Dagobka-klokken en toch met bizondere voldoening een bezoek kan brengen aan een klein Boeddha-tempeltjes, in de nabijheid van Galle.


IV.

Ten slotte staan we nog onder de verplichting ons oordeel te staven, dat de plaatsbeschrijvingen uit Egypte

{==57==} {>>pagina-aanduiding<<}
de beste bladzijden dezer ‘Schetsen’ uitmaken. Daartoe geven we een oogenblik het woord aan onzen mailreiziger:

‘Ik kan zeer goed begrijpen, dat de meeste reizigers Suez een akelige stad noemen, vol bedelende kinderen; smerige vrouwen en luije mannen, en den hemel danken haar te mogen verlaten. De naauwe en kronkelende straten zijn ongeplaveid en zeer stofferig en gelijken veel op berggangen; de huizen zijn zonder vorm en aanzien, de bevolking ziet er armoedig uit, en overal ontwaart ge vuilnis en onreinheid. Men kan Suez gevoegelijk in twee deelen verdeelen: in het zuidelijke of stille, en in het noordelijke of bedrijvige gedeelte der stad.
‘Een lijn, westelijk van het hotel (waar de mail-passagiers verblijven) getrokken, zou de grenslijn van beide kunnen zijn. Hoe eenzaam en verlaten zijn de straten van dit stille gedeelte! verscheidene loopgin ook blind, ik moet denzelfden weg terug. Daar wonen misschien de renteniers en ambtenaren van Suez, maar niemand kan het mij zeggen: overal zijn poorten en deuren gesloten; ik ga alleen over straat. Ik wandel een eind langs den muur aan strand. Eenige huizen komen daaraan uit of zijn daarop gebouwd. Zij herinneren mij het huis van Rachab (stichtelijker gedachtenisse) te Jericho, die de twee joodsche verspieders, welke bij haar hun intrek hadden genomen, redde. ‘“Zij liet hen neder met een zeel aan het venster, want haar huis was op den stadsmuur en zij woonde op den muur.”’ (Jozua 11; 15). Door het noordelijke gedeelte kronkelt zich de bazaarstraat, met haar stegen en pleintjes als de levensader van Suez' bedrijvigheid. Daar staan ook twee, drie karavanserai's; (daar) wordt gelost. en geladen; (daar) ziet men een bezige menigte op en neêr gaan, en de

{==58==} {>>pagina-aanduiding<<}
kameelen in lange rijen voorbij komen, welke met de kostbare goederen, zoo even uit Indië en China aangebragt, de woestijn ingaan.
‘Wij gaan door de bazaarstraat. Aan beide zijden zien we kraampjes of liever vierkante vakken, eenige voeten hoog en breed, uitgespaard in muren, die zich daarboven grauw en zwart-grijs verheffen: kale, eenvoudige muren, waarin hier en daar een klein venster is, van houten traliewerk voorzien, onregelmatig aangebracht. In die kraampjes of vakken zitten de kooplieden met Oostersche deftigheid te midden van hun koopwaren. Ik zie nergens voorwerpen van luxe of weelde; maar te meer overal overvloed van spijzen en vruchten. Daar zit er een te midden van mandjes met oranjes en noten, dadels en vijgen. De dadels en vijgen verkeeren in gietenden toestand. Zwermen van vliegen gonzen er om heen, of vergasten zich daaraan. Wij staan voor een vleeschkraam. Stukken vleesch, ruw en zonder vorm afgehakt, hangen buiten aan roestige haken. Aan eene vrouw, die een stuk heeft gekocht, ontvalt haar sluijer. Eenige doorreizende soldaten, die even als ik, over de bazaar slenteren, lagchen er om. Gramstorig trekt zij haar hoofddoek om het gelaat en ijlt weg. Naast de vleeschkraam is een bakker bezig, om ten aanschouwe van het publiek, zijn bedrijf volijverig uit te oefenen. Hij heeft eenige ballen deeg voor zich liggen. Met de hand platgeslagen, weet hij ze iedermaal zeer behendig omdraaijende, op de smerige toonbank, tot groote en looverdunne pannekoeken uit te slaan, waarna hij ze overvloedig met olie besprenkeld, in elkander slaat. Naast hem brandt in een oven een kolenvuur, waarnevens hij op een ijzeren plaat, die hij iedermaal omdraait, zijne oliekoeken bakt. Hier (elders) wordt

{==59==} {>>pagina-aanduiding<<}
fijn gekorven tabak verkocht, en aan de overzijde is een pijpenkraamb De koopman slaat achter zich om met een gard naar een jongentje, die het zeker heeft verbruid en bukkende en schreeuwende de slagen ontvangt, die hij niet kan ontloopen. Hoe stofferig en smerig ziet alles (er) uit, vooral in de olie-kramen. Hoewel de zon helder aan den hemel straalt, is het in de naauwe bazaarstraat slechts half dag. Balken liggen van de huizen over de straat. Met matten en riet gedekt, vormen zij op de meeste plaatsen daken, die met de hitte ook het licht van de zon weren, tevens zorgen(de), dat de stank en onreine dampen niet ontsnappen. Overal zijn ze gedrapeerd met groote stofferige spinraggen. Hier en daar is daarin een scheur of gat waardoor de zon, als verontwaardigd over de lichtschuwe bazaar, met bundels van lichtstralen boort: waarin myriaden van stofdeeltjes vrolijk dansend golven, als verheugden zij zich over de tooneelen van onreinheid om hen heen.
‘Wij komen uit op een klein pleintje. Daar liggen hoopen koren en mokkabonnen, onder den blooten hemel uitgestort. Ze blijven er soms verscheidene dagen en nachten ongedekt liggen. Geen vrees voor regen; die valt nimmer (nooit), althans hoogst zelden te Suez. Daar naast droogera eenige huiden, door in den grond geslagen pennen uitgespannen in de zon. Er zitten ook verscheidene vrouwen, tusschen twee op elkander wrijvende ronde steene, boonen te malen; mannen staan er om heen en zien het, hun pijp rookende, bedaarden zwijgend aan. Maar zij kakelen druk onder elkander, en vragen mij van haar werk opziende, met uitgestoken hand, een baksjie.
‘Ik neem voor een koffijhuis plaats, op een breede bank en vraag een kop koffij. Daar zitten ook twee

{==60==} {>>pagina-aanduiding<<}
deftige ronkers met lange baarden en jassen, de beenen voor het ligchaam geslagen, voor hun kop en schijnen verwonderd, dat die baardelooze reiziger ook al een kop koffij durft vragen en zoo familiaar over hen plaats nemen. Er zitten ook eenige doorreizende soldaten. Zij komen over Dsjedda van Mekka en keerera over Alexandrië naar Konstantinopel terug, en zijn in buisjes en broeken van grof blaauw laken, met roodera opslag en kraag, gekleed. Ik zie hen aan en denk: wat is er toch geworden van de prachtige en schilderachtige kleeding der dapperen van het oude Turkije en Egypte, van die der Janitsaren en Mammelukken. Ik heb wel eens gelezen, dat geen Muzelman een vrouw op straat zal aanspreken. Zelfs de man zou zijn vrouw, de vader zijn dochter voorbij gaan, als kende hij haar niet; maar hier zie ik toch een Arabier met een vrouw, die een kind op den arm draagt, staan praten, en niemand ergert er zich aan. Misschien zijn ze wel menschen zonder opvoeding, dat men er daarom niet op let. - Een paar jongens loopera, in hunne lange sleepjassen, krijgertje spelend voorbij en een paar pakkendragers tegen het lijf - zij schelden en schreeuwen den jongens in het arabisch toe, die wegloopende, hun het antwoord niet schuldig blijven. Het is waarlijk om alle achting voor die eerwaardige taal te verliezen, wanneer gij ze zoo als straaten scheldtaal, uit den mond van spelende kinderen en pakkedragers hoort.
‘Op een ander pleintje liggen eenige kameelen in een kring, om een hoop dor en fijn stroohaksel, dat zij zich laten smaken als onze koeijen de klaver. Wel zijn ze sobere dieren, geheel voor de woestijn geboren. Achter hen zitten een paar Arabieren, die boonen in zakken meten, welke zij hen later om den kop binden, om er

{==61==} {>>pagina-aanduiding<<}
hun stroohaksel-maal meê te besluiten. Een kameel draait kaauwende den kop des langen hals naar de boones, even als wil hij zeggen: die zouden toch lekkerder smaken; maar hij wordt met een slag afgewezen, dat hij van schrik den kop opslaat.’ Bl. 170-174.

Gaven wij onverbloemd onze bezwaren tegen de methode van den auteur dezer ‘Schetsen’ te kennen, even gereedeljjk willen we onze ingenomenheid net het zeer waardeerbaar talent van schildering uitspreken, 't welk zich in de meêgedeelde tafereelen openbaart. Jammer slechts, dat ze - sommige vlekjens van stijl en enkele overhellingen tot didaktiek niet meêgerekend - geheel alleen staan, of althands met eene wandeling door Kaïro (bl. 262-268) en eene, overigens zeer oppervlakkige, beschrijving van het leven aan boord der Bengal (bl. 103-110) de eenige belangwekkende bladzijden van het boek uitmaken. Hadde de schrijver zijne gantsche mailreize met denzelfden takt als deze schildering uit Suez geschreven, wellicht zou hij zich dan ook gewacht hebben voor de even stoute als onberaden uitspraak: ‘Alle poëzie van het reizen is voorbij!’

24 Januari 1868.








{==62==} {>>pagina-aanduiding<<}

Fransch realismus.

‘Es ist eine Literatur der Verzweiflung. Das Hässliche, das Grausame, das Nichtswürdige mit der ganzen Sippschaft des Verworfenen in 's Unmögliche zu überbieten, ist ihr satanisches Geschäft. Man darf und muss wohl sagen Geschäft; denn es liegt ein gründliches Studium alter Zeiten, vergangener Zustände, merkwürdiger Verwickelungen und unglaublicher Wirklichkeiten zum Grunde, so dass man ein solches Werk weder leer noch slecht nennen darf.’


GOETHE aan ZELTER, Juni 1831.

I.

‘Wie zal ons verlossen van de Grieken en Romeinen?’ - riep Berchoux bij den aanvang dezer eeuw, had hij het jaar 1863 beleefd, hoe geheel anders zou zijne klacht geklonken hebben. De Grieken en Romeinen zijn reeds lang verdwenen, Mevrouw de Staël-Holstein en Châteaubriand hebben hen voor goed uit al hunne verschansingen verdreven. Eene gants nieuwe waereld van melancholische Renées, tweelingbroêrs van Childe Harold, van dwepende Jocelyns, van wanhopende Rollaas en zieltogende Chattertons vulde plotseling den voorgrond van 't letterkundig too-neel. Weldra werd de jonge Romantiek stouter en in plaats van sombere, onbegrepen heroën, die voor een goed deel nog de traditiën der Wertherperiode bewaarden, traden er gedrochtelijke pariaas te voorschijn: Han

{==63==} {>>pagina-aanduiding<<}
van IJsland, Quasimodo, Triboulet: wanstaltige wezens, afschuwelijk, ijzingwekkend, vol onmenschelijke hartstochten en geparfumeerde lyrische poëzie. Maar weldra was de voorraad van schrille kontrasten, van bizarre onmogelijkheden, van spookachtige effekten uitgeput; de fantazie zag naar een ander terrein om, en voorzag zich, om nieuwen bijval te winnen, van moreele of sociale strijdvragen, die in drama of roman met de schitterendste eenzijdigheid en de koelbloedigste losbandigheid werden uitgewerkt.
Marion de Lorme en Angelo gaven het voorspel van den langen roman, die weldra aan de heldinnen der Demi-Mondi zou worden gewijd, Ruy Blas werd eene inleiding op de Misérables.
De overgangsperiode, door Antony en den Graaf de Monte-Christo gevormd, bereidde de menigte op de zonderlingste verrassingen. Terwijl Rodolphe zich als den Messias van 't laagste, parijsche grauw op den voorgrond stelt, terwijl Indiana en Lelia den nieuwen godsdienst der geëmancipeerde vrouw prediken, treden plotseling de finantiëele spekulatiën van César Birotteau en van David Séchard met geweld te voorschijn, om met de chemische studiën van Balthazar Claes en de diplomatische, laaghartige koketteriën van Madame Marneff een nieuw geslacht van romanhelden aan te kondigen.
Honoré de Balzac was inderdaad de vader van het moderne, fransche realisme. Reaktie tegen de teugellooze uitspattingen eener radelooze fantazie, die elken dag naar nieuwe, treffende vindingen moest streven, verscheen de nieuwe kunstleer met de bewering, dat zij slechts de werkelijkheid tot model stelde, dat waarneming, nauwkeurige waarneming alleen het waarachtige middel was, om eenig kunstprobleem naar eisch op te

{==64==} {>>pagina-aanduiding<<}
lossen. Reeds had de koning der romantische school, Victor Hugo, door zijne degelijke studiën van de middeneeuwen, door de warme kleuren zijner Orientales den stoot gegeven tot die hartstochtelijke ingenomenheid voor bonte kostumen en uitheemsche landschappen, waarin zijne jongeren: Alfred de Musset en Théophile Gautier zulk eene hooge virtuoziteit bereikten. Honoré de Balzac vatte het realisme dieper op. In plaats der gemakkelijke triumfen met de kleure rijke mise-en-scène van het Oosten of van spaansch-italiaansche tafereelen gewonnen, richtte hij alle zijne opmerkzaamheid op de waereld zijner onmiddelijke omgeving. Elk Parijzenaar, elke parisienne was hem een voorwerp van studie. En niet alleen de uiterlijke lijnen en vormen van het dagelijksche leven waren het doel zijner waarneming. Met kloekheid drong hij door op het gebied van den menschelijken geest, poogde hij er elk voorval te doorgronden, met oorzaak en gevolg in verband te brengen, om eindelijk met de fijnste empirische psychologie het levensproces en de ontwikkeling van elken hartstocht nauwkeurig te bepalen.
Schoon ontwijfelbaar een meesterlijk schilder van velerlei menschelijk leven en lijden, had echter het talent van den schepper der Comédie humaine zijne even ontwijfelbaar zwakke zijde. Uitgaande van eene trouwe, gewetensnauwe waarneming, welke hij door zijne anatomische en anthropologische onderzoekingen nog trachtte te verscherpen, vergat hij allengs het doel zijner studie en hoopte hij de uitkomsten er van zonder het noodzakelijk verband op een. Pessimist en materialist ter zelfder tijd, ontsnapte hem het waarachtig verhevene en reine in het menschelijke zieleleven, werd elke edele opwelling des harten als eene zenuwwerking opgevat, en

{==65==} {>>pagina-aanduiding<<}
mocht het hem slechts gelukken, de laagste en zinnelijkste driften met ongemeene nauwkeurigheid te ontleden.
Algemeen toegejuicht en bewonderd vond zijne manier ras gereede navolging. Weldra stond er een heirleger van leerlingen gereed, om de theoriën van den grooten meester met warmte te verdedigen en met dapperen ijver op de kunst toe te passen. Het realisme werd de kunstleer der mode. Schilders en romanciers wedijverden om den prijs der verste konsequentiën. Léon Gozlan en Henri Murger openbaarden het meeste talent, Dumas fils het meeste vernuft in dezen strijd. De zwakke reaktie door de aristokratische litteratuur van het tweede keizerrijk, onder aanvoering van Emile Augier en Octave Feuillet, tegen de school van Balzac ondernomen, ontving echter hare gevoeligste nederlaag, toen er een nieuw kampioen in 't krijt verscheen, die met een enkelen roman een weêrgaloozen bijval en tevens versche lauweren voor het realisme wist te behalen. Wij bedoelen Gustave Flaubert en zijne Madame Bovary.


II.

Men kent de anekdote van Rubens' Kruisafneming. Toen de nieuwsgierige drom der leerlingen zich om de pas voltooide schilderij verzamelde, wischte een hunner door de anderen aangestooten, de wang en den schouder der Maria Magdalena uit. In hunne radeloosheid droegen zij Antony van Dyck op, de schade te herstellen, 's Anderen daags zijn kunstwerk op nieuw beschouwend, merkte Rubens in tegenwoordigheid van al zijne leerlingen op, dat de wang en de schouder van zijne Magdalena geenszins het minst geslaagde deel zijns arbeids mochten genoemd worden.

{==66==} {>>pagina-aanduiding<<}

Had Honoré de Balzac Gustave Flauberts Madame Bovary mogen lezen, hij zoude tot dezelfde misvatting in staat zijn geweest. 't Was inderdaad of men een werk uit zijne eigene beste periode ontvangen had. In nauwkeurige waarneming scheen de leerling den meester nog verre te overtreffen. Het normandische dorpsleven met al zijn lief en leed, huwelijksplechtigheden, tentoonstellingen van vee en pluimgedierte, waren met de voorbeeldigste zorg gekopiëerd. Er was niets vergeten, niets - zelfs de orgelspeler niet, met zijn verschoten hoed en de groote tabakspruim in den mond, waaruit men soms een flinken ‘jet de salive’ zag te voorschijn komen.
Maar er was nog grootere toenadering tusschen den meester en den leerling. Flaubert wilde eene psychologische studie leveren en koos daartoe het leven van de echtgenoote eens plattelandsheelmeesters, die, onder den indruk eener mystieke opvoeding en van talrijke zedelooze romans, van kwaad tot erger en eindelijk tot echtbreuk vervalt. Trek voor trek merkt hij de ontwikkeling van 't kwade beginsel op, en boekstaaft ieder symptoom met de onverschilligheid van een echt wetenschappelijken arts. Niets ontsnapt aan zijne analyze, het logiesch verband der verschijnselen wordt met onwraakbare juistheid aangewezen - het geheel maakt den indruk van eene gedramatizeerde les in de anatomie des geestes.
Daarom wordt ook geen enkel détail gespaard. Mocht het kiesche ooren kwetsen, goeden smaak of zedelijkheid beleedigen, met het lancet tusschen duim en wijsvinger gaat de romancier-hoogleeraar voort en stapelt feit op feit, om daaruit de noodzakelijke rezultaten zonder eenige partijdigheid op te maken. Sommige kleine nuancen in het zieleleven zijner ongelukkige heldin zijn met

{==67==} {>>pagina-aanduiding<<}
bijna mikroskopische juistheid teruggeven. Zoo spoedig Madame Bovary vergelijkingen begint te maken tusschen de weinige jongelieden van goeden huize, welke zij soms ontmoet, en haren burgerlijken, zeer middelmatigen echtgenoot, vangt tevens in haar gemoed een heimelijke onwil aan, die langzaam tot stillen haat en weldra tot kwalijk verholen afkeer aangroeit. Begeeft ze zich eens met den niets kwaads duchtenden Bovary en zijn leerling, een schuchter jonkman van een gunstig uiterlijk, op eene verre wandeling naar buiten, dan vindt de nauwlettende anatoom aanleiding om op te teekenen, dat ze dien dag een buitengewonen weerzin tegen haren echtgenoot gevoelde, dat ze de oogen ijlings afwendde, als ze hem voor zich uit zag gaan - daar alles in hem haar tegenstond, daar zelfs zijn rug, zijn onschuldige rug haar met den hoogsten wrevel vervulde.
De eindindruk van Flauberts eersten roman was daarenboven, spijt het buitengewone talent van waarneming en analyze, teleurstellend en beleedigend voor het zedelijk gevoel. De schildering van de langzame, maar steeds toenemende ontwikkeling van het kwade beginsel was zoo meesterlijk voltooid, de zelfmoord van de ongelukkige verdoolde met zoo wegslependen takt voorbereid, dat men telkens in den waan verkeerde, alsof de auteur, volkomen overtuigd van de heilige rechten der deugd en des zedelijken levens, eene scherpe kastijding had willen toedeelen, een ijzingwekkend exempel had willen stellen voor ontrouw en echtbreuk. De laatste regelen van het boek moesten die goede verwachting volkomen vernietigen. Als een dergenen, die haar het verst in den afgrond der schande stortte, haren dood vernomen heeft, zegt hij koelbloedig: ‘'t Spijt me, dat ik haar ooit

{==68==} {>>pagina-aanduiding<<}
ontmoet heb, maar 't was de schuld van het noodlot!’
Fatalisme en materialisme, ziedaar de twee hoofdpijlers in het gebouw van Gustave Flauberts waereldbeschouwing. Even als zijn meester heeft ook hij geen oog voor de reinste en edelste aandoeningen van 't menschelijke gemoed, ziet ook hij slechts de stof, het zenuwstelsel of het temperament in de verhevenste uitingen van het zedelijke en godsdienstige gevoel. Mocht ook Balzac met den hem eigenaardigen, avontuurlijken overmoed tot het grilligste mysticisme overhellen, en eene diepe studie van Swedenborgs werken ondernomen hebben - Flaubert knielt voor de stof alleen, wil er alle geheimen van doorgronden, getroost zich de afzichtelijkste ziekteverschijnselen met geduld waar te nemen en mikroskopiesch te onderzoeken, om eindelijk, zoo zijn patiënt bezwijkt, het lijk in triumf ter sektie weg te slepen. Zoo had het realisme wel een dapperen en bekwamen advokaat te meer aangewonnen, maar tevens op nieuw de krankheid en onbruikbaarheid van zijn hoofdbeginsel voldingend gestaafd.
't Mag geen wonder wekken, dat, toen Flaubert in December van 1862 na een vijfjarig stilzwijgen, zijn tweede werk aankondigde, er eene algemeene nieuwsgierigheid ontstond naar het nieuwe produkt van den auteur der Madame Bovary, 't Boek heette kortweg Salammbô, was in het groote, pretentiëuze oktavo-formaat der Misérables uitgegeven, en bood de uitgebreide lektuur van 474 bladzijden. Nauw had het eenige weken het licht gezien of allerwegen stak de lichtzinnige kritiek der fransche dagbladen eene luidschallende loftrompet. Salammbô behaalde een reusachtig sukces en werd in de vier maanden, die er sints hare

{==69==} {>>pagina-aanduiding<<}
eerste verschijning verliepen, drie malen herdrukt. Weldra echter verhief zich ook de stem der ernstige kritiek, en wat vroeger door Cuvillier-Fleury in het Journal des Débats en door Théophile Gautier in den Moniteur luide geprezen was, werd in de Revuedes deux Mondes 1) door Saint René Taillandier en in de Revue Contemporaine 2) door Froehner even luide gelaakt.
En daar het nu eenmaal eene daadzaak mag geacht worden, dat er in Nederland eene even openlijk uitgesproken afkeuring, als heimelijk aangekweekte beoefening van den franschen Roman gevonden wordt - daar we het zonder aarzelen een feit durven noemen, dat meesterstukken als Ferdinand Huyck en Graaf Leycesterin Nederland minder nederlandsche lezers gevonden hebben, dan de Mystères de Paris en le Comtede Monte-Christo, achten wij het plichtmatig over de jongste heldenfeiten eener letterkundige school te spreken, wier eerste proefnemingen reeds door Goethe te recht als ‘eene litteratuur der vertwijfeling’ zijn gevonnisd.


III.

Te Megara, eene buurt van Karthago, in de tuinen van Hamilkar, wordt een feest aangerecht voor het leger van huurlingen, 't welk in Sicilië onder zijne bevelen gestreden had. Liguriërs, Lusitaniërs, Kantabriërs, Grieken, Egyptenaren, Negers, Kappadociërs en Lydiërs zijn bont dooreen gemengd. Hamilkar zelf is afwezig, de Senaat van Karthago heeft aan de eischen der ruwe

{==70==} {>>pagina-aanduiding<<}
benden, wier soldij nog onbetaald bleef, moeten toegeven, en het paleis van den generaal is de plaats der feestviering. Welhaast doet het overdadig gebruik van grieksche en kampanische wijnen hun overmoed ten top stijgen. In weinige oogenblikken vuurt de beschonkenheid hen tot woeste uitzinnigheden aan, de tuin wordt vertreden, gebouwen in brand gestoken, stallingen opengebroken, leeuwen en elefanten gedood.
Te midden der verwoestings-orgie verschijnt Salammbô, Hamilkars dochter, met de priesters van Tanit. Zij poogt den storm te bezweren, maar doet slechts een hevigen, plotselingen hartstocht bij Narr-Havas, chef der Numidiërs, en bij Mâtho, aanvoerder der Libyërs, geboren worden. Twee dagen later verlaten de huurbenden Karthago, verleid door de goede beloften der stad, die hun eene aanstaande aflossing der soldij voorspiegelt. Er wordt een legerkamp te Sikka betrokken, men wacht het geld der Republiek. Inderdaad verschijnt Hanno, de aan eene afschuwelijke melaatschheid lijdende Suffeet, maar de menigte is met zijne voorstellen niet voldaan, plundert zijne bagage en verjaagt hem met schande.
Weldra trekt het gantsche heir der huurlingen weder op Karthago aan. Nieuwe onderhandelingen mislukken, men vangt een geregeld beleg der stad aan. Intusschen wordt Mâtho, de Libyër, door, zijne plotselinge liefde voor Salammbô gepijnigd. Met behulp van Spendius, een romeinsch vrijgelatene, ‘den zoon van een griekschen rhetor en eene kampanische lichtekooi’, sluipen zij des nachts binnen Karthago door middel der waterleidingen, onder wier bogen ze met levensgevaar doordringen. Spendius voert den aarzelenden soldaat naar den tempel der maangodinne Tanit, en doet hem den heiligen sluyer, den Zaïmph, stelen. Hiermeê gewapend dringen zij in

{==71==} {>>pagina-aanduiding<<}
Salammbôos slaapvertrek door. De verschrikte karthaagsche princes roept haar slavenstoet, maar niemand vermag den vluchtenden Mâtho te naderen, daar hij zich met den Zaïmph bedekt en juichende de stad verlaat.
De heilige sluyer was de beschermgod van Karthago. Toen de burgers vernamen, dat hij gestolen was, vervielen ze tot de hoogste radeloosheid. De oorlog vangt thands met nieuwe woede aan. De barbaren zenden legerbenden af, om Utika te vernielen. Hanno vervolgt hen met een ontzachlijk leger en vele elefanten, maar wordt door Mâtho volkomen verslagen. Ter goeder ure verschijnt thands Hamilkar Barkas. Trots zijn hevigen toorn tegen den Senaat over de verwoesting zijner tuinen en stallen, besluit hij Karthago in den uitersten nood bij te staan en den smaad, hem door de huurbenden aangedaan, bloedig te wreken. Bij den Makarstroom behaalt hij eene schitterende overwinning op de benden van Spendius en zendt tweeduizend gevangenen naar Karthago.
De oorlog wordt vervolgens met omzichtigheid voortgezet. Hamilkar vermoeit zijnen vijand door marschen en kontramarschen, en verschanst zich eindelijk in een versterkt legerkamp tegenover de benden van Mâtho. Maar de Karthagers zijn uitgeput en lijden hongersnood. Men verwijt Hamilkar zijne werkeloosheid en schrijft alle rampen der Republiek aan het verlies van den Zaïmph toe. Dezelfde gedachte wordt thands ook bij Salammbô, door een opperpriester van Tanit aangewakkerd. Zij besluit zich zelve der godinne ten offer te brengen, en vertrekt in stilte naar het kamp der Barbaren. In Mâthoos tent doorgedrongen, eischt zij den Zaïmph terug en betaalt den prijs, welken de liefdedronken soldaat er voor eischt.
Op hetzelfde oogenblik Ioopt Narr-Havas met zijne

{==72==} {>>pagina-aanduiding<<}
Numidiërs naar Hamilkar over. In het kamp der huurbenden ontstaat eene hevige paniek; plotseling vallen Karthagers en Numidiërs uit hunne verschansingen en richten een vreeselijk bloedbad aan onder de vluchtende Barbaren. Salammbô brengt den Zaïmph in de tent haars vaders en wordt plechtig aan Narr-Havas verloofd.
Zegevierend trekt Hamilkar Karthago binnen, op den voet gevolgd door de overblijfselen van het barbaarsche leger. Wederom volgt een beleg van Karthago. Spendius vernielt de groote waterleiding en brengt der stad een gevoelig nadeel toe. De huurbenden ontvangen van allerwege versterkingen uit het binnenland, in Karthago begint hongersnood en pest te heerschen. Na verschillende hardnekkige aanvallen, berustten de Barbaren bij het omcingelen der stad. Een orakel verkondigt den burgers, dat ze zich allen kunnen redden door eene groote offerhande aan Moloch, den verslinder. Geheel Karthago brengt zijne kostbaarheden en kleinoodiën, eindelijk zijne jonge kinderen, welke bij hekatomben aan den krijgsgod worden geofferd.
Aanstonds valt een overvloedige regen, die 't martelend gebrek aan water doet ophouden. Narr-Havas trekt met veertig elefanten en zesduizend Numidiërs des nachts binnen de stad, Van dat oogenblik is het lot der Barbaren beslist. Hamilkar verstrooit hunne benden. In aller ijl vluchten zij naar 't gebergte. Maar de karthaagsche generaal heeft hun daar een zekeren dood bereid. Hij lokt hen in een nauw ravijn, welks uitgang door eene valdeur gesloten is en doet achter hen den ingang door rotsblokken afpalen. Daar komen allen om, na een afgrijselijk lijden. De verstrooide afdeelingen, die her- en derwaart onder bevel van Mâtho rondzwerven, worden vernietigd, de aanvoerder zelf wordt gevankelijk binnen

{==73==} {>>pagina-aanduiding<<}
Karthago gebracht en op den grooten dag des triumfs onder de afschuwelijkste martelingen vermoord. Weinige oogenblikken voor zijn dood ontmoet zijn oog den blik van Salammbô, die van schrik bijna in zwijm valt. Men plaatst haar op een koninklijken zetel:
‘Narr-Havas omvat hare leest met den linkerarm en, met de rechterhand eene gouden drinkschaal grijpend, wijdt hij een dronk aan Karthagoos beschermgod.
‘Salammbô staat van haren troon op als zijne echtgenoote met een beker in de hand, om ook te drinken: maar plotseling valt zjj achterover tegen den rug van haren zetel, bleek, verstijfd, de lippen geopend - het hair losgewonden, over den grond sleurend.
Zoo stierf de dochter van Hamilkar omdat ze den mantel van Tanit had aangeraakt.’


IV.

Dit is inderdaad de gantsche inhoud der Salammbô. Het overige is aangevuld met schilderingen, kortere of langere, maar steeds terugkeerende schilderingen van karthaagsche zeden, godsdienstige gebruiken, veldslagen en belegeringen. 't Is of de auteur zich geërgerd heeft over den gemakkelijken bijval, welken zijn eerste roman verwierf, en als of hij thands zich een verwijderd, geheimzinnig terrein heeft gekozen, om ook daar de macht van zijn plastiesch talent te doen schitteren. De onderneming was gewaagd. Vijf jaren van studie, eene reize naar Tunis en Konstantine, om het landschap op de plaats zelve te schetsen, scheen Gustave Flaubert te recht noodzakelijk, om de eerste en dringendste eischen van zijn nieuw ontwerp te kunnen bevredigen.
Hoe hij geslaagd is? Men heeft uit zijne hand een Karthago ontvangen, 't welk tot in de minste bizonder-
{==74==} {>>pagina-aanduiding<<}
heid nauwkeurig schijnt geschilderd - er is niets vergeten, straten, pleinen, tempels en paleizen zijn met name genoemd. Regeeringsvorm en staatsregeling zijn uitvoerig beschreven, de vereering van de maangodinne Tanit, van den zonnegod Eschmoën, van Baäl Moloch, den verslinder, wordt tot in de geringste kleinigheden bepaald, de wijze van krijgvoeren, de oorlogswerktuigen van twee en een halve eeuw vóor onze jaartelling zijn met de wijdloopigste uitgebreidheid geteekend - er is niets vermeden, niets overgeslagen, niets onvermeld gebleven. Is het wonder, dat er bij den overgrooten rijkdom van licht in dezen historischen roman over het der wetenschap bijna gants onbekende Karthago verspreid, van allerwege vragen rezen, of men zich hier op vasten bodem bevond, of Karthago werkelijk uit zijne puinhoopen verrezen was, dan wel, of de stoute fantazie des dichters eene geheel nieuwe, onbekende stad in 't leven geroepen had, die even goed den naam van Karthago, als dien van Babylon of Tyrus mocht voeren?
De kunstleer, door den auteur der Salammbô omhelsd, moest de tweede vraag terstond afwijzend beand-woorden. Als duchtig realist, was Flaubert genoodzaakt het oude, waarachtige Karthago naar de natuur terug te geven, geen détail te vergeten, het geheel met onmiskenbare wetenschappelijke zekerheid te herbouwen. Reeds voor den grondigen kenner der Oudheid zou deze opgave buitengewoon moeyelijk, zoo niet onmogelijk geweest zijn; voor den romancier, die haar slechts als middel, nimmer als doel mocht beschouwen, moest zij onvermijdelijke, onoplosbare zwarigheden opwerpen, die geene vluchtige studie ooit uit den weg zou kunnen ruimen. En dit is zonneklaar uit de Salammbô gebleken.
Gustave Flaubert heeft zijn werk op de vier laatste

{==75==} {>>pagina-aanduiding<<}
hoofdstukken uit het eerste boek der geschiedenissen van Polibius gebouwd. Daar was de krijg, dien de Karthagers terstond na den eersten punischen oorlog met muitende huurbenden te voeren hadden, kort en sober beschreven, de hoofden der opstandelingen waren genoemd: Matho, Spendius, Naravas. De overwinningen van Hamilkar Barkas, het overloopen der Numidiërs, het slot van den krijg, alles was zonder eenige beschrijvende bizonderheid, bondig en beknopt uiteengezet. Uit deze geringe grondstof poogde de auteur van Madame Bovary een langen, epischen roman te bouwen. Mocht het hem al mislukken, belangwekkende heldenfiguren in 't leven te roepen, hij zoude door zijne nauwkeurige schilderingen van een geheel onbekend deel der Oudheid toch ongetwijfeld aandacht en goedkeuring winnen. Of zijne reize naar de puinhoopen van Karthago, of zijne dilettantstudiën van Polybius, Herodotus en Ammianus Marcelinus, hem dat diepe inzicht en die grondige kennis zijner stof zouden verschaft hebben, waarvan Cuvillier-Fleury in het Journal des Débats zoo hoog opgeeft - welke zelfs door de autoriteit van Ernest Rénan zouden bevestigd zijn - kan men veilig in twijfel trekken, na hetgeen daaromtrent door een bevoegd beoordeelaar is in 't midden gebracht 1) Zeker is het, dat Flaubert zich degelijker studiën getroost heeft, dan in het algemeen door zijne kunstbroeders uit de romantische of realistische school zijn ondernomen, dat hij wellicht geraadpleegd

{==76==} {>>pagina-aanduiding<<}
heeft, wat in den jongsten tijd door zijne geleerde landgenooten Falbe en Dureau de la Malle over Karthago in 't licht is gegeven 1), maar of hij Movers doorwrochte monografie over de Foeniciërs, of hij Gesenius' artikel over Karthago in de Encyklopaedie van Ersch en Grüber ooit ter hand nam, daaraan zal met het volkomenste recht mogen getwijfeld worden. Het gantsche werk getuigt van eene oppervlakkige kennis, van eene dooreenmenging van waarheid en fantazie, van een struikelen in de eerste beginselen der klassieke wetenschappen, van een ongehoorden moed in het scheppen van détails op goed geluk af - van een stout wagen, maar niet van een grondig weten. Bij den uittocht der Barbaren uit Karthago klinken hunne, der gantsche Oudheid onbekende, bronzen kothurnen op 't plaveisel der straten. Zij dragen wijn en mondbehoeften mede, gebak, vruchten, boter in vijgenbladeren en sneeuw in linnen zakken, terwijl anderen hunne zonneschermen opsteken tegen de ongewone hitte. Grieksche en hebreeuwsche zeden zijn op de zonderlingste wijze dooreengemengd. Naast de Suffeeten en den Raad der Ouden staat een gezelschap van handelaars, ‘die gemeenschappelijke maaltijden hielden,’ en den naam van ‘les Syssites’ droegen, waarmeê zonder eenigen twijfel de Syssitia der Spartanen bedoeld worden. Als Salammbô aan Nar-Havas verloofd wordt, geeft zij de romeinsche speer aan haren echtgenoot, worden hunne duimen op middeleeuwsche wijze saâmgebonden en stort men hun naar hebreeuwsch gebruik gerstkorrels over 't hoofd.



{==77==} {>>pagina-aanduiding<<}

V.

De verwisseling van het normandiesch terrein voor het karthaagsche heeft Gustave Flaubert alzoo weinig gebaat. Zijne poging tot rekonstruktie van het oude Karthago heeft gefaald, de dilettant-archaeoloog heeft eene nederlaag geleden, wat is er van het talent geworden, eens door den auteur der Madame Bovary geopenbaard? De bizondere vaardigheid in het beschrijven van kostumen, gebouwen, tafereelen, landschappen en binnenhuizen is geheel dezelfde gebleven, heeft zich wellicht nog krachtiger ontwikkeld - de schildering van karakters, hartstochten, gemoedsbewegingen is merkelijk zwakker geworden, bijna geheel op den achtergrond getreden.
Met een kort woord zij eerst het laatste gestaafd, om voorts het eerste eenigzins uitvoeriger te bewijzen. Reeds uit den aard der zaak moest het psychologische deel van den roman met minder zorg bearbeid worden, daar het den schrijver voornamelijk te doen was van de vruchten zijner geleerde onderzoekingen te doen blijken. Zijne hoofdfiguur Salammbô is in waarheid slechts eene zeer onbeduidende verschijning, het waarachtige onderwerp van 't boek is de oorlog der Huurbenden, hunne tochten, hunne overwinningen en hunne nederlagen. Salammbô leeft op de tinne van het paleis haars vaders, een dwepend, mystiesch leven in gezelschap van den Opperpriester van Tanit en van eene zwarte slang, die onder lotusbladeren sluimert. Slechts een oogenblik treedt ze met kracht op den voorgrond, wanneer ze in 't kamp der Barbaren doordringt en den heiligen sluyer uit Mâthoos tent wegneemt. Moge de realist der uiterste linkerzijde zich vermeyen in de onverbloemde teekening van dit hoogst gewaagde tooneel, we wijzen er alleen op, om Salammbôos ver-
{==78==} {>>pagina-aanduiding<<}
wantschap met Madame Bovary te staven, van welke laatste zij alleen de grof zinnelijke natuur heeft overgenomen. Hare gantsche figuur blijft een onopgelost raadsel, zelfs haar sterven is geheimzinnig. De overige karakters: Hamilkar, Mâtho, Hanno en Spendius zijn slechts met vluchtige omtrekken geschetst, daar de liefde des auteurs alleen voor uitvoerige teekeningen van het karthaagsche leven bewaard blijft.
En hierin mogen we voor 't eerst, met behoud van al hetgeen er omtrent het gemis aan grondigheid en degelijkheid zijner studiën gezegd is, den jongen romandichter een betrekkelijken lof toekennen. Er zijn portretten en tafereelen in de Salammbô, die, zonder eene diepe geleerdheid te vorderen, slechts het penceel van den kunstenaar vereischten - en daar heeft Flauberts letterkundig talent somtijds gezegevierd. Zie hier het portret van Salammbô, wanneer ze voor 't eerst onder de feestvierende Barbaren verschijnt:

‘Plotseling werd de hoogste terras van het paleis verlicht, de middendeur werd geopend. Hamilkars dochter zelve, in zwart gewaad gehuld, verscheen op den dorpel. Zij daalde de drie trappen af en hield stand op de laatste terras, boven aan de top der galeyen. Onbeweeglijk, het hoofd gebogen, zag zij naar de soldaten.
‘Achter haar volgden aan beide zijden twee lange rijen van bleeke mannen, gekleed in witte mantels met roode franje, die recht op hunne voeten nederviel. Zij droegen geen baard, geene hairen, geene wenkbrauwen. In hunne, van ringen glinsterende vingers hielden ze buitengewoon groote lieren, en allen zongen, met krijschende stem, eene hymne aan de Godinne van Karthago, 't Waren de gesneden priesters van

{==79==} {>>pagina-aanduiding<<}
Tanit, die Salammbô dikwerf in haar huis ontbood.
‘Eindelijk steeg ze de trap der galeyen af. De priesters volgden haar. Ze sloeg de laan der cypressen in, en liep langzaam tusschen de tafels der chefs door, die een weinig achteruit weken, als ze haar zagen voorbijgaan.
‘Naar de mode der kanaäneesche jonkvrouwen droeg ze heur hair, bestrooid met een violetkleurig poeder, in den vorm van een toren. Parelsnoeren, aan hare slapen vastgehecht, daalden af tot aan de hoeken van haren mond, rooskleurig als een geopende granaatappel. Op haren boezem flonkerden tallooze edelgesteenten, wier kleurkontrast de schubben van eene muraena nabootste. Hare armen, vercierd met diamanten, kwamen onbedekt te voorschijn uit hare tuniek zonder mouwen, bezaaid met roode bloemen op een zwarten grond. Tusschen de enkels sleepte zij een kleinen ketting van goud, om hare schreden te regelen en hare lange mantel van somber purper volgde haar bij elken tred als eene breede golf.’
............................
‘De soldaten schaarden zich om haar heên. Ze verbaasden zich over haren tooi; maar Salammbô wierp een langen, schuwen blik over hen allen, vervolgens, de beide armen uitbreidende en 't hoofd tusschen de schouders terugtrekkende, herhaalde zij verscheidene keeren:
‘Wat hebt gij gedaan! Wat hebt gij gedaan!
‘Gij hadt toch, om feest te houden, brood, vleesch, olie en al het graan der voorraadschuren. Ik had ossen van Hekatompylae doen komen, ik had jagers in de woestijn gezonden!’ - Hare stem werd luider, hare wangen bedekten zich met purpergloed Zij ging voort: ‘Waar zijt gij hier dan? In eene veroverde stad of in het paleis van uwen meester? En wie is uw meester? De suffeet Hamilkar, mijn vader, dienaar der Baälim!

{==80==} {>>pagina-aanduiding<<}
- Kent gij er een in uw vaderland, die beter een veldslag weet te leveren? Ziet, de trappen van ons paleis zijn bedekt met onze zegeteekenen! Gaat voort, verbrandt het! Ik zal den beschermgod van mijn huis met mij wegvoeren, mijne zwarte slang, die daar boven slaapt op de bladeren van den lotus. Ik zal haar roepen, zij zal mij volgen en als ik in zee steek, zal zij mij nazwemmen op het schuim der baren achter mijne galei!’

Ziehier het portret van Hannibal, als knaap, die even te voorschijn treedt, toen het offer aan Moloch moest gebracht worden, en die, door Hamilkar uit zijne schuilplaats buiten de stad opgeroepen, aan Salammbô wordt overgegeven, om hem te verbergen voor de priesters van den krijgsgod:

‘Het kind was midden in het vertrek blijven staan, en beschouwde, eer oplettend dan verwonderd, de zoldering, de meubelen, de parelsnoeren over de donkerroode draperiën en die majestueuze, jonge vrouw, welke zich over hem heên boog.
‘Hij was tien jaren oud, en reikte niet hooger dan een romeinsch zwaard. Zijne kroeze hairen overschaduwden zijn bol voorhoofd, 't Was of zijne oogen een verren horizon zochten. Zijne neusgaten bewogen zich met kracht, en over zijne geheele figuur zweefde een onbeschrijflijk waas van luister en belangrijkheid, als van hen, die tot groote ondernemingen bestemd zijn. Toen hij zijn te zwaren mantel had afgeworpen, kwam zijn kleed te voorschijn, gesneden uit de huid van een lynx, om zijn midden vastgehecht; zijne kleine naakte voeten, wit van stof, drukten den marmeren vloersteen. Maar hij begreep zonder twijfel, dat men over gewichtige

{==81==} {>>pagina-aanduiding<<}
belangen raadpleegde, want hij bleef onbeweeglijk staan, de eene hand achter den rug, het hoofd voorovergebogen, met een vinger in den mond.’
Ziehier de vergaderzaal der Ouden in den tempel van Baäl-Moloch

‘Eerst ging men door eene gewelfde zaal, die den vorm van een ei vertoonde. Zeven deuren, in verband met de zeven planeten, vormden aan de wanden zeven vierkante vakken van verschillende kleuren. Na eerst nog een lankwerpig vertrek te zijn doorgegaan, kwam men in eene tweede, gelijkvormige zaal.
‘Een kandelaar, overdekt met gedreven bloemfestoenen van goud, brandde aan 't einde. Ieder der acht armen bevatte een pit van byssus in een kelk van diamanten. Hij was geplaatst op den onderste eener reeks van breede trappen, die naar een groot autaar voerden, ter zijde voorzien van koperen hoornen. Hoog boven het autaar verhief zich het beeld van Moloch, geheel van ijzer, met groote, gapende openingen in de borst. Zijne wijd uitgebreide vleugels spreidden zich over den muur, zijne reuzenhanden reikten tot op den grond; drie zwarte steenen met geele cirkels vormden drie oogen in het voorhoofd, dreigend hief zich zijn stierenkop omhoog, als wilde hij loeyen.
‘Rondom in 't vertrek waren zitbanken van ebbenhout gerangschikt. Achter ieder bevond zich een bronzen standert op drie klaauwen rustend, die eene toorts droeg. Al dat licht weêrkaatste in de ruiten van elpenbeen, waarmeê de zaal bevloerd was. De zaal zelve was zoo hoog, dat de roode kleur der muren boven aan 't gewelf zwart scheen, de drie oogen van het monster geleken drie starren in de duisternissen van den nacht verloren.
‘De Ouden plaatsten zich op de zitbanken van ebbenhout

{==82==} {>>pagina-aanduiding<<}
na den sleep van hunne mantels over 't hoofd te hebben geworpen. Zij bleven onbeweeglijk zitten, de armen gekruist in hunne wijde mouwen - het plaveisel van elpenbeen scheen een glinsterende stroom, die van 't autaar naar de deur onder hunne naakte voeten door vloeide.
‘De vier hoogepriesters waren in 't midden rug aan rug op vier ivoren zetels geplaatst, de hoogepriester van Eschmôun droeg een hyacintkleurig gewaad, de hoogepriester van Tanit een gewaad van wit linnen, de hoogepriester van Khamon een gewaad van bruingele wol, en de hoogepriester Moloch een purper gewaad.
‘Hamilkar trad naar den kandelaar. Hij liep er om heên en onderzocht de brandende pitten, daarna wierp hij er een welriekend poeder op, dat plotseling violetkleurige vlammen deed te voorschijn komen.
‘Daarop verhief zich eene schelle stem, eene andere andwoorde en de vier hoogepriesters; de honderd Ouden en Hamilkar hieven allen staande eene hymne aan. Steeds dezelfde syllaben herhalend en den toon verheffend, werden hnnne stemmen hoe langer hoe luider, barstten ze met geweld los, klommen ze met schrikwekkenden galm, om eindelijk, allen te gelijk, plotseling te zwijgen.’

Nog eene proeve van het merkwaardig schildertalent, dat in de laatste schets reeds eene groote, krachtige fantazie tot bondgenoote had. Hamilkar heeft het leger der Barbaren in het nauw ravijn gelokt, welks uitgang hij met eene valdeur deed afsluiten, welks ingang hij met rotsblokken versperde. Negentien vreeselijke dagen van onmenschelijk lijden worden tot in de geringste bizonderheden beschreven. We kiezen er hier en daar een fragment uit, wijl het réalisme van den auteur hem somtijds verleidt tot dien wansmaak en dat opzettelijk zoeken naar

{==83==} {>>pagina-aanduiding<<}
bloedige en afschuwelijke tafereelen, waarover we weldra een allerstrengst vonnis zullen moeten vellen, na eerst alle voordeelen zijner methode met onbekrompenheid te hebben uiteengezet:

‘Eindelijk brak de dag aan, van alle zijden in 't ronde verhief zich een hooge witte muur met stijl opwaart rijzende spitsen. De twee natuurlijke uitgangen van het ravijn waren afgesloten door de valdeur en door de rotsblokken.
‘Toen zagen ze malkaâr aan zonder een woord te spreken. Ze zonken moedeloos in een, eene ijskoude huivering drong door hunne ledematen, een loodzwaar gewicht drukte op hunne oogleden.
‘Daarna sprongen ze weêr overeind en wierpen zich tegen de rotsblokken. Maar de laagsten, door het gewicht van anderen gedrukt, bleven onwrikbaar. Toen poogden ze naar boven te klimmen, maar de bolronde vorm der ontzachlijke steenmassa bood geen enkel steunpunt. Ze beproefden een doorgang te graven aan twee zijden van 't ravijn, maar hunne zwaarden en instrumenten braken tegen den rotssteen. Ze maakten een groot vuur met het houtwerk der tenten, het vuur vermocht het gebergte niet in brand te steken.
‘Ze kwamen terug naar de valdeur; deze was met lange puntige spijkers bezaaid, scherp als de stekels van een egel, dichter op elkaâr geplaatst dan de pennen van eene egge. Maar zoo groot was hunne woede, dat sommigen er zich tegen aan wierpen. Allen werden op de vreeslijkste wijze doorboord en stortten zieltogend ter aarde.
‘Toen de eerste wanhoop een weinig geweken was, onderzocht men hoeveel proviand er voorhanden was. Sommigen der huurbenden bezaten voor twee dagen mondkost, anderen in 't geheel niets; daar ze op nieuwen voorraad

{==84==} {>>pagina-aanduiding<<}
rekenden, welken de dorpen van 't Zuiden beloofd hadden.
‘Er zwierven evenwel eenige stieren rond, door de Karthagers in 't ravijn gedreven, om de Barbaren binnen te lokken. Men doodde ze met lansworpen; men bereidde er een maaltijd van, en, na gegeten te hebben, begon men de toekomst minder donker in te zien.
‘Den volgenden dag doodde men alle muilezels, ten getale van veertig; vervolgens bereidde men eene spijze van de ingewanden en de beenderen en wanhoopte nog niet: het leger van Tunis, zonder twijfel van hun gevaar onderricht, zou spoedig opdagen.
‘Maar des avonds van den vijfden dag verdubbelde de honger met nieuwe woede; sommigen schreeuwden het luide uit. Ze knaagden op de lederen draagbanden der zwaarden en op de stukjens spons uit het binnenste der helmen.
‘Veertigduizend mannen waren alzoo in de halfronde engte opgesloten. Sommigen bleven bij de valdeur staan, of aan den voet der rotsbarrikade - de anderen waren hier en daar over de vlakte verspreid. De krachtigsten weken voor elkaâr uit den weg, de zwakken en vreesachtigen riepen de hulp der dappersten in, die hen toch niet konden redden.
‘De meesten der Barbaren lagen in diepe moedeloosheid op den grond - tusschen hunne rijen liep soms een veteraan voorbij: allen huilden luide verwenschingen tegen de Karthagers, tegen Hamilkar en tegen Mâtho, hoewel deze laatste onschuldig was aan hunne ramp. Vervolgens barstten ze in wanhopig geklaag uit, sommigen weenden in stilte als kleine kinderen.
‘Zij kwamen naar hunne aanvoerders en smeekten om het een of ander, dat hun lijden zou kunnen verzachten. Maar de hoofden andwoordden niet, of wel, door eene

{==85==} {>>pagina-aanduiding<<}
plotselinge woede aangegrepen, namen dezen een steen op en wierpen er hen meê in 't aangezicht.
‘Enkelen toch van hen bewaarden zorgvuldig in eene verborgen schuilplaats een kleinen voorraad spijze, een handvol dadelen, een weinig meel; en aten dat in stilte des nachts, het-hoofd onder den mantel gedoken.
‘Intusschen waren zij allen op afzichtelijke wijze vermagerd; er vertoonden zich blauwe vlakken aan de opperhuid. Des avonds van den negenden dag stierven drie Iberiërs.
‘Hunne medegezellen verlieten uit vreeze de plaats des doods. Men schudde hen uit en liet de naakte lijken op 't zand liggen in den zonneschijn.
‘Toen begonnen de Garamantijnen er langzaam om heên te loopen. 't Waren menschen, gewoon aan de eenzaamheid der woestijnen: zij vereerden geene enkele godheid. Eindelijk gaf de oudste van hen een teeken, en zich over de lijken henen bukkende, sneden zij met hunne messen er repen uit en aten. De anderen zagen het van verre, en slaakten kreten van afschuw - maar toch benijdden velen in stilte den moed der Garamantijnen.
‘Vervolgens kwamen sommigen van dezen in 't holste van den nacht naar die plaats, en hun honger ontveinzende, vroegen ze kleine beten, alleen om te proeven, zeiden ze. Weldra kwamen er, die moediger waren - hun getal nam toe; 't was alras eene groote menigte.
‘Toen de drie lijken verdwenen waren, zagen ze overal rond in de vlakte om andere te vinden.
‘Maar er waren immers nog Karthagers, twintig krijgsgevangenen uit den laatsten strijd, die niemand tot nog toe had opgemerkt. Ook zij verdwenen, het was immers eene rechtvaardige wraak. Voorts, daar men toch tot elken prijs het leven behouden wilde, omdat men zich aan het

{==86==} {>>pagina-aanduiding<<}
afschuwelijke voedsel meer en meer gewende, omdat er elken dag stierven, ging men weldra over om de waterdragers, de trosknechten, alle de dienstbaren in 't leger te dooden.
‘Weldra was ook dit hulpmiddel uitgeput. Toen vestigde zich de aandacht op de gewonden en de kranken. Daar ze toch niet konden herstellen, ware het beter hen van hun lijden te verlossen, en zoo spoedig een man wankelde, riep men, dat hij verloren was en dat hij tot redding der anderen moest dienen. Om hun dood te verhaasten gebruikte men allerlei list; men ontstal hun het aandeel van hun afgrijslijk voedsel; maar de zieltogenden spanden hunne uiterste krachten in, om te doen gelooven, dat zij nog welvarend en sterk waren, ze poogden hunne armen uit te strekken, op te staan, te lachen.
‘Een dikke en lauwe mist, als in deze streken tegen het einde van den winter pleegt in te vallen, zonk den veertienden dag over de vlakte neêr. Deze verandering van temperatuur had talrijke dooden ten gevolge, en de ontbinding der lijken greep met ijzingwekkende snelheid plaats in den vochtig-warmen dampkring tusschen de wanden van het gebergte. Sints dat oogenblik koesterden ze een heftigen tegenzin voor hun ellendig voedsel, ze wilden er niets meer van gebruiken, ze verkozen liever te sterven.
‘Maar twee dagen later brak de zon weêr door den nevel en de honger begon op nieuw. Soms scheen het hun, of men met nijptangen hun de maag uit het lichaam wilde rukken. Dan wentelden ze zich stuiptrekkend over de vlakte, wierpen handen vol zand in den mond, beten zich in de armen en barstten los in waanzinnig gelach.
‘Nog meer folterde hen de dorst, daar ze geen droppel waters bezaten: reeds den negenden dag was heel hun voorraad verdwenen. Om nog eenige lessching te verkrij-
{==87==} {>>pagina-aanduiding<<}
gen, staken ze de metalen schubben van hunne gordels in den mond, of het ivoren gevest hunner zwaarden, of het blanke lemmer zelf. Anderen zogen op een steen. Zij die vroeger karavanenleiders geweest waren, snoerden zich den buik vast met touwen.
‘Nog altijd wachtte men het leger van Tunis. Juist het lange tijdsverloop, meenden zij, deed eene aanstaande komst hoe langer hoe waarschijnlijker worden. Daarenboven Mâtho, de dappere Mâtho, zou hen niet verlaten. ‘Morgen zullen ze komen!’ zeiden zij - en morgen ging voorbij zonder uitkomst.
‘Mannen van een heftig karakter stierven het eerst: de Afrikanen bleven langer in leven dan de Galliërs. Men was te zwak, om de raven, die over de lijken vlogen, met een steenworp te dooden. Als een gier zich op een kadaver had neêrgezet en reeds geruime pooze bezig was het te verscheuren, zag men somtijds een man met eene werpspies in den mond, naar hem toekruipen. Hij verheft zich op den linkerarm, mikt lang, en slingert zijn wapen. De roofvogel, door het gerucht gestoord, houdt op en ziet rustig rondom zich heên, vervolgens buigt hij zijn afzichtelijken gelen snavel weder over 't lijk - de man valt wanhopend voorover in 't stof.
‘Sommigen ontdekten slangen en kameleons. Maar wat hun het leven voornamelijk behield was de ingeschapen zucht voor het leven. Zij trokken alle krachten van hun geest op dit denkbeeld samen, en bleven langer leven door eene uiterste inspanning van wilskracht. De kalmsten schaarden zich bijeen in een kring, midden op de vlakte, hier en daar, tusschen de dooden - en in hunne mantels gewikkeld, gaven zezich onder diep stilzwijgen aan hunne droef heid over.
‘Zij, die in steden geboren waren, herinnerden zich het gerucht der straten, het gewoel op de pleinen, in de

{==88==} {>>pagina-aanduiding<<}
schouwburgen en in de barbierswinkels, waar ze naar vertellingen hadden geluisterd. Anderen zagen fraaye landschappen bij ondergaande zon, zagen het gele koren golven en de groote trekossen bergopwaart spoeden met het ploegijzer op de breede schonken. Reizigers droomden van oasen, jagers van hunne wouden, veteranen van hunne slagvelden - en in de dommeling, die zich van hen meester maakte, schenen hunne gedachten de grilligheid en spookachtigheid van droomen aan te nemen. Somtijds werden zij door hallucinatiën aangegrepen, dan zochten zij eene opening in het gebergte en wilden er door heen vlieden. Anderen waanden een schip in een storm te besturen, gaven luide bevelen, of wel weken plotseling terug, daar ze in de wolken een puniesch leger ontdekt hadden. Er waren er, die aan een festijn meenden deel te nemen en plotseling een gezang aanhieven.
‘Velen herhaalden met zonderlinge hardnekkigheid steeds hetzelfde woord of maakten voortdurend hetzelfde gebaar. Maar, wanneer ze soms hun hoofd ophieven en elkanders blikken ontmoetten, braken ze in snikken en weeklachten uit, als ze ontdekten, welke vreeselijke verwoesting de honger over hun wezen had uitgeoefend. Sommigen leden niets meer, en verhaalden malkaâr, om de uren te verdrijven, van de gevaren, waaraan ze ontsnapt waren.
‘De dood was voor allen aanstaande, onvermijdelijk. Hoevele keeren hadden zij reeds gepoogd eenen uitgang te vinden? Hoe konden ze met Hamilkar onderhandelen, zij wisten volstrekt niet, waar hij zich bevond. Alles bleef onbeweeglijk; elken morgen scheen het onveranderlijke gebergte hun nog hooger.
‘Somtijds vlogen er groote zwermen vogels voorbij, midden in den vrijen, blauwen hemel. Dan sloten zij de oogen, om hen niet te zien.

{==89==} {>>pagina-aanduiding<<}

‘Op den negentienden dag waren er twee duizend Aziaten gestorven, vijftien honderd Grieken van den Archipel, acht duizend Libyërs, de jongste soldaten der huurbenden - in 't geheel twintig duizend soldaten, de helft van het leger.’
De pest te Athene werd eens door een uitstekend attiesch geschiedschrijver, de pest te Florence door een smaakvol, wuft, italiaansch dichter aan het slot der middeneeuwen beschreven en, voor zoover men beide wegens de uitnemende juistheid der afschrikwekkendste détails heeft geprezen, voor zooverre is Gustave Flaubert niet te laken, wanneer hij met stoute plasticiteit en forsche fantazie het zieltogen dier twintigduizend Barbaren teekent. We bevinden ons hier juist op die grenzen der kunst, waarover het moderne, fransche réalisme zoo gaarne poogt heên te springen. De voorhanden toestand was juist van dien aard, dat ze een alles wagend schilder, als Flaubert moest aanlokken. Wij kozen er alleen die regelen uit, welke ons nog binnen de grenzen der kunst schenen te vallen; zoo spoedig het réalisme tot platheden en afschuwelijkheden afdaalde, zijn we stilzwijgend voorbijgetreden. Tot nog toe evenwel merkten we slechts de lichtzijde van Flauberts manier op - laat ons thands de keerzijde der medalje beschouwen.


VI.

Maar voor we hiertoe overgaan, roep ik u eene bladzijde uit een meesterstuk van duitsch genie in 't geheugen terug - we zullen er voor onze beschouwing aanmerkelijk bij winnen.
We zijn in het kabinet van Hettore Gonzaga, Vorst van Guastalla. Een kamerdienaar meldt de komst van

{==90==} {>>pagina-aanduiding<<}
den schilder Conti. De kunstlievende Vorst haast zich den kunstenaar met warmte te verwelkomen:

‘De Vorst. Goeden morgen, Conti, hoe gaat het met u en met uwe kunst?
Conti. Prins! de kunst loopt om brood.
De Vorst. Dat mag, dat kan zij niet - ten minste in mijn klein vorstendom niet - maar de kunstenaar moet ook willen werken.
Conti. Werken? Dat is zijn genot! Maar te veel werken zou hem licht den naam van kunstenaar kunnen doen verliezen.
De Vorst. Dat bedoel ik niet! Ik meen niet velerlei werkzaamheden, maar ernstig werken en met vlijt. Gij komt toch niet met leêge handen, Conti?
Conti. Ik breng u het portret, 't welk gij me besteld hebt, edele heer!.....
(Conti plaatst eene schilderij op een stoel.)
Conti. Veroorloof mij, Prins! u op de grenzen onzer kunst opmerkzaam te maken, 't Aanvalligste, 't liefelijkste waas der schoonheid ligt dikwijls geheel buiten 't bereik van het penceel. Ga hier staan!
De Vorst, (na eene korte pooze beschouwens) Voortreffelijk Conti! zeer voortreffelijk! dat is uw talent waardig - maar gevleid, Conti! buitengewoon sterk gevleid!
Conti. Het origineel was het niet met u eens. Ook is hier inderdaad niet meer gevleid, dan de kunst vleyen moet. De kunst moet schilderen, zooals de scheppende natuur, wanneer er eene zulke bestaat, zich het beeld gedacht heeft, zonder de gebreken, welke der onvolkomen stof noodzakelijk aankleven, zonder den noodzakelijken

{==91==} {>>pagina-aanduiding<<}
invloed, welken de tijd er onvermijdelijk op uitoefent.’

Zoo luidt het bij den aanvang van Gotthold Ephraïm Lessings Emilia Galotti: een voortreffelijke tekst voor eene strafpredikatie tegen het moderne, fransche Réalisme. We spraken reeds over de krankheid en onbruikbaarheid van het hoofdbeginsel dier kunstleer, en schoon we in stilte verzet vreesden tegen ons vonnis, mochten we het niet vroeger met redenen omkleeden, voor we eerst onpartijdig de gantsche lichtzijde der veroordeelde methode hadden uiteengezet.
Want Gustave Flaubert meent het zoo ernstig met zijn réalisme, dat men hem niet onder het ongeduldig schouder-ophalen kan voorbijgaan, 't welk den talrijken epigonen van Honoré de Balzac met recht ten deel valt. 't Is met den auteur der Madame Bovary en der Salammbô als met den dwependen priester eener strijdende, verdrukte kerk; hij zet alles voor zijne, overtuiging op het spel, hij predikt haar met onwrikbaren moed, met alles tartende geestkracht, hij heeft zijne laatste droppels bloeds veil voor de goede zaak, hij wil er gaarne martelaar voor worden - il ne demande pas mieux! Met ruwe lijnen bakenden we reeds den inhoud dezer overtuiging af - hier dient ze op nieuw wat nader in oogenschouw te worden genomen.
Het moderne Réalismus ging van eene reaktie uit tegen de overdrijving van de grondbeginselen der Romantiek. In plaats van onmogelijke fantaziën en bizarre wangedrochten, wilde het waarachtige menschen van vleesch en bloed scheppen. Tot dusver was zijn streven alleszins juist. Maar zoo spoedig het dit doel bereikt had, waande het zijne taak voltooid. Het Réalismus deed dan ook somtijds menschen

{==92==} {>>pagina-aanduiding<<}
van vleesch en bloed optreden, maar bekommerde er zich luttel om, welke moreele en aesthetische gehalte zijnen helden mocht worden toegerekend. Het kopiëerde, kopiëerde... zonder onderscheid, zonder keuze, alles wat zich maar in de meest onmiddellijke nabijheid tot model mocht stellen. Van daar de talrijke kruyeniers-binnenhuizen van Honoré de Balzac, de grisettes van Léon Gozlan, de studenten van Henri Murger, de demi-monde van den jongen Dumas. Men opperde nooit de vraag, of alle natuurvoorwerpen eene kopie verdienden - men greep ieder voorwerp aan, bootste het na - en dacht daarmeê der kunst uitmuntend te hebben gebaat, 't Was of het letterkundig talent van het jonge Frankrijk zich partij stelde tegen de fotografie, en eene kampstrijd aanving, wie van beide de werkelijkheid beter op de daad betrappen zoude.
En hierin schuilt zonder eenigen twijfel de eerste en voornaamste misgreep der nieuwe kunstleer. Wat de fotografie gants niet euvel kan geduid worden, het onberispelijke teruggeven van het model in zijne volkomenste realiteit, moet de romanschrijver niet aanstonds als lof worden toegerekend. Alles komt op de keuze van het model aan. Het licht werkt met noodzakelijkheid, volgens vaste natuurwetten - het licht is volkomen in zijn recht, wanneer het een leelijk beeld even leelijk terugkaatst.
Maar de kunstenaar is aan hoogere wetten gebonden - hij staat op het terrein van den menschelijken geest, waar aesthetiesch en moreel gevoel zijne gedachten moeten regelen - zonder welke beide er van geene kunst hoegenaamd sprake kan zijn. De harmoniesch ontwikkelde kunstenaar zal daarom, evenals de Conti van Lessing, slechts door het waarachtig schoone getroffen worden - zijne inspiratiën ontkiemen nimmer bij eene studie van

{==93==} {>>pagina-aanduiding<<}
hetgeen in de natuur of het zedelijke leven absoluut leelijk is - hij verwijlt niet met Balzac in den kapperswinkel van César Birotteau, om cijfer voor cijfer van winst of verlies met warmen ijver te boeken, of bij het sterfbed van le Père Goriot, om alle de snijdende kreten eens zieltogenden, wanhopenden grijsaard met angstvallige nauwgezetheid op te teekenen. De waarachtige kunstenaar staaft door zijne herschepping der schoonheid, dat de kunst boven de natuur gaat, dat nabootsing der natuur wel een onvermijdelijk middel, nimmer het doel derkunst kan zijn.
Er is meer. Het moderne, fransche Réalismus blijft zijn met zooveel ophef gegeven program gantschelijk niet getrouw. Reeds Balzac kwam met zijne psychologische richting tot eene eenzijdige schildering van een enkelen hartstocht: zijne figuren zijn allegoriën, bezielde driften en tochten des gemoeds - op 't allergunstigst beschouwd hoogst zeldzame uitzonderingen, die veeleer tot het domein der zielkunde, dan tot het gebied der kunst behooren. De jongere réalisten volgden dit spoor, en vervielen, of tot een zouteloos katalogizeeren van meubelen of kostumen, of tot eene voorstelling van karakters en hartstochten, die zoo ver buiten den kring der zedelijkheid lagen, dat ze zich slechts den bijval van een schandaal konden verwerven.
De Madame Bovary van Gustave Flaubert scheen aanvankelijk hoogere vlucht te zullen nemen - weldra echter was de teleurgestelde lezer zeker, dat ook dit opmerkelijk plastiesch talent, zonder eenige aesthetische of moreele grondbeginselen, slechts op zijn vermogen van nabootsing en schildering steunde. Dat dit talent zich ook in de Salammbô krachtig heeft gehandhaafd, werd

{==94==} {>>pagina-aanduiding<<}
reeds overvloedig aangetoond - thands zij het mijne taak ten slotte in 't licht te stellen, hoe weinig het jongste, fransche Réalismus in staat was de kunstoefeningen zijner bekwaamste adepten op een veilig spoor te leiden.


VII.

Hadde het groote, vorstelijke genie van Lessing een letterkundig verschijnsel te beoordeelen gehad, als de jongste Romantiek der Franschen ons naar aanleiding der Salammbô te beschouwen gaf, hij zoude niet alleen zijne grondige, veelomvattende wetenschap tegen zoovele antiquarische en historische dwalingen van den dilettantarchaeloog gericht hebben, hij zou allereerst met nadruk zijn opgekomen tegen het smakeloos misbruiken van een krachtig talent, dat zelfs dwalende bewijst, hoe voortreffelijk het op den goeden weg zou kunnen slagen. Flaubert was volgens zijne overtuiging verplicht tot eene onberispelijke, fotografische schildering van eene waereld, die voor een goed deel in 't donker der vroegste tijden verholen lag. Een weinig lektuur, eene reize naar Algiers, eene groote vaardigheid tot kombinatie en tevens - zijn réalisme ten trots - eene veêrkrachtige fantazie - ziedaar de middelen, waarmeê hij deze hoogst moeyelijke taak poogde te vervullen. Lezen we thands hier en daar een paar regelen uit de Salammbô, om te betoogen, tot welke bizarre uitersten het parti-pris van den jongen kunstenaar geleid heeft.
Reeds bij den aanvang van het feest der Huurbenden in Hamilkars tuinen vindt men eene veelzins merkwaardige opsomming van de spijzen en wijnen der soldaten, waarbij de volgende, echt réalistische opmerking gevoegd is:
‘De barbaren zwolgen alle soorten van griekschen wijn

{==95==} {>>pagina-aanduiding<<}
met volle teugen - er lagen wijnpiassen op den grond, waarin met uitgleed. De wasem van het gekookte vleesch verspreidde zich onder het loofdak met den wasem der ademhalingen.’
Wat verder, als 't feest in eene woeste plundering der eigendommen van den afwezigen Hamilkar is ontaard, dringen de soldaten in de stallen der elefanten door ‘om hun de tromp af te houwen en ivoor te eten.’
Als Hanno, die, zonder eenigen historischen grond, met eene afzichtelijke melaatschheid is bedeeld, bij Utika eene overwinning op de Barbaren behaalt, springt de réalist hem aanstonds ter zijde, om eene uitvoerige inventaris van zijn maaltijd en der geneesmiddelen tegen zijne kwaal op te maken, De Suffeet baadt zich in ‘kaneelolie’ en drinkt een ‘bouillon de vipère.’ Men brengt drie krijgsgevangenen uit het leger der Huurbenden. Hanno vermaakt zich hen zooveel mogelijk met beschimpingen te overladen. En van zijne violetkleurige lippen stroomde eene ademhaling, afschuwelijker dan de lucht van een lijk.’ Plotseling komt de tijding, dat de Huurlingen een nieuwen aanval wagen - Hanno wil aanstonds naar het tooneel van den strijd, maar geeft vooraf last de drie gevangenen om hals te brengen.
‘Een neger trok een langen dolk uit zijn gordel - de drie hoofden vielen. Een er van stortte toevallig tusschen de schotels van Hannoos feestmaal, dompelde in eene vaas met vloeistof en dreef er eenigen tijd in rond met gapende mond en wijd geopende oogen.’
Als Hamilkar in Karthago terug is gekomen en de verwoesting gewaar wordt, door de Huurbenden in zijn paleis en tuinen aangericht, barst zijn toorn op hevige wijze los en beveelt hij eenige slavenopzichters en nala-
{==96==} {>>pagina-aanduiding<<}
tige bedienden op voorbeeldige wijze te straffen. Ziehier een staaltjen dezer karthaagsche strafoefening:

‘Allen werden met het gelaat naar de zon gerangschikt, naar de zijde van den tempel van Moloch, den verslinder; voorts uitgestrekt over den grond, 't zij ruggelings, 't zij op den buik. Zij, die tot geeseling veroordeeld waren, werden staande aan een boom vastgebonden, terwijl twee mannen zich bij hen plaatsten, een, die de slagen telde, en een, die ze toedeelde.
‘Deze laatste sloeg met beide handen - de geesel vloog snerpend door de lucht en rukte de bast van de plataanboomen. Het bloed der gegeeselden spatte als een regen door het gebladerte - huilend wrongen de rampzaligen zich als bloedende massaas aan den voet der boom. Iets verder bij de keukens zag men de knechten in lompen en met loshangende hairen een kolenvuur met waayers aangloeyen - een lucht van brandend vleesch kwam u daar aanstonds te gemoet. Zij, die men aan 't voorhoofd brandmerkte, rukten zich met de nagels de oogen uit. De gegeeselden, in zwijm gevallen, maar tegengehouden door de banden om hunne armen, wentelden met gesloten oogen hun hoofd over de schouders.’

Te midden van den slag aan den Markarstroom wordt eene worsteling van elefanten en soldaten dus voorgesteld:

‘Om hen beter te bekampen, wierpen de Barbaren zich in dichte droomen op de elefanten, maar deze drongen midden onder hen door, en stieten de kohorten omver met de stalen spitsen van hunne borstharnassen. Met de tromp verworgden zij de strijders, of hieven ze van den

{==97==} {>>pagina-aanduiding<<}
bodem op, en gaven ze over hun hoofd aan de soldaten, die in versterkte torens op hun rug zaten. Met hunne scheenplaten verbrijzelden ze den vijand en wierpen hem in de lucht - groote stukken ingewand hingen van hunne ivoren slagtanden, als dikke bossen touwwerk van een scheepsmast.’

Als er na den strijd bij den Makarstroom tweeduizend Barbaren naar Karthago worden gezonden, leest men het volgende omtrent hun einde:

‘De tweeduizend Barbaren werden naar eene voorstad gevoerd en op de begraafplaats aan de grafteekenen vastgebonden. Kooplieden, koksmaats, passementwerkers, zelfs vrouwen, weduwen van de gesneuvelden, met hare kinderen, ieder, die maar lust had, kwam om hen te dooden met boog en pijlen. Men mikte langzaam, om hun lijden te rekken: men deed den boog rustig op en neêr gaan - men verdrong elkaâr onder de schare met woedend gehuil. Daar kwamen er, die verlamd waren, op draagbaren aangebracht; velen hadden uit voorzorg mondkost meêgedragen, en bleven er tot het vallen van den avond; anderen vertoefden er den gantschen nacht. Men had er kleine kramen opgeslagen, waar men ververschingen konde bekomen. Velen wonnen er hoog geld door het verhuren van boog en pijlen.’

Na Hamilkars overwinningen, tijdens zijn verblijf in een versterkt legerkamp, grijpt Flaubert gaarne de gelegenheid aan, om de eene of andere afschuwelijke wreedheid bij een uitval op de Huurbenden gepleegd, met de warmste kleuren meê te deelen:

‘Hamilkar deed de verschansing openen, vast besloten

{==98==} {>>pagina-aanduiding<<}
om zich een doortocht te banen. De Karthagers rukten met woedende vaart driehonderd passen vooruit. Maar de Barbaren wierpen zich met zoo talrijke drommen tegen hen in, dat zij teruggeworpen en naar hunne verschansingen weggedreven werden. Een der ruiters van het eerelegioen bleef achter en stortte op de rotssteenen neêr. Zarxas, de balearische slingeraar, vloog op hem af, wierp hem ter aarde en stiet hem zijn dolk in den hals. Vervolgens trok hij het wapen terug, wierp hij zich op de wonde, en zoog hij er het bloed met volle teugen uit, onder vreugdekreten en stuiptrekkingen, die zijn lichaam tot aan de hielen deden schokken. Daarna zette hij zich rustig op het lijk neder, hief hij zijn gelaat op, en boog hij den hals achterover, om de lucht beter in te ademen, als eene hinde, die aan een bergstroom gedronken heeft. Toen ving hij met schelle stem een lied der Balearische-Eilanden aan, eene geheimzinnige melodie vol lang gerekte modulatiën - ophoudende, van nieuws beginnende als de echoos, die 't gebergte weêrkaatst. Hij riep zijne broeders, die gestorven waren, tot het feestmaal - voorts zijne handen tusschen zijne knieën verbergend, boog hij het hoofd langzaam voorover en weende. Dit schrikwekkend voorval boezemde afschuw in aan alle Barbaren, bizonder aan de Grieken.’

Zie hier eene beschrijving van een slagveld, na Hamilkars groote overwinning, door het verraad van Narr' Havas tot stand gebracht:

‘Toen het volkomen donker geworden was, kwamen er honden met lange gele hairen, afzichtelijke beesten, die het leger volgden, zachtkens op het slagveld onder

{==99==} {>>pagina-aanduiding<<}
de Barbaren aan. Eerst lekten zij het geronnen bloed van de gapende wonden, weldra vingen zij aan de lijken te verslinden, beginnende met den buik.
‘Er kwamen vrouwen, die met brandende touwen als toortsen rondliepen, om de lijken te herkennen. Deze lagen in lange rijen op den rug, met geopenden mond en hunne lansen naast zich; of wel in groote hoopen, zoodat men ze omver moest werpen, om te vinden wien men zocht. Dan hieven de vrouwen hare toortsen op, en lieten ze langzaam over de gelaatstrekken schijnen. Vreeselijke wapenen hadden den dooden allerlei saâmgestelde wonden toegebracht. Groenachtige repen huid hingen hun van 't voorhoofd; sommigen waren in stukken gehouwen, and eren verbrijzeld tot aan het merg van 't gebeente, enkelen blauw geworden door verwurging, of wel van 't hoofd tot de voeten opengescheurd door de ivoren slagtanden der elefanten. Hoewel ze allen bijna terzelfder tijd gestorven waren, merkte men toch verschil op in den staat hunner ontbinding. De mannen van het Noor den waren opgezwollen, lijk kleurig, de Afrikanen schenen door rook ingekrompen en begonnen uit te droogen.’

De Huurbenden herinneren zich thands, dat er nog karthaagsche gevangenen in 't kamp waren overgebleven;

‘Men rangschikte hen in rijen op den grond. Schildwachten vormden een cirkel rondom hen heên. Daarna liet men de vrouwen bij dertig of veertig te gelijk binnen Ze wilden zoo veel mogelijk gebruik maken van de weinige oogenblikken, die men haar toestond, liepen

{==100==} {>>pagina-aanduiding<<}
eerst verward en onzeker rond en wierpen zich vervolgens, terwijl ze de namen hunner gesneuvelde echtgenooten uitgilden, op de ongelukkige slachtoffers, verscheurden hen met de nagels en staken hun de oogen uit met de naalden van haar hoofdhair. Vervolgens kwamen er mannen, die ze martelden van de voeten, welke ze bij den hiel afhieuwen, tot aan het hoofd, waarvan ze de huid afrukten. Men vergiftigde de wonden, en wierp er stof, azijn of scherven van aardewerk in. Anderen wachtten achter hen, om op hunne beurt te martelen. Het bloed liep in volle stroomen en allen verblijden zich als de arbeiders van den wijnoogst bij de rookende kuipen.’


VII.

Laat ons thands de Salammbô sluiten. Er zouden nog meer afschuw- en walgingwekkende plaatsen uit zijn aan te halen. Maar de bovenvermelde kunnen genoegzaam volstaan. Men heeft er den réalist in zijne volle kracht kunnen aanschouwen, door zijne stoutheid de opmerkzaamheid boeyende, door zijn talent hooge belangstelling inboezemde, door zijn gebrek aan smaak en aan vaste aesthetische beginselen zonder eenige gratie te veroordeelen.
Het absoluut leelijke, het gedrochtelijke, het afzichtelijke behooren zonder twijfel tot het rijke gebied der aesthetische verschijnselen, als tegenstellingen van het absoluut schoone, het bevallige, het lieflijke. De waarachtige kunstenaar mag het bestaan van het leelijke niet ontkennen, hij neemt het waar als toets voor het waarachtig schoone, hij stelt het zich tot model, waar het dienen mag tot aesthetische dissonant. Shakspere, de réalist bij uitnemendheid, maar de réalist van den waren stempel, Shakspere schept volkomen booze karakters,

{==101==} {>>pagina-aanduiding<<}
schildert de uitbundigste, misdadigste hartstochten, maar plaatst ze als kontrasten tegen zijne hoofdfiguren, maar schakeert ze naast de grootsche gestalten zijner helden met de juiste harmonie der kunsteenheid. Daarom is Jago naast Othello op zijne ware plaats, daarom is Lady Macbeth volkomen gerechtvaardigd.
Het moderne, fransche Réalismus heeft nergens van een dergelijk streven blijken gegeven. Uitgaande van een rechtmatig verzet tegen de uitspattingen eener idealizeerende fantazie, heeft het in zijn zoeken naar het waarachtig doel der kunst middel voor doel gegrepen, heeft het met de uiterste lichtzinnigheid, oppervlakkigheid en gemakkelijkheid de leer verkondigd, datkopiëeren scheppen was, dat alle voorwerpen, ook de stuitendste, eene kopie verdienden, dat de walgelijkste modellen de beste schilders zouden vormen. Van daar al het bloed en al de lijklucht in de Salammbô, van daar die beschonken soldaten, die ivoor willen eten - van daar die afgehouwen hoofden, die in Hannoos spijzen vallen - van daar die gegeeselde en gebrandmerkte slaven - die ingewanden om de ivoren slagtanden der elefanten geslingerd - die bloeddrinkende Zarxas - die vrouwen, welke de gevangenen de oogen met hair-naalden uitsteken. En alle deze beschrijvingen zijn door geene enkele aesthetische gedachte gewettigd, zij verschijnen, omdat de réalist er zich in vermeit de gruwelijkste tafereelen zoo plat mogelijk te schilderen, zij bezitten geene reden van bestaan, dan in de dwaalleer en de ijdelheid van den auteur. Gustave Flaubert is ontegenzeggelijk een talentvol kunstenaar, maar een kunstenaar als de pianist, die eene ongehoorde virtuoziteit bereikte in het aangrijpen van dissonanten, doch geen enkel middel kende om ze harmoniesch op te lossen.
23 Mei 1863.







{==102==} {>>pagina-aanduiding<<}

Poëzie van november 1863.

I.

Allegoriën zijn meestal leelijke, houterige, stijve figuren. Eene jonge dame met een klassiek kapsel en eene tuniek van onbekende verwe - soms met eene speer, soms met een lauwertak in de vingeren, soms met leêge handen, maar met een boek op den schoot. Haar naam is Legio. In de goede oude dagen der Rhetorijkers heette zij soms ‘Vreese des Heeren,’ of ‘Kennisse der Wörheyt,’ of ‘de. Straffe Gods,’ of al wat de kamerbroêrs maar mochten verzieren, zonder smaak, zonder bezieling. De moderne voorstanders van Grieken en Romeinen zwoeren haar te dooden en boden in ruil de negen gezusters van Apollo. Sints die dagen heet ze soms Muze, of soms Zangster, zoo als Tollens en Dorbeck haar doopten, maar eigentlijk is zij eene bastaard-dochter van hare grootmoeder Rhetorica en hare moeder Rénaissance.
En toch kan het gebruik van sommige allegoriën een treffelijk effekt maken, zoo als b.v. aan de Universiteit, de Alma Mater, wie jaarlijks op den dies zoo duizenden zoete vleyerijen gezegd worden, of, om een alles afdoend voorbeeld te bezigen, zoo als: de nederlandsche Maagd. Hoevele poëten, teekenaars, graveurs zouden in de jongste dagen (1863) au bout de leur Latin geweest zijn,

{==103==} {>>pagina-aanduiding<<}
hadde niet de goede nederlandsche Maagd hen gesterkt in den arbeid en gratis gepozeerd onder eene vaderlandsche causerie.
Ik heb ook eene allegorie noodig. Maar ik zoek te vergeefs onder de bestaande en officiëele om een oogenblik gehoor. De Alma Mater mistrouwt mij, want zij is op jaren, en veel te achtbaar om als grande utilitéop te treden. De Zangster van Tollens heeft eene bizondere grieve tegen mij en de nederlandsche Maagd zou mij zeker de eer van haar gezelschap geschonken hebben, verkeerde ze niet in de gants eigenaardige pozitie van een jonge dame, die op den zeventienden November (1863) wat drok feest vierde en thands volstrekt rust noodig heeft.
We zullen dus eene nieuwe schoone moeten scheppen - tenzij de Genius f.g. der nederlandsche Dichtkunst ons wellicht dien dienst zou willen bewijzen. De partikuliere Beschermvrouw der vaderlandsche Poëzie schijnt mij inderdaad gunstig gestemd. Toch is ze in de laatste dagen zwaar vermoeid door de onafgebroken lektuur van de talrijke scheppingen der tallooze oranjedichters en heeft ze haren kamerdienaar strikten last gegeven, om geen enkel mensch, ware het ook Withuys met een nieuwen feestzang, toe te laten.
Maar we hebben eene allegorie noodig en onze stijlbehoefte is ruim zoo dringend als hare begeerte om te rusten. Haar kamerdienaar is een fatsoenlijk jonkman, die zijne waereld kent en:

‘- il est avec le ciel des accommodements!’ 


- ‘Zoo mogen we u dan eindelijk aanschouwen, geëerbiedigde Beschermvrouw der vaderlandsche Poëzy!’
- ‘Zwijg onbeschaamde!’ - snauwt ze mij opvliegend toe. - ‘Een oogenblik leg ik mij ter ruste en aanstonds zie ik mij weêr gestoord! Zijt gij een dichter?’

{==104==} {>>pagina-aanduiding<<}

‘Vergeving, ik sta min of meer in dienst van uwe hooge bloedverwante Aesthetica en ik vermoed, dat ge in de laatste dagen ruim uw deel van het lief en leed dezer waereld hebt ondervonden. Mijne innig vereerde Meesteresse riep mij heden tot haar en sprak mij over uwen bedenkelijken toestand. Ze gaf me den last u op te beuren en te bemoedigen. Duizenden van liederen hebt ge ingezien, doorloopen, afgekeurd - hoe vele hebt ge genoten? Hier en daar een goed kopplet, als het door een gevierden naam was onderteekend, maar waar vondt ge eene degelijke schepping? Vaderland en Oranje werden hartelijk genoeg bezongen; maar was reeds een enkel waarachtig Dichter aan 't woord? Ge, aarzelt en zoekt, en spreekt van Ten Cate en Van den Bergh. Maar ge moogt niet aarzelen, want ik mag u met de meeste vreugde verklaren, dat ik u het lied van een Dichter breng. Laat ons op de sofa plaats nemen en vergun mij u een kort overzicht te geven over dezen Jubelzang.’ 1)

II.


‘Een krans gezwierd, een gouden krans! 
Om 't wapenschild des Vaderlands! 
De Oranjeleus met groen omweven! 
Bij 't vreugdmuziek en 't schutgebrom, 
De driekleur uitgezwaaid alom 
En 't jubelsein gegeven!’ 


Gelegenheidspoëzie, bijschriften bij gravuren, wie er zich aan vergapen mocht, zeker de Dichter niet van bovenstaand kopplet, het eerste van zijn Jubelzang aan het Novemberfeest. De krachtige, keurige, zinrijke zan-
{==105==} {>>pagina-aanduiding<<}
ger van Jocliébed en van Heemskerk's tocht naar Gibraltar heeft eene gave geofferd op 't autaar van 't juichend vaderland: worden we niet door vooringenomenheid verblind, dan keuren we haar zijn gevierd talent ten volle waardig.
Intusschen zij hij voorzichtig met zijn ‘schutgebrom!’
Maar reeds jubelt onze Bard over den heugelijken ommekeer van November 1813:

‘De schandlivrei werd afgescheurd; 
De Liebaard weêr omhoog gebeurd; 
De roofzieke Aadlaar plofte neder. 
Aan Scheevlings oever - nooit zoo schoon! 
Kwam 't heil, eens met Oranje ontvloon, 
Hier met Oranje weder.’ 
 
‘o Vreeslijk had ons 't Lot vertreên! 
Nog rilt het mij door merg en been, Herdenk ik, grijzaard, d' angst dier tijden. 
Hoog was de wrange kelk gevuld, 
Te wranger, wijl gevoel van schuld 
Zich mengelde in ons lijden!’ 


Zie, we wenschen in geene staatkundige konfessie te komen, maar wat ge daar gezongen hebt, nobele, benijdenswaardige Dichter! dat heet den rechten toon te treffen - dat is onverschrokken de vinger geplaatst op de wonde dier tijden - dat is geene laffe vergoelijking, noch kleurlooze uitstalling van eufemismen - dat is de waarheid in ronde, fiere, mannelijke taal!
Ik volg u met graagte, als ge aldus voortgaat:

‘Wij, telgen van dat reuzenbond, 
Dat tachtig jaar in 't harnas stond, 
Totdat het zich had vrij geslagen - 
Wij, laf door weelde, twist en waan, 
Wij volgden - slavenboeijen aan - 
Eens dwinglands zegewagen.’ 



{==106==} {>>pagina-aanduiding<<}


‘Ons erf, dat zee-ontweldigd land, 
Waar 't voorgeslacht in 't vrije zand 
Te rusten dacht na 't heldenstreven - 
(o Gruwel) 't werd, als oeverslijk, 
Een deel verklaard van 't Groote Rijk! 
Zijn naam zelfs uitgewreven.’ 


Iets gewrongens is er in deze strofen zeker op te merken en de uitroep: ‘o Gruwel!’ is wellicht wat al te melodramatiesch-tragiesch - wat al te Helmersch!

‘Een slagboom sloot ons 't wereldmeer; 
De handelkiel, zoo prat weleer, 
Verrotte, onttakeld, in de haven. 
Geen werk, geen winst; alom de nood! 
Verarmd, ontbrak zelfs hun het brood, 
Die 't vroeger andren gaven.’ 


Uitmuntend, grijze Maestro! daar vonden we u weêr!

‘Der knapen bloem, van 't hart gescheurd 
Der oudren, werd naar 't heir gesleurd 
Om - strijdend voor hun beul - te vallen! 
Het schoonst, het eêlst der maagdenschaar 
‘Was 't loon, door d' aartsgeweldenaar 
Bestemd voor zijn vazallen.’ 
 
‘En al wat uitbluscht en verneêrt 
En beven, kruipen, huichlen leert - 
't Verzwaarde nog den last der plagen. 
De Snoodheid wist, dat dáár alleen, 
Waar fiere deugd voor goed verdween, 
Ze 't juk gewillig dragen.’ 
 
‘Toch miste zij haar duivlendoel: 
De vonk van vaderlandsch gevoel, 
Hoe onderdrukt, was niet te dooven. 
Moest kreet en klagt in 't hart gesmoord 
Wat door geen spieën werd gehoord, 
Dat hoorde God hierboven!’ 



{==107==} {>>pagina-aanduiding<<}

De waardeering van den eersten Napoleon schijnt nog altijd vele zwarigheden aan te bieden. U is hij ‘Dwingeland’, is hij ‘de man des bloeds’, is hij ‘Aartsgeweldenaar’, anderen de groote Staatsman, de groote Keizer, de groote Veldheer. Behoort er wellicht in deze dagen moed toe zulk gevoelen openlijk te belijden, het zal mij nimmer aan achting ontbreken voor uwe echt vaderlandsche meening, noch aan openhartigheid, om mij blijmoedig met uwe antiphatiën tegen den eersten Korsikaan te vereenigen.
Maar ik vergat reeds de wijze les van Alfred de Musset:

‘La politique c'est nôtre misère!’ 


en ik luister weêr naar uw woord, als ge aanvangt de bevrijding van 't vaderland te bezingen, na ‘Leipzigs slagveld’:

‘Toen - dreigde al 's dwingers magt nog hier - 
Niet tembaar meer was geestdrifts vier: 
Het knetterde door spleet en kloven. 
Daar sloeg den vlam den krater uit 
Bij 't luchtdoordondrend vreugdgeluid 
Van 't oude Oranje boven!’ 
 
‘De Gauler vlood - en heinde en veer 
Was 'tééne kreet: “Prins Willem keer!” 
“Hij - als de Zwijger - grijp de toomen!” 
En Willem kwam - op 't volle strand 
Aan 't hart gedrukt door 't Vaderland 
Bij dankbre tranenstroomen:’ 
 
‘Waait, zwiert Oranje- en Leeuwenvlag! 
Geen dag verwint dees Jubeldag: 
Zing, blonde jeugd! juicht, grijze hairen! 
Wij, slaven zonder naam en eer - 
Wij werden vrije mannen weêr 
Van daag voor vijftig jaren!’ 



{==108==} {>>pagina-aanduiding<<}

Onmogelijk is het mij u te zeggen, hoe zeer mij dat laatste kopplet treft! Doch ge hebt ze beleefd die jaren van smaad en kastijding - is het wonder, dat u geene heerlijke bezieling ontbreekt bij het herdenken van dien plotselingen ommekeer? Nog klinkt u eene echo van Bilderdijks triumflied in de ooren en ge schreeft deze regelen zijn:

‘Holland leeft weêr!’ 


ten volle waardig!
In tijden van volksramp of volksvreugde is er eene schrikwekkende konsumptie van rijmwoorden in Nederland gebruikelijk, 't welk niet zelden zonder belangrijke ongelukken afloopt. De overstrooming van 1861 en de brand van Enschede mogen hiervoor getuigen - onze Novemberdagen (1863) zullen het met nog meer klem vermogen. Het feestgewoel en de geestdrift mochten ons verdraagzaam stemmen voor de oranjedichting, des te meer vuurden ze ons aan met kracht te applaudisseeren, nu Mr. A. Bogaers met zijn Jubelzang optrad. Want ook het slot van 't gedicht is de vorige reeds aangehaalde strofen waardig:

‘Nu lachte ons in 't verschiet de Vreê; 
Ons noodigde op haar plas de Zee, 
Als oude, niet vergeten vrinden: 
Vlug heesch de koopvaardij heur zeil: 
't Wierd welkom toegeruischt en heil 
Door alle vier de winden.’ 
 
‘En zij, die droef eens van ons vloog, 
De Hoop herscheen, met stralend oog 
Den ijver wekkend en 't vertrouwen: 
Ons wuifde voorspoeds hand van veer 
Beloften toe van wederkeer, 
Beloften, wel gehouën.’ 



{==109==} {>>pagina-aanduiding<<}


‘Ja, wél gehouën! - Blik in 't rond 
Zie, Neêrland, overzie den grond, 
Waarlangs de tijdstroom heeft gevloten! 
Wat stammen 't onheil nederhieuw, 
Hoe digt is overal op nieuw 
Het groen omhoog geschoten!’ 
 
‘Alomme werkt de nijvre hand; 
De stad ontzwelt haar vesten; 't land 
Is bont van kudden, die er krielen; 
De markt, de beurs, de visschersvleet - 
't Geeft alles brood voor eerlijk zweet 
Aan duizenden van zielen.’ 
 
‘Poog dan met dweeprig angstgeschreeuw 
Bekrompenheid den Geest der eeuw 
Te stuiten in 't onstuitbre streven; 
Treên wij hem na, met kloek beleid 
Den schat verzaamlend, dien hij spreid, 
Die schat is kiemend leven:’ 
 
‘En schuiflen, laster, eigenbaat, 
En haat en nijd: - dat broed versmaad! 
De Deugd heeft andre bondgenooten. 
Waar 't deeglijke, in wat hulsel, woont, 
Waar wijsheid, braafheid, kracht zich toont, 
Dáár, dáár ons aangesloten!’ 
 
‘Zoo, braven! zal dit vreugdgetij 
Ons voorboô zijn en profecij 
Van duizend duizend vreugdedagen: 
Zoo Nederland - de Oranje bloem 
Steeds op haar helm - met nieuwen roem 
Haar roem van vroeger schragen!’ 


En thands mijne Allegorie, mijne Schutspatronesse der vaderlandsche poëzie! zijt ge het niet met mij eens, dat onder zooveel feestgerijmel deze Jubelzang is eene heer-lijke uitzondering?








{==110==} {>>pagina-aanduiding<<}

Het lantspel van Joost van den Vondel.

I.

Van outsher was de Pastorale eene kunstschepping van den geschokten, ontrusten dichter, die zich in het domein der idealen terugtrok, als de werkelijkheid van daar buiten hem al te vijandig aangrijnsde. De Pastorale was aanstonds een protest tegen den geest der eeuw, een fantastiesch kontrast met de gebrekkigheid van het bestaande - een lyriesch-dramatiesch pleidooi voor de verstoorde illuziën van den kunstenaar, Theokritus en Vergilius beide zochten hun heil in de herderswaereld, toen het krijgsrumoer hunner dagen en de eerzuchtige woelingen hunner medeburgeren het toenemend zedebederf tot den uitersten trap deed stijgen. Arkadië was het rijk der beminnelijkste reinheid en deugd geworden. Zijne herders zagen zich eensklaps met lyrische moraliteit en paradijseenvoudig-heid getooid - de Idylle was geboren.
Theokritus, de Columbus dezer nieuwe waereld, had aanstonds eene eigenaardige verf gekozen voor zijne landschapschilderingen, had van den beginne het denk-
{==111==} {>>pagina-aanduiding<<}
beeld doen geboren worden van een idealenland met idealische bewoners en idealische gevoelens, door des dichters heimwee naar iets schooners en beters dan den voorhanden toestand, soms door 's dichters melancholie in 't leven geroepen. De Germania van Tacitus is in dezen zin eene historische pastorale. Van daar de ongewone bijval, welke der Idylle in den modernen tijd ten deel viel. Zij was reeds voor een deel romantiesch door het begrip van waereldwarsheid, 't welk zij in kiem bevatte, 't welk eenmaal tot het centraaldogme der Romantiek zou worden verheven.
Het lievelingsoord der Pastoralë werd Italie in den loop der zestiende eeuw. In 1502 had Sannazaro zijne Arcadia te Venetië doen uitgeven en, mocht hij er zich zelven als Azzio Sincero in hebben geschilderd, het idyllische herdersland was er niet minder nieuw om herboren als kontrast tegen het woelig, oorlogvoerend heden, maar ook als dichterlijke klacht over eigen ongelukkige liefde. Deze laatste trek schonk der moderne ekloge iets karakteristieks, iets erotiesch in den trant van Dantes Vita nuova. De melancholie van den dichter ontstond ditmaal niet alleen door waereldsmart over het zedenbederf der eeuw, de droefheid over eene verlorene of trouwelooze geliefde verleende der italiaansche pastorale eene geheel nieuwe kleur. Allermeest kwam dit uit in de voortreffelijkste van alle, in den Aminta van Torquato Tasso.
De Aminta, een der kostelijkste juweelen aan Italiëns dichterkroon, is op nieuw eene voortzetting van Sannazaroos manier. De dichter verbergt zich onder den naam van Tirsi en looft zijn meester Alfonso II van Ferrara en zijne beschermsters de Princessen Lucrezia en Elenora in heerlijke lyrische verzen. Geschreven op

{==112==} {>>pagina-aanduiding<<}
jeugdigen leeftijd 1) was het de harmonische uiting van den frisschen, veêrkrachtigen geest des zangers, die den tijd nog niet beleefd had, toen zijne roerende klacht:

‘Non avere una candella 
Per inscrivere gli suoi versi!’ 


in een onverbiddelijken kerker geklonken had. Zachte toespelingen op eene liefde, 2) die schuchter scheen, omdat ze vermetel was, juichende triumfzangen over de almacht van god Amor, in abito pastorale, hymnen aan de jonge lente in een landstreek, die trotsch zijn arkadiesch voorkomen naar Ferraraas natuur scheen geschilderd - dit alles vormde zulk een voortreffelijk kunstgeheel, dat Guarini door zijn welberoemden Pastor fido geen schitterender roem zocht te verwerven, dan de algemeen gevestigde overtuiging, dat hij met zijne pastorale de waardige wederga van den Aminta had in 't leven geroepen.
Maar Battista Guarini had van de erotische tint der Pastorale slechts een zijdelingsch gebruik kunnen maken. Ver over de middelbare jaren, vader van een groot huisgezin, ging het niet aan als Petrarca met het beeld eener verzierde geliefde te dweepen - verborg hij behendiglijk het leed zijner gekrenkte eerzucht in de weeklachten van den mistroostigen herder Carino. De gantsche europeesche letter-
{==113==} {>>pagina-aanduiding<<}
kunde had intusschen te midden der reusachtige worstelingen van den hervormingstijd zich vermeid in het poëtische toevluchtsoord, 't welk de Arkadisten op nieuw hadden geopend. Montemayor voerde in Spanje den herderroman in, toen hij zijne Diana ontwierp, zijne Diana, eene welluidende, sombere echo van de teleurstelling eener eerste liefde. Honoré d'Urfé schreef den eersten franschen roman, die in geheel Europa opgang maakte - schreef de Astrée, welke ruimte aanbood voor eene kunstig ingevlochten épizode, waarin 's dichters heimelijke hartstocht voor de echtgenoote zjjns broeders met uitvoerigheid gevierd wordt. Sir Filips Sidney, die voor onze vrijheid bij Zutfen zoo heldhaftig sneuvelde, deed hetzelfde met zijn Countess of Pembrokes Arcadia. In Nederland ontwierp de kluchtige; maar voortdurend amoureuze Breêroô een herderspel de Angeniet,'t welk door den vroegen dood van den dichter niet voltooid werd, maar volkomen de erotische methode van de italiaansche school huldigde.
Met het aanbreken van de achttiende eeuw was de bloeitijd van de Pastorale verloopen - om slechts later door duitsch genie onder den invloed van Napoleons zegetochten op nieuw voor korte pooze aan te breken. Toch wijdde de achttiende eeuw eene buitengewone belangstelling aan de herders-waereld en zocht zij om strijd in kleuren en verzen de idyllische stemming levendig te houden. Slechts harer overmatige bewondering van het gladde, het verniste, het vloeyende, het zoetelijk-gemaniëreerde valt de schuld ten deel, dat haar streven geen duurzamen indruk mocht maken. Florian en Watteau werkten voor markiezinnetjes, die het hoofd niet durfden bewegen uit vreeze voor stoornis in het wit besneeuwde torenkapsel à la jardinière, die door langdurige oefening een volkomen meesterschap bereikt hadd en in het opplakken der verraderlijke moes-
{==114==} {>>pagina-aanduiding<<}
jens, die met volmaakte gratie zich balanceerden op de spits toeloopende, hooge talons rouges, terwijl ze een schuimenden feestkelk overreikten aan de gasten van den Regent.

II.

Toen het den Amsterdammers in het vredejaar 1648 aan eene jubelhymne ontbrak, om de vreugde der neringrijke stad naar waarde recht te doen, schreef Joost van den Vondel zijne Leeuwendalers, een ‘lantspel’. Oppervlakkig mocht het vreemd schijnen, dat ‘Melpomens treurpoeet’ eene pooze haren dienst verliet, voor wie geen vreemdelingen zijn in de ontwikkelings-geschiedenis van Vondels zieleleven en zijne daarmeê overeenstemmende uitingen in de kunst heeft het woord lantspel niets geheimzinnigs meer. De geschiedenis van Vondels dichterleven, van zijn kloeken, ernstigen, vromen dichtergeest, is tot lof der nederlandsche natie niet langer een ongeschreven boek. Mr. J. van Lennep heeft door zijne uitgave van Vondels werken, door zijne biografische, kritische en grammatische ophelderingen een belangrijken dienst aan de geschiedenis der nederlandsche letterkunde bewezen, heeft onzen hoofddichter en zich zelven een waarachtig ‘monumentum aere perennius’ gesticht - heeft voor het eerst eene voldoende chronologische ordening in de rijke goudmijn van Vondels poëzie aangebracht. Maar des ondanks blijft het, helaas! waar, dat de schoonste zangen van den dichter der Leeuwendalers slechts voor eenige ingewijden schijnen geschreven, dat de belangstelling in den roem van onzen grootsten Poëet zich slechts tot een schermen en knutselen met enkele aanprijzende bijvoegelijke naamwoorden bepaalt.
De wijze, waarop men een vijfentwintigtal jaren ge-
{==115==} {>>pagina-aanduiding<<}
leden over Vondel sprak, zijn we nog niet geheel te boven. Men zocht eenige epitheten, men vond den dichter verheven, stout en gemoedeljjk-vroom, men rakelde daartoe een handvol citaten uit zijne werken op en schikte ze onder de verschillende rubrieken in de naïve overtuiging, dat men eene bijdrage tot ‘billijke’ waardeering van 's dichters genie had geleverd. Maar de goede weg was reeds lang gewezen. Dr. R.C. Bakhuizen van den Brink had in zijn kernachtig artikel: Vondel met Roskam en Rommelpot eene geheele periode uit Vondels leven en schriften kritiesch en historiesch toegelicht in een der vroegste jaargangen van: de Gids (1837). In een opstel van den heer E.J. Potgieter: het Rijksmuseum te Amsterdam, eenige jaren later, (1844), viel eene bladzijde te lezen, die door zinrijkheid met den keurigen vorm om den voorrang dong, die een aanschouwelijk beeld van Vondels streven op lyriesch en dramatiesch gebied zonder eenig misbruik van epitheten aanbood. De uitgave van Mr. J. van Lennep ronde, wat hier en elders aangewezen was, volkomen af - ze wierp een helder licht op duistere plekken in 's dichters leven en werken, ze verhaalde met haren aangenamen, bevattelijken, zaakrijken stijl de eigenaardige, belangwekkende ontwikkeling van den dichter en van den denker Joost van den Vondek. Trots dit alles, zeiden we, bleef de ‘billijke’ waardeering van dien meest bevoorrechten zoon der nederlandsche Muzen nog altijd iets onbillijks, iets konventioneels, iets ploertigs aankleven. Men ging telken jare den Gysbrecht zien vertoonen, tot onkenbaar wordens toe verminkt in zijne gekastigeerde tooneel-uitgave, meestal ongenietbaar bovendien door gebrek aan smaak bij de nederlandsche tolken van den treurspeldichter. Men las op school de eene of andere rei uit den

{==116==} {>>pagina-aanduiding<<}
Lucifer of den Palamedes: men leerde haar zelfs van buiten, maar vergat haar even spoedig en met even weinig gewetenswroeging, als men de zooveelste ode uit het zooveelste boek van Horatius' Lierzangen uit het geheugen verloor. Vondel was en bleef impopulair.
De oorzaken van dit verschijnsel zijn van verschillenden aard. Mochten we ons hier eene uitweiding veroorloven, er zou dan allereerst moeten gewezen worden op den mensch Vondel, op zijn eigenaardigen aanleg in verband met den tijd en de plaats, waar hij verscheen - er zou hier sprake zijn van die gulden eeuw, toen het Gemeenebest der geüniëerde Provinciën met kloeken klem een zelfstandig bestaan won - toen Amsterdam onder de eerste steden der waereld geteld werd. Er zou hier eene herinnering gevoegd hebben aan de ijverige pogingen der taalbeschavers, der puristen, der latinisten en der kameristen: ‘In Liefde Bloeyende’ - er zou met allen nadruk op gewezen moeten worden, hoe Vondels bijbelsch gemoed in verband met zijn choleriesch temperament, onbeschaafd en onbesnoeid in den aanvang, weldra door de ernstige studie der beste latijnsche dichters een louteringsproces onderging, 't welk hem niet altijd voor eenzijdigheid en onhandigheid bewaarde. Vervolgens zou er hier eene teekening moeten beproefd worden van den nieuw herboren, klassiesch arbeidenden Vondel, terwijl iedere gebeurtenis van den dag in zijn dichterhart eene welluidende echo wekt - terwijl hij als kampioen voor den Advokaat en de Remonstranten eenige zijner schoonste lyrische liederen zingt en zich geheel eigenaardig als satyrenschrijver openbaart. De treurige teleurstelling van den militeerenden dichter, die in den triumf zijner partij eene vaste overtuiging omtrent hare onfeilbaarheid verliezen moest, de woelingen van

{==117==} {>>pagina-aanduiding<<}
den vromen, naar licht en waarheid dorstenden Christen, de welsprekendheid van Leonardus Marius, het langzaam overhellen van het dichterhart naar de aesthetische vormen van den katholieken eeredienst, 'twelk in den Gysbrecht een weemoedig praeludium aanheft en in de Maeghden met volle geestdrift uitbarst - dit alles zou de stof leveren voor eene volgende schildering, die den dichter van de Altaergeheimnissen zou hebben aangekondigd. De katholieke Vondel in den vollen ijver eens nieuw bekeerden zou wellicht minder aandacht verdiend hebben, dan de blijde amsterdamsche poëet, die in de Leeuwendalers den altijd stijgenden luister zijner vurig geliefde stad in de heerlijkste verzen profeteert, en zich, om den wille der goede zaak, angstig onthoudt van zijne eigene Sympathiën op staatkundig terrein uit te spreken. Ten slotte zoude er eene verdubbelde inspanning moeten aangewend worden bij de beschrijving van 's dichters hoogste vlucht in den Lucifer, bij 's mans huiselijk leed door het wangedrag zijns zoons - bij zijne aandoenlijk smartelijke grijsheid, toen hij in den kerker eener amsterdamsche Bank van Leening verzen schreef, waar hij panden boekte.
En dit alles zou overvloedig gestaafd hebben, waarom Joost van den Vondel, impopulair voor zijne tijdgenooten, tevens impopulair is gebleven voor het nageslacht. Het feit pleit te sterker voor den dichter, naarmate het de bewonderaars van Cats en de zijnen te gestrenger veroordeelt. Gedurende zijn leven zag Vondel zijn meesterwerk: de Lucifer, na de tweede vertooning van het tooneel gebannen, omdat hij er den naam van ‘God en al zijn englen’ te dikwijls in genoemd had. De Lucifer was ongetwijfeld te goed voor den amsterdamschen schouwburg, maar de arme dichter, die men zeker

{==118==} {>>pagina-aanduiding<<}
niet van overdreven zelfwaardeering mag beschuldigen, werd tot op zekere hoogte gedwongen een mythologiesch treurspel Salmoneus te voltooyen, ten einde men van de dekoratiën en het ‘hemelwerk’, opzettelijk voor den Lucifer aangeschaft, het noodige gebruik zou kunnen maken. Mannen als Jan Vos, de glazenmaker-auteur, en Samuel Coster, de arts-tooneeldirekteur, hadden het opperste gezach in handen en vielen in den smaak van een publiek, 'twelk het talent van den waarachtigen dichter met dezelfde achting bejegende, als waarmeê men thands een akrobaat of goochelaar zou toejuichen. En zelfs mannen van talent, van letterkundige beschaving, als Hooft, hadden den dichter van den Palamades en der Altaer-geheimnissen den rug gewend. Hij had zijne remonstrantsche, later zijne katholieke overtuiging met te veel aandrang uitgesproken, de urbane en fijn beschaafde Hooft zou zich door zijne luide stem op het hooge huis te Muiden gekompromitteerd geacht hebben.


III.

Eene andere oorzaak voor Vondels impopulariteit - welke ons te geljjk naar de Leeuwendalers en de studie der Pastorale zal terug voeren - eene andere oorzaak voor Vondels impopulariteit ten onzent schuilt in de verwaarloozing van de studie der vaderlandsche letterkunde door het opkomend geslacht van voor vijftien, twintig jaren geleden. De schoone teekenen des tijds, des dags vooral, schijnen weldra ook dit bezwaar uit den weg te zullen ruimen - niet alleen de Aeneïs, niet alleen de Cid, niet alleen les Aventures de Télémaque, niet alleen die Jungfrau von Orleans zullen door de hollandsche jongens onzer gymnaziën genoten worden, zij zullen Vondel lezen, ze zullen de Leeuwendalers in handen nemen.

{==119==} {>>pagina-aanduiding<<}
Dr. Eelco Verwijs heeft het allergelukkigste denkbeeld opgevat, eene uitgezochte verzameling van nederlandsche klassieken voor gymnaziën met aanteekeningen en inleidingen te voorzien. Reeds zagen twee nummers het licht, de Leeuwendalers en Episoden uit Hoofts Historiën, twee boekjens, welke onzen gymnaziasten een schat van taalkennis zullen aanbieden, zoo ze onder opzicht van een smaakvollen gids worden beoefend.
Het uitstekend beleid en het gants praktiesch doel der uitgave maken het onzes inziens onnoodig over kleinigheden uit te weiden en onze aankondiging zou zich tot een hartelijk woord van toejuiching bepaald hebben, had niet eene enkele uitdrukking van de inleiding op den omslag in hooge mate onze aandacht getrokken.
- ‘Wat schoon is, wat goed is, wat edel is’ - lezen we daar - ‘treft het vatbare gemoed van den knaap en jongeling van zelf, en uitweidingen van aesthetischen aard treffen althans een Hollandschen jongen niet. De leeraar moet al met een uiterst fijnen smaak en veel tact begaafd zijn, om zoo iets zijne(n) leerlingen aangenaam te maken: holle exclamaties van ‘Hoe heerlijk, hoe onovertrefbaar schoon!’ in alle toonaarden, dienen eer om den revolutionairen geest, die ieder jong mensch ingeboren is, aan te wakkeren en hem tegen die onovertrefbaarheden in verzet te doen komen, of, dat nog erger is, zoo die geest niet in hem is gevaren, hem tot dezelfde holle exclamaties te laten vervallen.’
Vernuftig, en menschkundig als wij de opmerking achten, bevat zij toch eene onjuistheid, die we uit geestdrift voor het streven van Vondels en Hoofts geestigen interpreet niet mogen onderdrukken. De ijver van den grammaticus voert hem te verre. Er zou recht zijn in de bewering, die volhield, dat een gymnaziast gewoonlijk niet dweept

{==120==} {>>pagina-aanduiding<<}
met taalvergelijking, dat een leerling der hoogere burger-school de toelichtingen uit Kiliaan volkomen onbruikbaar moet oordeelen, omdat hij geen Latijn verstaat. Maar nader aandringen op dit stuk, zou onbillijk zijn, daar we vernamen uit dezelfde inleiding, dat de aanteekeningen ook met het oog op den leeraar zijn saâmgesteld. Er is iets geheel anders - een verschil van beginsel.
Het ‘aesthetische gevoel bij de nederlandsche jongelingschap te ontwikkelen’ komt ons gants niet identiesch voor met ‘nolle exclamaties van: “Hoe heerlijk, hoe onovertrefbaar schoon!”’ Dergelijke uitroepingen behooren tot de aesthetische geloofsbelijdenis van letterkundige geschiedschrijvers, als Matthys Siegenbeek en Jeronimo de Vries, als de baron Collot d'Escury en sommige nog levenden. De hollandsche jongen, de hollandsche student zou er met recht protest tegen aanteekenen. Is eene grammatische verklaring van Vondel en Hooft eene onmisbare vereischte bij de lezing hunner werken, eene historiesch-aesthetische moet er zich onmiddelijk bij aansluiten. De rokoko-aesthetiek van de achttiende eeuw, die met bijvoegelijke naamwoorden manoeuvreert, zij voor goed het zwijgen opgelegd, maar de wenken door geniën als Lessing, in zijn Laöcöon, als Goethe in zijn Wilhelm Meister, als Gervinus in zijn Shakespeare gegeven, mogen door geen enkel beschaafd man onverschillig worden voorbijgegaan. De exklamatie-aesthetiek is reeds lang op de vlucht geslagen door de historiesch-réalistische methode, die uit Lessing spruit, die in Engeland een vereerder in Macaulay vond, die in Frankrijk door Henri Taine met zooveel talent wordt gepredikt, die door Robbert Zimmermann met den besten uitslag in Duitschland op de geschiedschrijving der aesthetische wetenschap is toegepast.
Dr. Eelco Verwijs zal de eerste zijn, om dezen eisch

{==121==} {>>pagina-aanduiding<<}
toe te stemmen, daar we reeds in zijne ‘Inleiding’ 1) op het voetspoor van Mr. J. van Lennep, eenige historische bizonderheden vermeld vinden, die de verschijning der Leeuwendalers in 1648 uitleggen. Die bizonderheden tot een samenhangend geheel te verwerken, de persoon des dichters en zijne gemoedsstemming er mee in verband te brengen, de gantsche kunstschepping in hare verhouding tot de mogelijke modellen, welke zij uit oudheid of latere dagen ontleende, nauwkeurig af te bakenen - dit alles behoort tot de gezonde interpretatie eener tragoedie of pastorale van Vondel, nadat eerst alle grammatische zwarigheden overwonnen zijn en taalstudie en taalvergelijking ieder hare billijke aanspraken hebben doen gelden. Ware het alleen om het laatste te doen, dan mocht elk brok proza, elk gedicht onzer taal even geschikt geacht worden, maar kiest men met uitstekenden smaak een zoo voortreffelijk kunstwerk als de Leeuwendalers, dan behoort eene historische, aesthetische verklaring de grammatische op den voet te volgen. Hoe men zeker niet

{==122==} {>>pagina-aanduiding<<}
verwachten mag, dat onze hollandsche jongens de kunstgehalte van Vondels lantspel aanstonds ‘van zelf’ zullen vatten, rest ons thands nog een weinig nader te staven.


IV.

Letterkundige kunstgewrochten gaven dikwijls bij beoefening en waardeering met eigenaardige moeilijkheden te kampen. Rembrandt sprak door kleuren en gantsch Europa begreep hem aanstonds - Shakspere schreef de vorstelijkste meesterwerken in de tragoedie en komoedie, om eerst na twee eeuwen op zijn waren prijs te worden geschat. Een verminkt fragment van een grieksch standbeeld schonk oogenblikkelijk kunstgenot - een blijspel van Aristofanes bleef onverstaanbaar voor wie niet tot de innigste geheimen van Oud-Athenen was ingewijd. Eene Madonna van Rafaël, een Messias-kop van Guido Reni, een bedelknaap van Murillo maakten een verrassenden, onmiddellijken, overweldigenden indruk - een lied van Hooft, een leerdicht van Huyghens, een treurspel van Vondel konden alleen op middellijke wijze, door kennisneming van de omstandigheden waaronder ze werden opgesteld, tot hoofd en gemoed van den lezer doordringen. Inderdaad kleeft deze zwarigheid al de kunstwerken van den menschelijken geest aan, die zich eene taal tot uitdrukkingsvorm kozen. Zoo eenige menschelijke schepping, dan voorzeker staat de taal onder de machtigste invloeden van tijd en plaats. Van daar, dat tot juiste waardeering van eenige litteraire schepping de taalkundige verklaring in de eerste plaats in aanmerking komt.
Doch hiermeê is slechts een deel der moeyelijkheid overwonnen. Nieuwe bezwaren rijzen er uit het heerlijk voorrecht van den letterkundigen kunstenaar, die eene

{==123==} {>>pagina-aanduiding<<}
onbeperkte ruimte voor zijnen geest ziet uitgebreid, als hij naar eene stof voor zijne scheppingen mocht omzien. Rafaël koos slechts den type van jonkvrouwelijk schoon, van het naïve, blonde, rooskleurige kinderfiguur. Van der Helst schilderde amsterdamsche poorters aan den disch, Van Dijck engelsche vorsten en hovelingen in hunne weidsche zalen, maar ieder hunner was aan de grenzen zijner kunst gebonden, ieder hunner vermocht slechts een enkel oogenblik van menschelijk leven op het doek te brengen. Verheugt zich de schilder, dat zijne kleuren tot ieder oog, tot elk hart eene onmiddellijk verstaanbare taal spreken, den dichter valt het voorrecht te beurt door zijn woord eene gantsche reeks van momenten te schilderen, een te-saâmbangend geheel van gebeurtenissen te scheppen - de dichter ontwerpt het drama, dien hoogsten trap van alle menschelijke kunst.
Naarmate echter de stof, waarover de litteraire kunstenaar beschikken mag, rijker wordt, naar diezelfde mate treedt zijne persoonlijkheid meer op den voorgrond, naar diezelfde mate wordt het noodzakelijker zijne ontwikkeling en hulpbronnen tot recht verstand van zijn arbeid nauwkeuriger te leeren kennen. Leeft zoodanig dichter daarenboven in meer of min verwijderd tijdvak, zoo wordt eene grondige kennis van de invloeden, die op de vorming zijner denkbeelden eene beslissende werking oefenden, meer en meer eene vereischte om hem te verstaan. De grammatische verklaringen zijner taal voeren niet meer in het binnenst heiligdom zijner kunst, de scheppingen van zijnen geest blijven onverklaarbaar zonder eene historiesch-aesthetische interpretatie. Dit hebben Euripides en Aristofanes, Calderon en Molière, Vondel en Brederoô, Shakspere en Goethe tot hunne schade

{==124==} {>>pagina-aanduiding<<}
ondervonden, dit wordt door het heirleger der kommentariën op het treffendst bewezen.
Een voorbeeld stave het nogmaals.
Voor wie geen vreemdeling is, zeiden we, in de ontwikkelingsgeschiedenis van Vondels geest, konde de tweede titel zijner Leeuwendalers geene bevreemding wekken. In 1648 zoude eene idylle alleen den welkomen vorm voor 's dichters kunstplan leveren. Vele redenen liepen saâm, om hem tot deze keuze te nopen. Amsterdammer in zijn hart, deelde hij volkomen de amsterdamsche politiek: Vrede tot elken prijs om het welvaren der stad te bevorderen. Mocht hij uit welgevallen de verbindtenis van den tweeden Willem met eene dochter van Karel Stuart bezingen, zijn Hymen van Oranje en Brittanje in 1641, waarbij ook zijne katholieke sympathiën hare rekening vonden, was niet volkomen met hetzelfde enthoeziasme voltooid als zijne beide jubelzangen aan de amsterdamsche Burgemeesteren bij den munsterschen vrede. Daarbij kwam, dat de dichter anderhalf jaar te voren eene gevoelige les ontvangen had na de uitgave van zijn lyriesch-dramatiesch gedicht, de Maria Stuart. Zijn katholicisme had hem tot overdrijving geleid. De openbare gisping van de handelingen eener staatkundige partij, die bij de hollandsche Heeren-Staten met heimlijk welgevallen werd begunstigd, kon niet ongestraft blijven en den katholieken poëet werd honderdtachtig gulden boete opgelegd, zonder dat iemand der Burgemeesteren of Raden zich zijner aantrok, als ruim twintig jaren geleden bij de Palamedes-zaak was geschied. Langzamerhand had hij de openbare stemming tegen zich ingenomen. Reeds in 1643, toen hij zijne eerste sympathie met den bedreigen engelschen koning in zijne Klachten over de weêrspannighen in

{==125==} {>>pagina-aanduiding<<}
Groot-Brittanje uitsprak, regende het schotschriften tegen den paapschen zanger. Maar toen twee jaren later zijn fanatisme de bezadigdheid zoo verre vergat, om de legende van eene mirakuleuze hostie in een Eeuwgety der heilige Stede Amsterdam te bezingen, viel hij volkomen in ongunst bij den muider Drossaart en zijnen kring, alleen mocht hij slechts bij de goed-roomsche weduwe Crombalchs geene verkoeling bespeuren, die al zijne beleefde hulpvaardigheid bij hare vertolking van Tassoos Gerusalemme met de volkomenste sympathie beandwoordde.
Arme, hartstochtelijke Dichter! die zijn geloofsijver op 't schitterendst wilde doen blijken en den Aartsbisschop van Mechelen zijne Altaergeheimnissen wijdde, om er de aartsbotte getuigenis voor in te oogsten: ‘'t Gaat al wel, sinjeur Vondel, maar ge zijt nog op lange na geen Cats!’ Was het wonder, dat hij, de mensch van gevoel en smaak bij uitnemendheid, zich eene wijl terugtrok in de altjjd geliefde klassieken en zijn boven allen uitverkoren Vergilius in proza vertolkte, om zijne pittige, cierlijke en trouwe vertaling den veelbegaafden Raad en Rekenmeester van ‘Mooi Heintjen’ te wijden? Dat hij in een geestigen brief aan Hooft, welke dezen laatsten, gants letterkundigen arbeid begeleidde, op nieuw de verstorven vriendschap poogde te doen ontvlammen - nu al zijne ‘Maecenaten’ vast waren afgestorven, nu Reaal onder de zerken der Westerkerk sliep en de goede, wijze Grotius ook reeds verscheiden was - laat zich zoo lichtelijk verklaren uit het warme, diep gevoelige, melancholische dichterhart, dat we wenschen mochten minder duidelijk te begrijpen, waarom de voorzichtige, waereldwijze Hooft er zulk een kort, schamper andwoord op inzond. Toen zich hierbij nu nog de laatste vernede-
{==126==} {>>pagina-aanduiding<<}
ring voegde, welke hem berokkend werd door zijn al te heftig ijveren voor zijne nieuwste overtuiging, na de uitgave zijner Maria Stuart - toen zag hij zich genoegzaam geïzoleerd en trots zijne beste pogingen door vriend en vijand miskend.
Joost van den Vondel was in alles zoozeer gevoelsmensch, zoozeer onder den indruk van de sterk sprekende eischen van zijn zwaarmoedig, echt godsdienstig, uiterst prikkelbaar gemoed, en tevens zoozeer lijdende onder de veelvuldige verguizing van hetgeen hij het nobelst en hoogst achtte in al zijn streven, dat het hem eene behoefte werd de geringe sympathiën te bewaren, welke de reeds zestigjarige dichter voor zijne grijsheid nog op prijs stelde. En dit was zijne dwepende ingenomenheid met Amsterdam, met alles wat Amsterdam, zijn bloei, zijn rijkdom, zijn handel, zijne gebouwen, zijne Burgemeesters betrof. Dat zijne ziel van jubelhymnen overvloeide, toen de heugelijke vrede tegen de politiek van Frederik Hendrik en van den jongen, naar krijgsglorie en wapenroem dorstenden Willem II gesloten was en de Amsterdammers dubbel triumfeerden, lag geheel in den aard van Vondels karakter en stond met de naast voorgaande gebeurtenissen in het nauwste verband. De plechtige, officiëele viering van den vredehandel in de hoofdstad, de algemeene ijver der kunstenaars, waarvan zeven jaar later het weêrgalooze Stadhuis van Jakob van Campen en Arthur Quellijn zou getuigen, waarvan nog in 't zelfde jaar de prachtige Schuttersmaaltijd van Bartolomeus van der Helst in schitterende kleuren sprak, dit alles ware geenszins noodzakelijk geweest, om een ontvlambaar gemoed als dat van Vondel te ontvonken.
Hier kwam bij, dat de katholieke zanger van lieverlede zijne ingenomenheid met Prince Frederik Hendrik, met

{==127==} {>>pagina-aanduiding<<}
Willem II vooral verloor. Na den coup d'état van 5 Juni 1650 uitte hij zich weder gantschelijk amsterdamsch-staatschgezind, gelijk voorheen in de dagen van den Advokaat. Heeft de amersfoortsche uitgave zijner hekeldichten uit geene onzuivere bronnen geput, dan schreef hij weihaast eene satyrische klacht op den vroegen dood van den ongelukkigen, trotschen en overal gedwarsboomden stadhouder: Vertroosting over de doodt van zijne Hoogheit Willem II. In ieder geval schreef hij een schimpdicht op Cornelis Musch: Grafschrift op een musch en begroette hij de Bickers en Amsterdam met luide juichtonen na het mislukken van den aanslag. De stadhouderlijke partij vond zich door den adel en de volbloed-kontra-remonstranten omringd, de amsterdamsche-loevensteinsche faktie onderscheidde zich door een vinnigen afkeer tegen de onaesthetische, onverdraagzame, door en door bekrompen orthodoxe geestelijkheid. Juist hierin stemde Vondels amsterdamsch hart met de staatkundige overtuiging der Heeren overeen en daarom verkeerde hij hij in de juiste stemming, om bij de vredevreugde van het voorjaar van 1648 den goeden toon te treffen.
Wat de politieke quaestie aanbelangt, die met den vrede van Munster beslist werd, deed hij zijn uiterste best een volkomen onzijdig standpunt in te nemen. De zaak van het Gemeenebest, zijn lijden, strijden en zegevieren mocht hij uit zijn katholiek beginsel niet al te luide prijzen. De vrede alleen maakte het middenpunt zijner blijdschap uit. In zijne toeëigening aan Michiel le Blon, Gezant van de katholieke Christina van Zweden, betuigt hij zijne vreeze, dat men uit zijn Lantspel eenige staatkundige toespeling of hatelijkheid mocht willen opduiken. - ‘Indien by ongeval een spinnekop hier venijn uit trecke; het komt bij haren

{==128==} {>>pagina-aanduiding<<}
aert, niet by de bloem toe. Wie hier te diep in verzinckt, en neuswijs, in alle personaedjen, vaerzen en woorden, geheimnissen zoeckt, zal ze 'r niet visschen. Wy hebben slechts eenige verwen en geuren, die ons voornemen dienen konden, uitgezocht en onder een gemengt, en het beloop van oorloge en vrede handel aldus in het klein ten ruighsten ontworpen, om alle hatelijckheit te schuwen; anders had men de bloem van deze verzieringe netter op de zaeck zelf konnen passen’
Deze woorden zijn uiterst merkwaardig voor de juiste waardeering der Leeuwendalers. Staatkundige partijdrift zou er geen vlekjen in mogen ontdekken, de blijde vrede alleen zou er in mogen worden toegejuicht. En zoo men nu hier hierbij voegt, wat we in den aanvang van dit opstel poogden uiteen te zetten, dat de Pastorale vooral in Italië de geliefkoosde dichterlijke vorm werd voor hen, die eene verborgen bedoeling, 't zij van erotischen, 't zij van politischen aard, in fraaye lyrische verzen wenschten in te kleeden - dan wordt Vondels keuze, om door een landspel het vredefeest te vieren, dubbel merkwaardig. 't Mag geen twijfel wekken, of hij kennis genomen had van Tassoos en Guarinies landspelen, schoon we weten, dat hij geen Italiaansch kende.
Hooft had reeds door zijne Granida, de vrucht van een levendig italianisme, ontstaan door eene pas voltooide reis, den smaak voor de moderne Idylle in Amsterdam doen ontluiken, schoon zijn herderspel eer eene stijloefening dan een in alle deelen volkomen gelukt kunstwerk mag genoemd worden. Breêroô, de ‘slecht-rechte Amstelredammer, die maer een weynigh kindt-schoolfransch in

{==129==} {>>pagina-aanduiding<<}
sijn hooft hadt rammelen’ - Breêroô bewees door het ontwerpen van zijne Angeniet, dat hij den Aminta of de Diana, den Pastor fido of de Astrée gelegen had 1). Vondel had daarenboven eene fransche, wellicht eene nederlandsche vertolking van den Aminta in handen kunnen nemen. Ginguéné getuigt in zijne ‘Geschiedenis der italiaansche Letterkunde’, (Tome V, p. 189): ‘Bientôt l'Aminta fut traduit 2) en français, en espagnol, ensuite en anglais, en allemand, en flamand, mâme en illyrien, en un mot, dans toutes les langues, et toujours avec le mâme succès.’ Vondels vriendschap voor Tesselschade en later voor de weduwe Crombalchs, niet alleen blijkende uit de opdracht van zijne Elektra, of uit de toeëigening van zijn Peter en Pauwels, maar gestaafd door hun voortdurend letterkundig verkeer, romantiesch zelfs te voorschijn tredende door de anekdote van Brandt, zou genoegzaam uitleggen, waarom de bijbelsch-klassieke dichter een oogenblik van aandacht voor de italiaansche pastorale afzonderde. Een vergelijking van Tassoos en Vondels werk zal hiervan echter het beste betoog leveren.


V.

Schoon het even gemakkelijk is aan te toonen, dat Vondel zoowel den Aminta, als den Pastor fido voor oogen had, toen hij zijne Leeuwendalers bewerkte 3), is de overeenkomst met het eerste kunststuk

{==130==} {>>pagina-aanduiding<<}
sprekender, dan de toevallige aanrakingspunten met het tweede. De hoofdfiguren van den Aminta staan in het nauwste verband met de Hageroos en den Adelaert uit de Leeuwendalers. De hopelooze liefde van Aminta en Adelaert en de kokette afkeer van Silvia en Hageroos zijn op dezelfde wijze gemotiveerd, mocht de ontknooping om de verschillende oekonomie der beide herdersspelen ten eenemale uiteenwijken. Beide herderinnen geven aanstonds bij hare eerste verschijning eene volkomen overeenstemmende teekening van smaak en karakter. In het eerste duo d'amour van Hageroos en Adelaert noemt de eerste zich:

‘Een maeght, die dagelijcks door woud en weide rent, 
En meer behagen schept in hazen, en konijnen, 
In dootsche wildernisse en zandige woestijnen, 
Dan in de tronien van al de jonge jeught, 
Die zich ten reie schikt, en noemt de min een deught 
Van 's levens lentebloem, en schept vermaeck in verven 
Van lip en wang, die ras verbleecken en versterven.’ 
1ste Bed., 3de Toon., blz. 616. der Editie Van Lennep. 


Het eerste woord van Silvia tot hare speelnoote Dafne luidt:

‘Een' andre volge 't zoet genot der minnesmart, 
Indien naar waarheid minne blijdschap baart. 
Aan mij het vrije jonge leven - en de vreugd, 
Die mij de zorg voor boog en pijlen schenkt: 
Aan mij 't vervolgen van het vluchtend wild, 
De strijd en 't dooden van het sterkste beest: 
Zoo lang mijn pijlenkoker mij nog pijlen biedt, 

{==131==} {>>pagina-aanduiding<<}

Zoo lang in 't woud nog vluchtig wildbraad leeft, 
Zal 't aan genoegen mij niet falen ooit! 1)’ 


Dezelfde verwantschap blijkt uit den raad door Adelaert aan Hageroos geschonken in hetzelfde tooneel, een der treffelijkste plaatsen uit de gantsche pastorale:

‘De vrede en vrientschap houdt de weerelt in den bant. 
De hemel drijft op haer: de bare kust het strant, 
De zee omhelst de duin, de duiven treckebecken, 
Het dartel klimop klimt, en hart en hinde lecken 
Elkandere, op 't muzijck van een' gelijcken aert. 
De hemel met zijn bruit, het aertrijck, dus gepaert 
In liefde en eendraght, wint ons maght van goente en telgen, 
Terwijlze gratigh is met zon en dauw te zwelgen. 
Mijn lieve Hageroos mijn dauw, mijn lentevuur, 
Woudt ghy u spiegelen aen d'edele natuur, 
Gelijckghe met de zon u spiegelt in de beecken; 
Ik zagh een zon van troost voor mij de nevels breecken.’ 
1ste Bed., 2de Toon., blz. 617, t.a. pl. 


Juist dezelfde, niet minder lyriesch schoone ontboezeming legt Tasso in Dafnees mond, als ze Silvia dus vermaant:

‘Acht ge dan vijandig 
De ram en de ooie? 
De stier en de vaarse? 
Acht ge dan vijandig 

{==132==} {>>pagina-aanduiding<<}

De tortel en zijne trouwe duive? 
Acht ge 't dan een jaargetij 
Van vijandschap en toorn 
De zoete Lente? 
Die thands hoogtij viert en lachend 
Lokt tot leven 
De aarde, en de dieren, 
En man en vrouw - en merkt ge niet 
Hoe alle schepselen 
Thands beminnen en blaken 
Van blijde, heilspellende liefde? 
Zie ginds dien doffer, 
Met welk zoet kirrend liefkoozen 
Hij zijn gaaiken kust! 
Hoor gindschen nachtegaal, 
Die van tak tot tak springt 
Zingende: Ik bemin, ik bemin: - en weet ge niet, 
Dat de adder haar gif vergeet en voortsnelt 
Begeerig naar heur minnaar: 
De tijgers verkwijnen van liefde: 
De trotsche leeuw bemint: en gij alleen, woester 
Dan alle wilde dieren, 
Weigert der liefde eene plaats in uw hart!’ 1) 



{==133==} {>>pagina-aanduiding<<}

De verwikkeling van den Aminta, als Silvia door haren trouwen, steeds afgewezen minnaar uit de strikken van een satyr verlost wordt, komt op dezelfde wijze voor in de Leeuwendalers. Slechts wordt Hageroos op de jacht, Silvia in het bad verrast. Beide worden door haar luid hulpgeschrei gered. Hageroos is alleen, Silvia wordt van Dafne vergezeld - de laatste roept Aminta en, daar bij Tasso de schildering der grillige behaagzucht van Silvia op den voorgrond stond, geeft de komst van den verliefden herder, die plotseling aanschouwt:

‘aan eenen boom gebonden 
De naakte jonkvrouw - 1)’ 


een nieuw belang aan de handeling.
Vondel laat Hageroos kort de zaak aldus verhalen:

‘hy (de Satyr) quam my op van achter, 
Gelijk een looze vos een velthoen grijpt, wel stijf. 
Hy sloegh met alle maght zijn armen om mijn lijf, 
Noch vaster dan het veil een eicke kan omvatten; 
En ick, om 't allereelste en waertste van mijn schatten, 
Mijn eerbaerheit, in noot te bergen, nam al heel 

{==134==} {>>pagina-aanduiding<<}

Mijn toevlught tot mijn stem, en stack een klock, en keel 
Zoo luide en schriklijck op, datze over hegh, en tuinen 
Gingh wentelen in zee, door d' omgelegen duinen. 
Op zulck een' luiden kreet liep Adelaert hem in, 
En greep dien onverlaet bij 't hair, bij kop, en kin, 
Dat hy gedwongen wert my bange maeght te slaecken.’ 
3de Bed., 1ste Toon., blz. 640, t.a. pl. 1). 


Dat de ontknooping op geheel verschillende wijze tot stand komt, volgt uit het geheel verschillend ter rein, waarop beide dichters zich bevinden - de italiaansche in de volle kracht van jonkheid en levensweelde eene erotische hymne zingend met een heimelijk verliefd hart - de amsterdamsche in de schemering zijner grijsheid een vredelied aanheffend te midden der veelvuldige stormen en worstelingen zijn levens. Toch spreekt er uit de vermaning der Rey van Leeuwendalers aan Hageroos, dat zij Adelaert niet mag doen vertwijfelen:

{==135==} {>>pagina-aanduiding<<}


‘Hou op zijn min met sporen 
Te noopen, dagh op dagh, door 't afslaen van een beê. 
Ick zie hem van een duinnog plompen steil in zee:’ - 


toch spreekt er uit dit verwijt een lichte toespeling op de wanhoop van Aminta, die zich uit minnesmart van eene rots stort, om zich van 't leven te berooven.
Dat Vondel den Aminta tot model zijner Leeuwendalers bezigde, zal na de aangevoerde plaatsen moeyelijk te ontkennen zijn. Dat hij daarenboven bewust was van de geheimzinnige strekking, die de meeste europeesche idyllenschrijvers met hunne fraaiste kunstwerken beoogden en juist daarom verkoos den vrede in een Landspel te bezingen, staat tevens boven allen twijfel verheven. De dichter had eene fabel noodig, die hem gelegenheid gaf zich geheel vrij te bewegen. Een feestspel, dat opentlijk de worsteling der geüniëerde Gewesten met Spanje vermeldde, dat de namen der overwinnaars noemde, wilde zijne pen niet ontvloeyen. Hij wilde zich in een zuiver fantastiesch land terugtrekken, waar hij jubelen mocht over de gelukkige toekomst zijner geliefde stad, waarin hij te midden zijner arkadische landlieden mocht zingen:

‘Wij zien de huisliên blijde 
En vrolijck, nu alree 
Vol hoops van wederzijde 
Krieoelen onder 't vee. 
De Heemraet leit den Haet aen toom. 
De koeien geven melck en room. 
Het is al boter tot den boôm. 
Men zingt al pais en vre.’ 




VI.

Trots 's dichters uitdrukkelijke verklaring, dat men in zijn spel geene geheimnissen zou kunnen vinden, dat de ‘bloem (zijner) verzieringe netter op de zaeck (zou) kun-
{==136==} {>>pagina-aanduiding<<}
nen passen’, als hij niet alle hatelijkheid had willen schuwen, komt hier en daar zijne heimelijke bedoeling ongemerkt om den hoek gluren. De zuid- en noordzijde van Leeuwendal, de eigennamen der heemraden en heerschappen worden reeds door den ‘Voorredenaer’ uitgelegd. Lantskroon is een ‘Heerschap’ der zuidzijde, hij houdt het ‘woort voor Spanje’. Vrerick treedt in dezelfde hoedanigheid bij de noordzijde op en ‘gaet voor Oranje.’ De heemraad der zuidelijken wordt Heereman genoemd, de stedehouder, die zijn vorst getrouw bleef. De noordelijke heemraad heet Volckaert en verschijnt voor Hunne Hoogmogenden. 't Springt in het oog, dat Vondel zijne voorkeur aan Lantskroon, den pleegvader van Adelaert, heeft geschonken. Adelaert zelf, de edele, jonge vertegenwoordiger van het Zuiden, is met alle ridderlijke deugden getooid en offert zich, als het lot hem aanwijst, om tot zoen van den vertoornden Pan te sterven, met edelmoedige blijdschap voor het gemeene best op.
Men vergete echter niet, dat Hageroos als voedsterkind van ‘groote Vrerick’ optreedt. ‘Waar men beweert, dat Vondel de vertegenwoordigers van de Zuidelijke Nederlanden, de onderdanen van den wettigen landsheer in 's dichters meening, in een schooner daglicht stelt en de edelste rollen aan die zijde doet scharen, daar kom ik met den meesten nadruk voor 's dichters patriotisme op, en ik houd staande, dat het ook voor den onbeduidendsten lezer in het oog vallend is, dat Hageroos, de vertegenwoordigster van de jeugdige Republiek - zoo men niet wil zeggen een beminnelijker - dan toch een belangrijker, veel volkomener persoonlijkheid is dan Adelaert; dat Vondel met blijkbare voorliefde het karakter van Hageroos heeft behandeld en voltooid.’ Voor een goed deel

{==137==} {>>pagina-aanduiding<<}
kan deze opmerking van den heer A.S. Kok 1) als volkomen juist worden gehandhaafd. Vondel wilde licht en schaduw naar beide zijden gelijkelijk verdeelen, daar hij uitdrukkelijk had aangekondigd, dat men in zijn arbeid niets partijdigs zou kunnen ontdekken, opdat geen ‘spinnekop er venijn uit (mocht) trecken.’ Berust Adelaert kloekmoedig in de harde uitspraak van het lot, Hageroos stelt zich aan zijne zijde, om met hem te sterven - en mocht ook hier en daar de noordzijde in min gunstig daglicht verschijnen, de poëtische lieflijkheid eener figuur als Hageroos werpt een gewicht in de schaal, 't welk van overwegende zwaarte is.
Als echter de uitstekende vertolker van Shakspere in zijne beschouwing van Vondels vrouwenkarakters zich uit geestdrift voor Nederlands hoofddichter zoo verre laat meêslepen, dat hij Vondels Hageroos boven Tassoos Silvia verheft, kunnen wij hem niet ten volle gelijk geven. Wij wenschen in bewondering van Vondels genie voor niemand onder te doen - wij deelen met den heer A.S. Kok de overtuiging, dat er ‘drie vierde der negentiende eeuw schijnt voorbij te zullen gaan, zonder dat men bij ons volk van een algemeene waardeering van zijn hoofddichter spreken kan’ - maar wij wenschen even als hij, dat die algemeene waardeering tevens billijk in den waarachtigen zin des woords zij. Stavende, waarom we Vondel, den landspeldichter, niet onvoorwaardelijk boven den zanger van den Aminta kunnen stellen, vinden we ongezocht aanleiding de aesthetische waarde van den arbeid des nederlandschen dichters eenigszins nader te bepalen.
Eene vergelijking van den Aminta en der Leeuwen-
{==138==} {>>pagina-aanduiding<<}
dalers kan onmogelijk ten ongunste van den italiaanschen dichter afloopen. Torquato Tasso schreef zijn woudspel in het gulden tijdperk der jongelingsjaren, toen zijne ziel overvloeide van levenslust en levensweelde - zijn gantsche drama is een lange glimlach van frissche vreugde en juichenden jubel 1). Joost van den Vondel, zestiger, wars van strijd en zat van onlust, poogde zich rustig te vermeyen in den statigen kadans zijner alexandrijnen en de welluidende strofen zijner lyrische reyen. De Italiaan beschikte over taalvormen, die in zangerigheid reeds der toonkunst hare kroon poogden te ontfutselen - de geheele Aminta, van den aanvang tot het einde, is gesproken muziek 2). Vondel daarentegen moest over heel de veerkracht van zijn genie beschikken, om de nederlandsche taal in hare worsteling naar reiner, schooner en welluidender vormen tot de heerlijke hoogte op te heffen, welke zij met zijne schoonste zangen besteeg. Tasso staat aan het einde eene periode van letterkundigen bloei, Vondel aan het begin van een derge-
{==139==} {>>pagina-aanduiding<<}
lijk tijdvak. Tasso had Petrarca, Dante, Boccaccio en Ariosto voor zich. Vondel trad met Hooft voor het eerst op, om de nederlandsche Muzen te dienen, toen er nauwelijks een dialekt bestond, waarin de ruwe strijdzangen en psalmen der Geuzen gerijmd waren - toen de amsterdamsche rhetorijkers een boekjen poogden saâm te stellen, waarin voor 't eerst een kort begrip der ‘nederduytsche Spraeckkonst’ werd gegeven.
Daarenboven de Italiaan had eene voor de Pastorale meer geschikte natuur, hij was weeker, buigzamer, éléganter, dan de forsche, mannelijke, licht tot toorn te prikkelen geest van Vondel. De zoete minnekozerijen der arkadische herderinnen, de courtoisie dier ideale minnaars en minnaressen, hunne woordspelingen en concetti, dit alles zou met oneindig meer vaardigheid en geschiktheid door den zesentwintigjarigen Tasso dan door den vast grijzenden Vondel kunnen worden bezongen 1). En toch had de dichter, die reeds de eerste trotsche verzen van den Lucifer in 't harte droeg, toch had hij in vroeger dagen de heerlijkste lyrische gave doen genieten, toen hij zijn Geusenvesper aanhief, zijn Geboorteklock voor Willem II luidde, zijn gelukwensch aan Mevrouwe Maria van Reigersbergh aanbood, zijne feestliederen ter hoogtijd van Gerard Brandt en van den raadpensionaris-bruidegom Jan de Witt deed ruischen of Badelochs oprechte trouw vereeuwigde. Hij zou er op nieuw van doen blijken in de Leeuwendalers. Enkele regelen zijn den benijdenswaardigen zanger uit het innigst heiligdom zijner dichtersziel ontvloeid. Adelaert zal het u staven,

{==140==} {>>pagina-aanduiding<<}
als hij de schoonheid zijner geliefde prijst: als hij van haar tot Kommerijn zegt:

- ‘Men noemtze. Hageroos: 
Hoe schoon de morgenstont, hoe schoon ook d' avont bloos', 
Zy hoeft noch avontstont noch morgenstont te wijeken. 
Wanneerze in onze beeck zich toie en ga bekijcken, 
En spiegelen, dan zietze alleen heur wederga. 
.................... 
Al wieze ziet, bemintze oock tegens zijnen danck. 
Zy houdt met eenen wenck zoo menigh oogh in dwangk 
Als haer belonckt. De feiste en vreesselijkste stieren 
Bedaeren in 't gevecht, waer zy voorby komt zwieren. 
De boterbloem vergult de weide op haren tredt. 
De stroom gevoelt een' gloet in 't koelste van zijn bedt.’ 
1ste Bed., 3de Toon., blz. 620 t.a. pl. 


Ook de Rey van Leeuwendalers zal het u bewijzen, wanneer hij Adelaert beklaagt, die voor zijne trouwe liefde, gebleken uit zijn heldenmoed bij de verrassing van den satyr, zoo slecht beloond wordt:

‘Misloonde knaep, hoe valt u 't minnejuck zoo zwaer, 
Gelijck het ros den ploegh door vetten klay te trecken. 
Ghy ziet vol hartewee de duiven treckebecken, 
En elcke wederga genegen tot heur ga. 
De beeckzwaen bruist vol viers het witte wijfke na, 
En strengelt hals om hals: zy weet van wederkussen, 
Daer 't kille water zelf haer gloet niet weet te blussen; 
En ghy, getrouwe knecht, beschermer van haer eer, 
Verwacht van Hageroos geen' troost nog vrientschap weêr. 
O, winterroos, te scherp gewapent met uw' doren.’ 
3de Bed., 1ste Toon., blz. 641, t.a. pl. 


Of elders, als de Rey beweert, dat ze niet geheel ongetroffen bleef door de nobele trouw van Adelaert.

‘Zy vindt zich zelf beschaemt 
Om zijn getrouwicheit. Ick zagh haer wangen blozen, My docht de minne doock in lommer van die roozen.’ 
blz. 642, t.a. pl. 



{==141==} {>>pagina-aanduiding<<}

Maar dikwijls vindt ge juist naast een gulden alexandrijn, als de laatste, eene uitbreiding van het beeld, die den eersten, goeden indruk volkomen bederft. Het is de wezentlijke zwakke zij de van onzen grooten Vondel. Naast de kostelijkste lyrische gedachte komt eene onhandige, nuchtere opmerking, eene figuurlijke zegswijze, die uit de reflektie van den amsterdammer winkelier, geenszins uit de bezieling van den kunstenaar spruit. In de Leeuwendalers moest de plaatselijke kleur geheel aan het nederlandsch landleven worden ontleend - en of er goede grepen gedaan zijn, daarvan getuige wat reeds hier en vroeger werd aangehaald. Maar ook misgrepen, helaas!
Juist na de uitmuntende regelen, waarin ge Adelaert zijne herderin hoordet prijzen, gaat de opsomming van Hageroos' schoonheid dus voort:

- ‘Wat zou men van den mont al zeltzaemheên vertellen? 
Een moerbay, rijp van pas, geen moerbay, twee morellen. 
Wat zou men roemen van dat levendige git, 
Of liever van de kool, die onder 't voorhoofd zit, 
En gloeit my al te heet? wat zou men van de vlechten, 
Zoo geel en eêl, als gout en barrensteene hechten, 
Verhalen, daer mijn hart en ziel zich in verstrickt.’ 
blz. 617., t.a. pl. 


Wanneer Kommenijn, de minne, nu vraagt:

- ‘Ick hoor, ghij hebt de bloem van 't lantschap uitgepickt.’ 


andwoordt Adelaert:

- ‘Ja wel te recht de bloem: maar praetme van geen tulpen, 
Noch van Augustus zelf. Geen parlemoere schulpen 
Zijn schooner dan dit vleesch!’ 


Hoe de couleur locale van 't Lantspel den Dichter tot min bevallige beelden verleidt, stave ten slotte nog Adelaert, als hij tot Hageroos spreekt:

{==142==} {>>pagina-aanduiding<<}


- ‘De meit ontlast het vee zijn uiers, stijf gespannen 
Van zoete melck en room, wel tweemael alle daegh: 
En ick, die, dagh op dagh, u mijn ellende klaegh, 
Wordt nimmermeer ontlast van 't juck der minnezorgen.’. 
1ste Bed., 2de Toon., blz. 617., t.a. pl. 


Rechtvaardig te zijn, ons eenigst streven, zou ons wellicht meêslepen tot het aanwijzen van meerdere kleine vlekjens in de zon van Vondels dichterroem - terwijl we zoo veel degelijks en schoons onopgemerkt voorbijgingen, terwijl het er ons alleen om te doen was te bewijzen, dat de Pastorale van Tasso nooit aan de Leeuwendalers mag worden opgeofferd. Dissonanten hier en ginds in de statige muziek van Nederlands hoofddichter zal niemand, die aandachtig luistert, mogen ontkennen - maar hij erkenne tevens welk eene zoete verrukking zijne ziel doorstroomde, als de gewijde zanger zijne liefste akkoorden aansloeg - als hij der amsterdamsche maagdenschaar eene jubelhyme op de lippen legde, om de verlossing van Gysbrechts trouwe stad te vieren, als hij Ruben deed weeklagen over de smart zijns grijzen vaders, als hij Sidonia de bitterste klachten over hare vernedering uit het hart lokte, wijl ze, in rozen geboren, in tranen onderging, als hij Rafaël ter zijde stond, om door zachte overreding den gevallen Engel op te heffen, als hij eindelijk met den stoutsten greep in de gulden snaren zijner harp den Psalmdichter voorbij streefde en het: ‘Heilig, heilig, heilig!’ deed ruischen met weêrgâlooze kracht.
Joost van den Vondel was autoditakt in den aanvang van de schoonste dagen der Republiek, toen belezenheid in de klassieken eene veel indrukwekkender aanbeveling was dan het schoonste talent. Wrake het wie wil - Vondels vergoding van den klassieken modesmaak was natuurlijk en wettig, somtijds zelfs heilzaam voor zijne

{==143==} {>>pagina-aanduiding<<}
ontwikkeling. Maar er ontstond tevens een dualisme in zijn talent, er ontstond een streven naar latijnsche cierlijkheid naast een driftig, onbelemmerd opbruischen van zijn echt amsterdamschen, helderzienden poortersgeest - een dualisme, dat de even aangeroerde on volkomenheden van zijn Landspel volledig verklaart en veelszins vergoelijkt.
Torquato Tasso had van den aanvang den koninklijken weg eener welbewaakte ontwikkeling gevolgd, de Muzen hadden hem glimlachend in de wieg begroet, de liefelijke dreven van Ferraraas omstreken hadden hem eene eerste liefde voor de natuur ingeboezemd. Voor geluk, genot en weelde geboren, bleef zijne dichtergave altijd jong en veêrkrachtig, immer zoekend naar den frisschen morgenstond van elken nieuwen dag, daar hij al de geheimen der rozenvingerige Aurora vernomen had - en moest hij reddeloos schipbreuk lijden, zoodra eene machtige hand het kleurenrijk weefsel zijner illuziën verstoorde. Dat hij, die bestemd was het woudspel door gantsch Europa te doen zegevieren 1) in zijn Aminta den Leeuwendalers tot onnavolgbaar, onovertref baar voorbeeld strekte, is even licht te verklaren uit zijne weelderige en weeke, schitterende en vurige dichternatuur, als het gemakkelijk te bewijzen valt, dat Vondel in de Pastorale niet den hoogsten trap zijner glorie als kunstenaar zou bereiken.
Eene enkele plaats uit den Aminta betooge nogmaals

{==144==} {>>pagina-aanduiding<<}
het kenschetsend onderscheid tusschen beide edele zangers. Tirsi vraagt aan Dafne bij den aanvang van het tweede bedrijf, of Silvia inderdaad onbewust zoude zijn van de macht, welke hare schoonheid op Aminta had uitgeoefend. Daarop andwoordt zij:

- ‘'k Zag gistren nog een teeken, 
Dat mij deed twijflen. Want ik vond haar 
Niet verre van de stad in gindsche schoone dreven, 
Waar tusschen 't meirkristal een eiland groent, 1) 
Waar diep doorschijnend breede stroomen vloeyen - 
Daar zag ik haar vooroverbukken, in dien schijn, 
Of zij zich zelve minlijk spiegelde in den vliet, 
Of zij het water raad vroeg, op wat wijze 
Zy 't blonde hair zou schikken langs heur voorhoofd, 
Den sluyer over 't hoofd en op den sluyer 
De bloemen, in haar schoot vergaârd - en telkens 
Nam ze of een blanke lelie of een roode roos, 
En paarde d' eene bij heur wit albasten boezem 
En d' andere bij 't robijn van haren wang - of zij 
De kleuren vergeleek: en eindelijk, blijde 
Door haar triumf, vergulde een glimlach heur, gelaat, 
Als had ze willen zeggen: Toch verwin ik U, 
O, bloemen! die 'k voor mjjnen tooi niet drage, 
Die mij slechts cieren tot uw eigen bittren smaad, 
Daar elk wel zien kan, hoe 'k U doe verbleeken.’ 
Atto. II: Sc. 11, t.a. pl., bl. 43, 44 2). 



{==145==} {>>pagina-aanduiding<<}

Liefelijker en schitterender strofen - eene melodieuze kommentaar bij eene badende nymf van Palma den ouden, of bij eene Diana van Allori - heeft wellicht de gantsche Aminta niet aan te wijzen. Vondel, die Tassoos woudspel, ware het ook in eene fransche vertolking 1), gelezen had, heeft van deze gulden verzen geen ander gebruik gemaakt, dan in een vrij plat distychon, waar Adelaert van den satyr tot Hageroos zegt:

- ‘Hy had aen 't Braesemmeir uw schoonheid korts beloert, 
Toen ghy met Zwaentje, daer ter jaght, U wiescht en bade.’ 
3de Bedr., 3de Toon., blz. 646, t.a. pl. 


Maar Vondel schreef een Lantspel en meende, dat hij

{==146==} {>>pagina-aanduiding<<}
hoorder en lezer slechts ‘aen den boerendisch by simpele herders en ackerluiden (had te) noodighen op natuurlyck veltgewas, in teene korfkens, houte nappen, en aerdewerck aengerecht’ 1).


VII.

- ‘Plaats beide gestalten (Vondels Hageroos en Tassoos Silvia) naast elkander: aan de eene zijde de fantastische, norsche, onvrouwelijke Silvia, en aan de andere zijde dat beminnelijk maagdenbeeld aan de volle werkelijkheid ontleend, gelijk de kunstenaar die opvat, en, Nederlanders! het pleit voor uw dichtervorst, is voldongen’!
In dezen choor te maken met den Heer A.S. Kok 2) zou eene gewaagde onderneming zijn. Niemand, die niet gaarne Vondels genie met vuur aan Nederland zou prediken, maar toch achten we hem een waaghals, die den italiaanschen woudspeldichter beneden den zanger der Leeuwendalers stelt. Het argument, waarop onze vurige Advokaat van Vondels Vrouwenkarakters zijne redeneering bouwt, is een paralel tusschen Hageroos en Silvia. Silvia is hem eene ‘drieste’ kokette, ‘ongevoelig voor zachte aandoeningen’, die - ‘zich, ja, door een onafhankelijk, vrij karakter kenmerkt, maar overigens hoegenaamd geen maagdelijke bevalligheden ten toon spreidt. Zelfs als Aminta’ - gaat de Heer Kok voort - ‘haar beschermd heeft tegen de aanvallen van een booswicht, zien wij geen spoor van dankbaarheid, veel minder van genegenheid. Alleen het gerucht van Amintaas dood kan haar hart vermurwen’ 3).
Ware ook deze gantsche waardeering van Tassoos

{==147==} {>>pagina-aanduiding<<}
herderin juist, ze moest in hare volle kracht op Vondels Hageroos toepasselijk zijn. Want Hageroos is eene trouwe kopie van Silvia. Zekere wijzigingen werden door de oekonomie van het nederlandsche lantspel vereischt. Dat Hageroos op de jacht gaat, om, naar haar zeggen, eene hinde voor Pan te verschalken, is haar slechts eene welkome verschooning voor haren jachtlust, als de Rey haar verwijt, dat ze:

- ‘op het zoenfeest loopt uit jagen, 
Alleen, en onverzelt; nu alle de gemeent, 
Bekommert en beducht, al hangends hoofts, beweent 
D' onzekerheit der keure, en 't zekre lot van 't outer. 
De Heemraet gaat te keur, verdaeght van blinden Wouter: 
En scheptghe noch vermaeck in jaght, en wilt, en duin?’ 
3de Bedr., 1ste Toon., blz. 639, t.a. pl. 


Hageroos weet met gantsch Leeuwendal, dat:

- ‘Vader Pan - 
- 't vlek bezwaert met zulck een' wreeden eisch, 
En zich niet zoenen laet, dan och door menschenvleisch.’ 
1ste Bedr., 1ste Toon., blz. 613, t.a. pl. 


Hare hinde zou dus niets vermogen.
Hare uitvlucht, dat ze van onbekende geboorte is, vloeit wederom uit Vondels uitmuntende verwikkeling en schenkt zijner heldin niets bizonder beminnelijks. Voor het overige treedt zij geheel in de voetstappen van Silvia en ontdekken we bij haar even min een spoor van dankbaarheid, als Adelaert haar uit de handen van den satyr gered heeft. De volgende dialoog tusschen beide jongelieden, waarin Adelaert haar vraagt een boog, aan den satyr ontvreemd, als geschenk aan te nemen - bewijze dit nader:

adelaert. 
- ‘Dien ouden kluitboogh nam ik hem, en brenge en biede 
U dien, op datghe my hier eeuwigh by gedenckt. 

{==148==} {>>pagina-aanduiding<<}

hageroos. 
Ick ben te vrede, dat ghy dit een ander schenkt. 
adelaert. 
Ick bidde U, laet dien boogh in uw slaepkamer hangen. 
hageroos. 
't Was mijn gewoonte noit van iemant iet t' ontfangen. 
adelaert. 
Ick bidde U, weiger my zoo klein een vrientschap niet. 
hageroos. 
Ghy zijt een grooter waert. Het oog, dat alles ziet, 
Grondeert mijn hart en weet hoe zeer ick U bezinne. 
adelaert. 
Zoo toon ten minste blijck van ongeveinsde minne 
Te mywaert; bleeck mijn trouw, zoo trouw als gout, in noot. 
hageroos. 
Al lengde ick uwen tijt door mijn verhaeste doot, 
Noch bleef uw goude deught en weldaet onvergouden. 
adelaert. 
Ick zie men zoektme slechts aen 't lange touw te houden. 
hageroos. 
O, borst, ghy houdt u zelf; ga hene, waer 't u lust. 
adelaert. 
Dat lijtghe niet. Helaes, ter weerelt wort geen rust, 
Noch troost, noch laefenis voor mijne quael gevonden, 
Des avonts rust het wilt in nest en hol: de honden 
Gaen rusten, na de jaght, in 't hock; het vee op stal; 
De vogels in geboomte en heggen over al: 
Maer Adelaert, ocharm, magh rust noch lust gebeuren. 
hageroos. 
'k Heb lust by wijlen 't wilt zijn rust in duin te steuren, 
Met brack en hazewint, by wijlen met een' valck 
Te vliegen over 't veld; daer hy, doortrapt en schalck, 
De vogels in haer vlught versteure, en weet te grijpen; 
Maer ree ten dans te staen, op al wat vryers pijpen, 
Vermaecktme niet. Hebt ghy wat stemmighs in den zin, 
Zoo breng wat stemmighs voort; ick luister naar geen min.’ 
3de Bedr., 2de Toon., blz. 647, 648, t.a. pl. 



{==149==} {>>pagina-aanduiding<<}

In deze regelen - uitmuntende proeve, hoe stugheid schilderachtig kan worden voorgesteld - eene buitengewone aanminnigheid en toeschietelijkheid der jachtlievende herderin te ontdekken is even ondoenlijk, als om in Silvia een voorbeeld van alle onvrouwelijke woestheid te zoeken. Silvia is slechts eene typische figuur, gelijk de Pastorale van den aanvang af ten tooneel had gebracht. Zij ving aan in de Carmosina van Sanazaro en had met de Galathée van Honoré d'Urfé hare uiterste inkarnatie nog niet bereikt. Zij is behaagziek, schuwt de liefdesbetuigingen van den verliefden Aminta, en openbaart eerst het waarachtig gevoelen van haar hart, als ze van de wanhopige poging tot zelfmoord des teloorgestelden herders verneemt 1)
Maar te over reeds, waar het ons slechts op het hart lag eene overschatting te verhoeden, eene billijke waardeering uit te lokken. Wie voor Vondel pleit, heeft van den aanvang zoo volkomen onze sympathie, dat we alleen door streng vasthouden aan ons beginsel ons doel konden bereiken. Want we achten Vondels karakterteekening in zijne tragoedie verre beneden zijne onwaardeerbare gave van lyriesch zanger. Onze hoofddichter muntte immer meer uit door den gloed zijner gewijde, staatkundige of tragische hymnen, dan door de opvatting zijner personen, hunne karakters, hartstochten en dialogen. Mochten we ons over de grenzen van ons onderwerp: het Lantspel, vrijelijk bewegen, we zouden den lofredenaar van Vondels ‘Vrouwenkarakters’ op dit stuk nog veel meer te and-woorden hebben, vooral ten opzichte zijner waardeering der Badeloch en der Jempsar.

{==150==} {>>pagina-aanduiding<<}

Vondels tragoedie spruit geheel uit reflectie en nabootsing, door een veârkrachtig, schitterend talent gesteund. Waar Seneca, Vergilius, de bijbelsche geschiedverhalen, of Huig de Groots Latijn de stof leverden, waar uit eerbied voor het model trouw werd nagevolgd, trouw tot bekrompen wordens toe, daar zouden van oorspronkelijke karakterteekening slechts zeer geringe sporen merkbaar zijn. Zijne tragische figuren spreken naar de traditie, welke de Dichter volgt. In welluidende, gespierde, cierlijke alexandrijnen uit te drukken, wat de held volgens een gegeven bron te zeggen had - was het hoofdstreven des dichters, die slechts enkel, als in de Broeders van den Jozef in Dothan, of in de Sidonia van den Salomon, eene oorspronkelijke karakterteekening onderneemt, daar hij zich weldra zal schadeloos stellen, als waarachtige, dichterlijke bezieling hem aangrijpt, als hij de forsche vingeren in de snaren zijner elpenbeenen luit zal slaan.

Fluisterde de Faam ons waarheid in 't oor, dan is de dag niet meer verre, dat Amsterdam een standbeeld voor Joost van den Vondel zal zien verrijzen. Op dien dag zal er een aandoenlijke hoogtijd gevierd worden in de hoofdstad, door ieder, wien de naam: vondel een schat van onvergetelijk kunstgenot, van liefelijke herinneringen, van treffende lessen voor den geest roept. Och, konde de gantsche nederlandsche natie te saâm vloeyen op dien dag, als de huive wegvalt, waaronder het dichterbeeld was verborgen. Och, mocht het volk gevoelen, wat het aan zijn edelen amsterdamschen bard is verschuldigd: mocht het triumfgejuich uit dankbare harten rijzen!
Want het nederlandsche volk heeft groote verplichtingen aan Joost van den Vondel. Hij verscheen in dagen, toen

{==151==} {>>pagina-aanduiding<<}
de worsteling met de bastaardij onzer nog half boergoensche taal op het krachtigst was. Hij was éen in streven met Muydens Urbanen Drost, waar het er op aan kwam het zuiver Nederlandsch onder de puinhoopen van Rhetorica uit den toestand van schijndood te verlossen. Hij doorbladerde wel de Antieken en den bijbel, om stof voor zijne tragoediën, maar zijne taal was de levende, veârkrachtige, welke hij uit den mond van amsterdamsche patriciërs en plebejers met fijnen takt opving en in zijn hart bewaarde. Vondel heeft voor een groot deel onze moderne nederlandsche taal in 't leven geroepen - de rijkdom onzer spraakvormen zijn we in ruime mate aan zijn genie verplicht. Uit vlaamsche ouders geboren, in zijne eerste jonkmansjaren te Amsterdam geheel onder vlaamschen invloed, was zijne poging tot taalzuivering en taalvorming dubbel verdienstelijk en dubbel moeyelijk - door het bastertspraakjen, 't welk hij als kind in zijne onmiddellijke omgeving vernomen had.
Hooger nog stijgt de kunstenaar, de dichter. Naarmate Vondel zwaarder strijd met de schepping zijner taal voerde, naar die mate is zijne overwinning luisterrijker. Dat men bij de onthulling van zijn standbeeld dit gedenke! In de ziel van dien grooten amsterdammer mischten de heerlijkste melodiën en daaronder het liefst van al de gewijde, het andante-maestoso zijner verzen en liederen. Kracht, die hier en daar tot ruwheid ontaardde, geestdrift voor iedere overtuiging, die op den bodem van het diep gevoelend dichtergemoed gelief koosd werd - geestdrift, die tot ijver, tot toorn, tot woede toe kon geprikkeld worden, eene koninklijke gave voor poëzie, zonder weergâ in de geschiedenis van de ontwikkeling des nederland-schen geestes - koninklijker, naar mate de dichter zich bescheiden geringer waardeerde, tot vastklemmens toe

{==152==} {>>pagina-aanduiding<<}
aan de leer zijner eenzijdige autoriteiten - zie daar eenige der hoofdtrekken van Vondels genie.
Als het gordijn wegvalt, 't welk zijn beeld aan de hoofdstad zal ontdekken, dan zal menig nederlandsch hart van aandoening en verrukking sneller kloppen bij het overdenken wat er door dien man in die stad is doorleefd, welke viktoriën zijn vorstelijke geest over den stuggen tijdgenoot en over het even stugge nageslacht heeft behaald. In Amsterdam is Vondel opgegroeid te midden van het alles beheerschend gedruisch van drok bedrijf en bloeyenden handel - hij heeft er het woelige leven der neringlievende burgers bespied, hij heeft de grenzen der stad ieder jaar zien terugwijken, hij heeft er tal van paleizen zien optrekken, waar vroeger het rund vreedzaam graasde, of de warmoezenier op hoop van winst zijne vruchtengaarde verzorgde. Hij heeft aan de knieën zijner ouders de vertooningen der vlaamsche rhetorijkerkamer: de witte Lavendelbloem bijgewoond - hij heeft er leeren lezen, schrijven en denken, hij heeft er den eersten wenk der Muzen vernomen en menigte van proeven ontworpen, om in maat en vers te zeggen wat in zijn hart leefde.
Hij heeft er door de Warmoesstraat gedoold, 't liefst voor de woning van den passementwerker Hans de Wolff in 1610 - hij heeft onder de luifel plaats genomen en met Maaiken gejokt en gekoosd, tot ze hem naar zijn eigen huis en nering volgde, om er vijfentwintig jaren lang zijne trouwe, zorgende, liefdevolle gade te zijn. In de Warmoesstraat is zijn zoon Joost geboren, die bestemd was om hem op het hart te treden en tot den bedelstaf te brengen - in de Warmoesstraat heeft hij het eerste kunstwerk voltooid, waarin de prikkelbaarheid van zijn warm dichtershart op het luidste sprak en zijn benijdenswaardige gave zich voor het eerst krachtig openbaarde,

{==153==} {>>pagina-aanduiding<<}
het protest van den kunstenaar tegen den moord van den Advokaat, den Palamedes. Hij heeft er bange dagen gesleten in een zijvertrek van zijn zwager Hans de Wolff en menig botte toespeling op het. nuttelooze van rijmen te maken moeten verduwen, toen Adriaan Paauw hem deed vervolgen wegens zijne seditieuze poëterij. Hij heeft er den harden oorlog met Roskam en Rommelpot gevoerd, heeft er Huig de Groot in stilte de hand gedrukt, toen het delftsch orakel ter sluik de hoofdstad kwam bezoeken. Hij heeft er ook bittere tranen geweend op het kinderlijkjen, dat weldra uit zijne woning zou gedragen worden - hij heeft er het hoofd in stomme smart gebogen, toen hem ook de moeder ontnomen werd en zijn huisvertrek de liefste bewoonster ging missen.
En datzelfde huisvertrek heeft de worsteling zijns geestes bespied, toen de bangste twijfel zijn vroom gemoed verstrikte en hij zich in vurig gebed op de knieën wierp, zijn hemelschen Vader smeekend om rust en licht en waarheid. Datzelfde huisvertrek is er getuige van geweest, met welken fieren moed hij de laatdunkende verachting van vroegere vrienden voor den paapsch geworden dichter heeft gedragen - met welke diepe overtuiging hij in den strijd volhardde en niet vertsaagde, toen zelfs de heeren van den Gerechte de openbare afkeuring zijner gedichten met eene geldboete bevestigden. Datzelfde huisvertrek zag hem eindelijk na veertig jaren van betrekkelijken voorspoed met weemoed heengaan, wijl hij zijnen zoon en diens echtgenoote het beheer der handelszaak betrouwde. Het was eener andere woning voorbehouden den grijzen, maar altijd kloeken dichter aan de zijde zijner dochter Anna met nieuwe geestkracht aan den arbeid te zien, aan den arbeid, die den onsterfelijken naam van Lucifer zou dragen.

{==154==} {>>pagina-aanduiding<<}

Maar dan zal Amstels Steâmaagd, zoo dikwijls door den dichter verheerlijkt, ook mogen getuigen van bekrompenheid, die een meesterwerk niet tot de openbare vertooning wilde toelaten - maar tevens van edelen kunstzin bij een hoffelijken patriciër als Huydecoper van Maerseveen, die het feest der St. Lukas-Gilde door zijne tegenwoordigheid luister bijzette en er getuige mocht zijn van het schoonste schouwspel, dat ooit in de jaarboeken der kunstgeschiedenis is vermeld: de miskende zanger gekroond door zijne broeders in Apollo. En later, aan den langen, somberen avond zijns levens heeft dezelfde Steâmaagd den zeventigjarigen grijsaart in het muffe kantoortjen eener Bank van Leeninge gevonden, suppoost, boeken houdend, gekluisterd aan zijne dagelijksche taak door het zwarte spooksel des hongers! Heerlijke triumf van het genie! Uit dat goore kamertjen zijn de liefelijkste liederen omhoog gestegen - de dichter heeft gesproken van uit zijn kerker. Amsterdamsche Burgemeesteren van 1668! gij hebt den tachtigjarigen grijsaard uit uwen dienst ontslagen met eene klacht over zijne onbruikbaarheid en.... eene aalmoes voor zijn nooddruft!
Kondet ge thands in ons midden verschijnen, hooghartige Patriciërs! wier vroedheid en kloek beleid mij even verkwikkend aandoen, als uw gebrek aan smaakvolle heuschheid tegenover den grootsten man, die uwe stad had aan te wijzen, mij smartelijk kwetst. Kondet ge op den dag der onthulling aan de voeten van zijn standbeeld post vatten, ik zou u dringend aanmanen in die ure het fiere burgemeesterlijke hoofd te ontblooten en te buigen - Joost van den Vondel heeft den zilvergelokten schedel eerbiedig ontdekt, zoo ras hij den dorpel uwer trotsche raadzaal was binnengetreden.
Augustus 1864.








{==155==} {>>pagina-aanduiding<<}

Fransche Romans.

‘- Quant à la réforme des moeurs, c'etait par la peinture de l'immoralité, qu'ils prétendaient y travailler, idée, qui ne vient guère que dans les temps profondément gâtés et aux auteurs, médiocrement ennemis des turpitudes, qu'ils racontent.’


Bungener.
- ‘Hollandsch lezen! Een hollandsch boek lezen, meneer! dat doe ik nooit! Die dingen zijn me veel te duf!’
De dame, die deze bewering uitsprak, was evenwel eene hollandsche vrouw, eene hollandsche vrouw in de mannelijke en vrouwelijke linie - want het was te Batavia, dat ze deze gewichtige uitspraak in 't midden bracht. In 't moederland zal dergelijk orakel Wel nimmer van de lippen eener beschaafde vrouw gehoord worden - maar wie las al de titels van de kleine gele, roodkleurige of grasgroene romans, die uit de magazijnen van Michel Lévy of Charpentier op de toilettafels van jeugdige of min jeugdige hollandsche dames verdwalen? Ginds in het heerlijk schoone, tropische eilandenrijk komt men er met koelbloedigheid voor uit - hier in Nederland prijst men de presbyteriaansche novellen van katechizeerende engelsche romancières en men leest al stillekens de min stichtelijke fransche.
't Is of de fransche poëten met eene buitengewone tooverkracht over 't meestal vrij nuchter hollandsch ge-
{==156==} {>>pagina-aanduiding<<}
moed hebben weten te heerschen. En dat van ouden datum. De goede, praktische vader Maerlant klaagt er al in de veertiende eeuw over, dat de ‘valsce, walsce poëten’ veel te innig hier te lande werden aangebeden en bood voor hunne ‘trufen ende faloerden’ zijn degelijk, nuttig, vlaamsch brood. Maar de fransche Muze scheen met heimwee naar het land der ‘canaux, canards, canailles’ om te zien, en mocht het haar niet gelukken aan den hollandschen haard een plaatsjen in te nemen, toen Jan en Jannetjen nog in goeden doen waren, en Janmaat kloek opgroeide naast Jan Kompanjie - later toen de oude Jan van zijne renten begon te leven, toen hij eene villa aan de Vecht betrok en den kraag van zijn rok met het poeyer van zijn pruik bedierf, toen vooral liet hij zich van Mademoiselle wat voorzingen, totdat ze hem onontbeerlijk was geworden en hem onder de pantoffel kreeg tot slaaf wordens toe. Hij is later wel weêr op nieuw zelf baas geworden, maar zijne zonen waren verwend; bij voorbeeld, Jan Salie had eens den muskusgeur van de moderne fransche romantiek in den neus en sints dien tijd is hij voor goed geparfumeerd.
Zonderlinge tegenstelling! Niets wordt gemeenlijk met grooter antipathie bestreden, driftiger miskend en toch heimelijk hartelijker geliefkoosd - dan de fransche Roman onzer dagen. Daarbij is de studie van dezen tak der europeesche litteratuur natuurlijk verwaarloosd, men vergenoegde zich met het zedige anathema en de onzedelijke lektuur. Men las dan ook niet uit letterkundige belangstelling, en men vonnisde uit moreel konventionalisme. Toch heeft de jongere fransche letterkunde eene eigenaardige waardij voor onzen tijd - zij huldigt de eeuw, zij is de getrouwe weêrkaatsing van de sociale krank-
{==157==} {>>pagina-aanduiding<<}
heden, zij waarschuwt door haar voorbeeld. En indien de lezers van deze Schetsen over zoodanig onderwerp eene vluchtige causerie zouden willen volgen - dan zijn de volgende bladzijden op 't onderdanigst tot hunnen en haren dienst.

I.

Romantiek en klassiek, twee oude strijdleuzen uit de dagen van Madame Dacier, hebben elk voor zich een goed recht van reis werden hoofdzakelijk neêrgelegd ‘-Je voudrais voir adopter le programme du classique, moins les entraves; du romantique, moins le factice, l'affectation et 1'enflure!’ - En dit was onmiddellijk toepasselijk op de fransche, romantische school van de Restauratie. Slechts over deze kan er dan ook hier ter plaatse sprake zijn. Na 1815 vangt de eigentlijk gezegde Romantiek in Europa aan. De naaste oorzaak daarvan ligt in de politieke gebeurtenissen dier dagen. Na het diktatorschap van den eersten Napoleon over het vaste land der oude waereld, werden de natiën uit een langen, bangen droom wakker. Men begreep, dat men te veel fransche begrippen had geliefkoosd, te veel Fransch had gesproken en te veel Fransch had gelezen. Men was zoo eene lichte prooi van den Veroveraar geworden. Men ving nu aan de eigen nationale traditiën in 't geheugen terug te roepen. Sir Walter Scott en Lord Byron gaven den toon aan, de Burggraaf de Châteaubriand en Madame de Staël-Holstein stemden bij en weldra zouden de groote duitsche Tweemannen staven, dat ze de nieuwe kunstleer met wijsgeerige zorgvuldigheid hadden gewogen en alles verre van zich hadden afgeworpen, wat ze in de aanvankelijke toepassing er van hadden te licht bevonden.
Maar de eerste en de belangrijkste scholier der nieuwe

{==158==} {>>pagina-aanduiding<<}
aesthetiek in Frankrijk was een jong edelman, wiens vroegste bundel poëtische medidatiën met een zeldzamen en ongehoorden bijval begroet werd. Alphonse de Lamartine was de beste en talentvolste leerling van den auteur der Natchez. Hij overtrof hem in innigheid van gevoel en welluidendheid van stijl, maar moest achter blijven, waar het op juistheid van waarneming en grondig oordeel aankwam. Van geboorte legitimist, ving hij aan de gestelde machten te bewierooken en verkondigde hij luide zijne hulde voor de ridderlijke traditiën der oude koningsfamilie en de symbolische mystiek der katholieke kerk. Als romanschrijver heeft hij weinig geleverd. Zijne Graziëlla is wellicht het beste, wat hij in dien trant geschreven heeft, 't Was eene herinnering uit eene reize door Italie, een verblijf op het eiland Procida, waar hij te midden van een visschersgezin leefde en de schoone Graziëlla lief had. Een brief zijner moeder riep hem naar Parijs terug en..... de arme Italiaansche stierf van weedom. Zijn Rafaël heeft insgelijks eene dergelijke herinnering ten doel, maar de heldin Elvira heeft zoo diepen indruk op het week melancholische gemoed van den dichter gemaakt, dat het hem ergens inviel uit te roepen: ‘de eeuwen zullen over uw stof heenvlieden en toch zult gij leven, o mijne Elvira!’ Het karakter zijner romantiek lag in zijne melancholie, hij lachte met de bittere grijns van Child-Harold en weende overvloediger dan Werther. Naar den inhoud waren zijne scheppingen romantiesch, daar zij geene andere bron hadden dan 's dichters eigen zwaarmoedige en sentimenteele ziel, naar den vorm behoorden ze evenzoo tot de nieuwe leer, daar ze met eigen oorspronkelijk, bandeloos, maar zoet klinkend rhythmus daarheen vloeiden. Zijne grootste virtuoziteit openbaarde hij in zijne Meditatiën,
in zijne Har-
{==159==} {>>pagina-aanduiding<<}
moniën en in zijn Jocelyn. Doch ook zijn innigst individueel bestaan, zijne lievelingsdenkbeelden, zijne illuziën waren romantiesch. Toen de Julirevolutie hem verraste, sprak hij aanstonds met den hem eigenaardigen pathos de stelling uit, dat men gebruik moest maken van de nieuwe vrijheid door de revolutie in 't leven geroepen, dat men de katastrofe der koninklijke familie kon beweenen, maar daarom niet behoorde stil te zitten, maar daarom moest handelen als een man van het heden en de toekomst.
Toenmaals leefde de Lamartine door een rijk huwelijk en de opbrengst zijner gedichten in vorstelijken overvloed. Hij werd in de Akademie gekozen en zou als Gezant naar Griekenland reizen, toen de Juli-omwenteling uitbrak. Thands reisde hij als privaatman naar 't Oosten en had hij er die welbekende samenkomst met Lady Esther Stanhope, waaruit zijne eerzucht nieuwe prikkelen ontleende. De vruchten zijner reis werden hoofdzakelijk neergelegd in een nieuw romantiesch gedicht: de Val eens Engels - waarin ijdelheid, fantazie, dweepzucht en mystiek een zoo zonderlingen sabbath vierden, alsof ze den zanger in een ongelukkig oogenblik van waanzin of dronkenschap hadden verrast. Meer en meer trad hij ook als romanticus op in staatkundige betrekkingen. Zijne improvizatiën in Lodewijk Filips parlement wekten algemeene verbazing, bewondering bij velen, verzet bij enkelen. Zijne politieke verdiensten schuilen dan ook in zijne frazen. Daar het goevernement zijne deklamatorische menschenliefde niet toejuichte, daar men de doodstraf niet afschafte, ging hij plechtig met het woord, ‘Frankrijk verveelt zich!’ tot de oppozitie over. Afdoender uitwerking had zijn historische roman de Geschiedenis der Girondijnen. Met de pretentiën van ge-
{==160==} {>>pagina-aanduiding<<}
schiedschrijver optredend, staafde hij door den schitterenden stijl van dit romantiesch gewrocht, dat hij wel eene nieuwe staatkundige omwenteling in 't leven kon roepen, maar nimmer aanspraak zou mogen maken op den naam van wetenschappelijk geschiedvorscher. En toch waren er in deze boekdeelen zooveel uitnemende grepen, was er zooveel plastische gave, zooveel wegslepende eloquentie te bewonderen, dat men den Dichter-Redenaar gaarne de zonden vergaf van den dillettant-historicus. Eene Geschiedenis der Restauratie volgde en gaf dezelfde licht- en schaduwzijde ter beoordeeling. Intusschen was de auteur de populairste man van Frankrijk geworden en 
vond de Februari-revolutie hem gereed, om als haar schitterendste redenaar op te treden. Gelukkig slechts voor korten tijd! De bewierookte dichter-staatsman sprak wederom effektmakende frazen, hij versloeg Thiers, die in de Assemblée législative tegen de romantiek der Februari-mannen met de argumenten der gezonde rede te velde trok, en belette, dat de driekleur zou plaats maken voor de roode vlag der Jakobijnen.
Hoe onhoudbaar de waereldbeschouwingen der Romantiek voor den praktischen staatsman op den duur zou worden, bleek uit de bijna komische rol, welke de dichter der Meditatiën in 't Voorloopig Bewind speelde. Door eene revolutie aan 't bewind gekomen, werd hij verjaagd door eene insurrektie. Zijne geïmprovizeerde filantropische staatkunde werd tot de orde geroepen door het eenvoudig gezond verstand van het parijsche grauw. Van het tooneel der politieke gebeurtenissen met een waas van belachelijkheid verbannen, verbleef hem zelfs de troost niet als martelaar te sterven. Andere Saint-Just had hij het morgenkrieken eener nieuwe waereldorde geprofeteerd, maar het heroïsme en de overtuiging van den ouden-
{==161==} {>>pagina-aanduiding<<}
jakobijn had bij den nieuwerwetschen romanticus slechts den vorm van welsprekende frazenmakerij en vrouwelijke gevoeligheid aangenomen. Alphonse de Lamartine heeft nadrukkelijk bewezen, dat een wezentlijk poëtiesch talent, een levendig en licht te roeren gemoed geen waarborgen zijn voor het welslagen van den man, die door zijne onbegrensde ijdelheid geprikkeld wordt, om met klem en nadruk op staatkundig terrein te schitteren. Zijne latere werken zijn geheel van industriëelen aard. In den somberen mantel van het martelaarschap gehuld, moge hij de aalmoes van een parvenu-keizer afwijzen, moge hij zich vermeyen in het elegiesch woord: ‘Ik leef niet meer, ik overleve mij zelven!’ - er bestaat gegronde vrees, dat het oordeel van een schrander tijdgenoot over hem waarheid behelze: ‘Hij heeft het hof gemaakt aan de gantsche waereld, maar niemand liefgehad dan zichzelven.’


II.

Doch de meester, de profeet, de reformator, bij wien het gantsche jonge, romantische Frankrijk eenmaal zou zweren, had reeds lang zijne krachtige stem doen hooren. Vuriger, fantastischer, energischer natuur dan de welsprekende advokaat der Girondijnen, had, even als deze, de jonge Victor Hugo zijne vroegste inspiratiën gevonden in het katholieke royalisme der Restauratie. Beide bezongen de zalving van Karel X op den troon der Bourbons. Victor Hugo, de zoon van een generaal uit den keizertijd, had eene moeder, die als koningsgezinde in de Vendée voor de legitimisten geijverd had. Vandaar zijne eerste sympathiën voor eene schitterende herstelling van het oude koningschap en de oude kerk. Al aanstonds springt hier het echt romantiesch beginsel van den jongen

{==162==} {>>pagina-aanduiding<<}
poëet op den voorgrond, wiens eerste bundel Odenen Balladen, als negentienjarig jongeling voltooid, hem oogenblikkelijk eene eereplaats op letterkundig en politiek terrein verzekerde. In stede der achttiende-eeuwsche kalme logika, in plaats van de klassieke soberheid en konventie, van het formeel strenge beginsel der oude meesters, schiep hij eene nieuwe, buigzame, kleurenrijke taal, die zich in al de mogelijke wendingen van zijn grillig rhythmus met gemakkelijkheid bewoog. Als lyriesch dichter plukte hij weldra nog bloeyender lauwer door de uitgave zijner Orientales - waarin een rijkdom van beelden, van verblindend schitterende kleuren, van zinnelijk treffende gestalten met onovertroffen talent werd onthuld. Slechts scheen het den jongen zanger aan diep, echt menschelijk gevoel te mangelen en moest men erkennen, dat zijn glansrijk koloriet en zangerige strofenvorm geen middelen waren, om een verheven dichterlijke gedachte te uiten, maar dat ze op zich zelve geheel alleen het doel, waren, waarnaar de vurige jonkman streefde.
Maar allermeest zou hij toongever worden voor den modernen franschen Roman, ware het ook, dat zijn lyrisme niet terugbeefde voor den gebonden stijl en op elke plaats zich krachtig openbaarde. Hoe hij zijne roeping als zoodanig opvatte, bleek reeds zonneklaar uit de allereerste zijner romantische scheppingen in proza: Han van Ysland. Een afzichtelijk monster, dat bloed drinkt en menschen moordt uit theorie en temperament, daar hij een afstammeling is van Ingolf den Verdelger, is de held van dit boek, 't welk het hoofdtooneel zijner handeling meestal in de morgue van Christiania of in het hol van den bloeddrinker plaatst. Bug Jargal volgde en ontwikkelde al de gruwelen van een negeroorlog op St. Domingo, daar de Negers sints Lamartines pathetiesch treurspel Toussaint Lou-
{==163==} {>>pagina-aanduiding<<}
verture in de mode waren. Het drama Triboulet zette de begonnen taak voort en bracht in een boosaardigen, gebochelden hofnar een anderen Han van Ysland ten tooneele - slechts was de taal van den hofnar op sommige plaatsen lyriesch sentimenteel en bleek hij uit een zonderling mengsel van laagheden en geparfumeerde gevoeligheid te bestaan. De triumf der methode werd zonder tegenspraak in de Nôtre-Dame de Paris gevierd. Weltrad Quasimodo in de plaats van Triboulet, maar ditmaal had de dichter eene uitmuntende, aan zijn talent passende stof gekozen. Uit kracht van zijne romantiek dwepend met de gothische architektuur, had hij eene grondige studie der vijftiende-eeuwsche archaeologie ondernomen en wist hij zijne Nôtre-Dame tegen een achtergrond van historische en antiquarische détails te plaatsen, welke eene weldadige en boeyende verpoozing opleverden voor de groteske schildering zijner hoofdfiguren. Uit dit alles trad echter een zeer bepaald streven op den voorgrond: het zoeken naar kontrasten en de 
vereering van het Afzichtelijke. Het Afzichtelijke, het Leelijke, het Gedrochtelijke zijn krachtige elementen in de rij der aesthetische verschijnselen. Volkomen verwaarloozing dezer verschijnselen leidt even zeker tot eentonige kleurloosheid, als eene al te sterke vereering. Had de klassieke leer zich bepaald tot de behandeling van algemeen menschelijke onderwerpen in streng afgemeten vormen - een romanticus als Victor Hugo meende zijne met krachtige geestdrift en eerbiedwekkend zelfvertrouwen aanvaarde taak van hervormer niet beter te kunnen vervullen, dan door een uitsluitende vereering van de schreeuwendste tegenstellingen en uitgezochtste zonderlingheden. Van daar de moreele dissonanten in karakters als Triboulet en Quasimodo, die met recht gegispt worden, daar ze buiten alle waarschijnlijkheid vallen en dus als kunstschep-
{==164==} {>>pagina-aanduiding<<}
pingen geene beteekenis meer behouden. De landschapschildering echter van Bug Jargal en de architektonische uitweidingen in de Nôtre-Dame zijn met het schitterendst talent voltooid en pleiten op nieuw voor de allergewichtigste lyrische gave van den Dichter.
Voor het tooneel werd door den ‘Koning der Romantiek’ met hetzelfde talent en dezelfde beginselen gewerkt. Eene aandachtige lektuur van Calderon, Shakspere en Schiller oefende hierbij eene zichtbaren invloed. Cromwell en de Burchtgraven mislukten door gebrek aan grondige, historische kennis. Marion De Lorme en Angelo, tyran van Padua zochten het tragiesch kontrast in de noblesse van eene courtisane, die door eene waarachtige liefde op nieuw maagd en heldin wordt, die uit kracht dezer beginselen met de edelste zelfopoffering eindigt. Hernani, Marie Tudor en Lucretia Borghia zondigen op nieuw tegen de geschiedenis, maar behooren, wat de dramatische kontrasten aangaat, tot de beste stukken der school. Met Ruy Blas komt een geheel nieuw beginsel om den hoek gluren. De held is een lakei, die zijne oogen opheft naar de koningin van Spanje - het kontrast is bewaard, maar met Ruy Blas begint tevens 's dichters sympatie voor den waarachtigen souverain der eeuw: het Volk.
In waarheid was Victor Hugo nooit oprecht legitimist geweest. Zijn koningschap was eene gants ideale voorstelling, met al de kleurenpracht der middeneeuwen - eene dichterlijke fatazie van eene ridderwaereld vol grandezza en bravoure, die eens met de werkelijkheid in pijnlijke botsing zou komen. Van daar zijn voortdurend wankelen en veranderen op staatkundig gebied. Onder de Restauratie ijverig royalist, werd hij onder Lodewijk Filips konstitutioneel konservatief en aanvaardde hij met graagte

{==165==} {>>pagina-aanduiding<<}
den titel van Vicomte en Pair van Frankrijk. De Februari-revolutie vond hem op zekeren dag te midden der roode republikeinen en sints dien dag bleef hij zijner laatste konfessie getrouw. Met dezelfde romantische geestdrift, die hem in zijne jeugd onderscheidde, omhelsde hij thands de zaak van het socialisme, getemperd door een zeker waas van poëtische sentimentaliteit. Balling bij dekreet van den December-man, van uit Hauteville-House op Jersey zijn oog richtend naar het diep vernederd vaderland, staafde hij weldra, dat een krachtig maar avontuurlijk talent zijne waardigste bezieling niet zoeken zoude in een boek vol smaadwoorden tegen den heerschenden tyran. Hij voltooide er zijne Legende der Eeuwen en zijne Misérables - twee nieuwe proeven van den immer werkzamen, immer woelenden geest des dichters. Het eerste was een schitterend pleidooi voor het recht der volken, der individuën, der armen en lijdenden vooral, een voldingend bewijs, dat de lyrische poëet der Orientales bij het klimmen der jaren nog niets van zijn eersten gloed en fantastische weelderigheid had verbeurd. Het tweede werk was een woedende aanval tegen de maatschappij in 't gemeen, met al de hulpbronnen van lyrisme, studie en ervaring, waarover de auteur te beschikken had. Eenzijdig en partijdig, als altijd, had thands zijn romantiesch beginsel zich geheel ten dienste gesteld van het sociale vraagstuk en was het ditmaal zijn vurigst streven, de wapenen eens tegen klassicisme en officiëele bekrompenheid onder zoo veel schitterend gevolg gevoerd, met de meeste klem op te heffen tegen het gantsche samenstel der fransche, wellicht der europeesche maatschappij. En voortdurend herkende men nog steeds den ouden, krachtvollen kampioen van den aanvang - alleen de namen waren veranderd: Marion en Thisbé heetten thands Fantine,

{==166==} {>>pagina-aanduiding<<}
Hernani was verdoopt in Marius en Han van IJsland met Triboulet en Quasimodo herrezen in Jean Valjean. 1)


III.

De drie hoofdmannen, welke de slippen van den mantel des grooten ‘Konings der Romantiek’ hebben opgevat, dragen de namen van Henri Beyle, Théophile Gautier en Jules Janin, - de eerste een soldaat van fortuin, die de Russen en de klassieke tragoedie met hetzelfde vuur heeft bevochten, de tweede een schilder van beroep, die zijn warm gevoel voor kleur beter met woorden dan met verwen wist te bevredigen, de derde, een feuilletonist, die de theoriën der school met schitterend vernuft en onder ontelbare aardigheden in systeem bracht. Van deze drie neemt Henri Beyle de meest onafhankelijke plaats in. Gedurende zijn leven weinig gevierd en steeds onder den pseudoniem van Stendhal verborgen, werd zijn letterkundige naam eerst in 1852 gegrondvest, toen een herdruk van al zijne werken 't licht zag. Schoon ouder dan Victor Hugo, schreef hij evenwel zijn beste werken: le Rouge et le Noir en la Chartreuse de Parme in het tijdvak van 1830-1840 onder den beslissenden invloed van diens romantiek. Beyle had met Napoleon in Italië gestreden, had den keizer in Duitschland gevolgd en den tocht naar Rusland meêgemaakt. Sints 1830 leefde hij te Milaan, Parijs of Londen van het vermogen, gedurende zijne veldtochten verzameld. De hoofdrichting van zijnen geest was een cyniesch skepticisme op ieder terrein. Hij ontkende elken pozitieven godsdienst en bestempelde ze met

{==167==} {>>pagina-aanduiding<<}
den naam van priesterbedrog of noemde ze: ‘des niaiseries, qu' on nous a mises dans la tête à trois ans.’ Daar de waereld slecht was, bestond er geen God, want, zegt hij ergens: ‘ce qui excuse Dieu, c'est qu'il n'existe pas!’ De betrekkingen der zedelijke en maatschappelijke instellingen achtte hij tartuferij: het doel zijns levens was de gemakkelijke en oogenblikkelijke bevrediging van elken wensch - de viktoriën van een smaakvollen aristokratischen Don-Juan behoorden tot zijne lievelingsdenkbeelden. Gelukkig evenwel was deze levensbeschouwing veel meer de vrucht van zeker koppig parti pris, dan van eene ernstige overtuiging. Beyle speelde grootendeels eene rol uit vreeze van in schrift of woord alledaagsch en plat te zijn. Vandaar zijn oorlog aan de klassieke alexandrijnen, die zoo uitnemend geschikt waren, om de holste gemeenplaatsen te vergoelijken en waarin b.v. een woord als pistolet nimmer eene plaats zou kunnen bekleeden. Daar hij het grootste deel zijns levens in Italië doorbracht uit sympathie voor het naïve en hartstochtelijke van het italiaansche karakter, voert hij eene ernstige polemiek tegen het fransche, 't welk alleen uit ijdelheid en vrees voor belachlijk zijn wordt gevormd.
Als auteur heeft Beyle-Stendhal eenige zuiver historiesch-aesthetische werken nagelaten, eene Geschiedenis der schilderkunst in Italie en éen italiaansch boek: del Romanticismo nelle arti - voorts reisherinneringen: Rome, Naples et Florence, - Promenades dans Rome, en Mémoires d'un touriste, een erotiesch-wijsgeerig boek: de l'Amour en drie romans: Armance, le Rouge et le Noir en la Chartreuse de Parme, benevens vele omwerkingen van italiaansche novelli. In zijn boek de l'Amour poogt hij door een schat van anekdoten zijne

{==168==} {>>pagina-aanduiding<<}
theoriën over liefde, hoofdzakelijk in sexuëele betrekkingen, te openbaren. Het geheel rust op materialistischen grondslag en heeft een chirurgischen bijsmaak, die slechts door Michelet in zijn boek van gelijken naam wordt overtroffen. Praktiesch komt het rezultaat van Beyles beschouwingen neêr op eene emancipatie van den hartstocht, op een vertoog tegen het huwelijk, op de stelling: ‘Une femme appartient de droit à, l'homme, qui l'aime et qu'elle aime.’ Zijne romans spelen in den Faubourg St. Germain of in Italië. In le Rouge et le Noir wordt de hoofdrol door een boerenjongen vervuld, die eerst goeverneur bij een landedelman, voorts priester en jezuïet wordt, die aanvangt met de vrouw des huizes, waar hij dient, te verleiden - en daarna, als geestelijke, eene adellijke jonkvrouw tot schuldige wederliefde beweegt. Het geheel, gekroond door een moord en de terechtstelling van den held, levert een sprekend bewijs van 's schrijvers jacht op zonderlingheden en haat tegen gemeenplaatsen. En zoo verre gaat zijn afkeer tegen alles wat gemaniëreerd of overdreven is, dat hij reeds de sentimentaliteit in de jonge Romantiek bevecht door pikante ironie en als zoodanig de voorlooper wordt van de Realistische School, die met 1840 reeds in vollen aantocht was.
Théophile Gautier was de ware leerling van Victor Hugo. Voor het atelier bestemd, wierp hij weldra het penceel ter zijde, om met een schat van artistische herinneringen en schilderstermen als dichter en romancier op te treden. De Orientales waren hem steeds zijne opperste poëzie. Van daar zijn hartstocht voor de kleur en de uiterlijke lijnen zijner tafereelen, die tot in de kleinste détails getrouw wordt gehoorzaamd en meestal met oogverblindende verwenpracht toovert. Zijne proza

{==169==} {>>pagina-aanduiding<<}
staat bijna nog hooger dan zijne poëzie. Zijne gedichten van langeren adem: Albertus en la Comédie de la Mort bezitten bij de uiterste zorg voor koloriet een zeker streven naar het afzichtelijke en groteske, 't welk volkomen romantiesch, maar tevens volkomen krank is. Uitmuntend zijn daarentegen zijne reisbeschrijvingen in proza: Voyage en Espagne, Zigzags en Loin de Paris. Het spaansche landschap, de spaansche steden, kerken en zeden zijn met de bevalligste virtuoziteit geschilderd, iedere bladzijde is bijna een genrestukjen of een paysage-en-prose. Omdat inderdaad Théophile Gautiers letterkundig karakter door zijn talent als kolorist wordt bepaald, moest hij juist daar uitmunten, waar beschrijving en teekening de hoofdmomenten vormen, gelijk in de schetsen van den letterkundigen toerist. In zijne Romans en Novellen openbaart zich dezelfde kracht van schildering met een voortdurend streven naar het bizarre en onverwachte. Zijn Fortunio is eene hymne aan ‘de Liefde, het Geluk en den Rijkdom’ - ‘de drie eenige Goden, welke wij in deze eeuw erkennen’, voegt hij er in de Préface bij; wellicht een ongelukkig woord van den jongen dichter, die in elk geval van eene sterke overhelling tot zinnelijkheid niet kan worden vrijgepleit. Fortunio is de beschrijving eener aaneengeschakelde reeks van feesten, door den vorstelijk rijken jonkman aan zijne vrienden aangeboden, schoon reeds het oude Europa hem walgt en hij in een geheimzinnig moorsch paleis, midden in Parijs, zich in al de verfijnde genietingen der Duizend en Een Nacht poogt te vergeten.
Niet alleen de moderne maatschappij, vooral de oostersche in oud-historischen toestand trekt 's Dichters aandacht. In zijn Une nuit de Cléopatre is eene

{==170==} {>>pagina-aanduiding<<}
uitmuntende beschrijving van het landschap aan den Nijl, in zijne la Chaine d'or de l'hétaire de Lesbos eene prachtige, kleurenrijke schets van de zilveren kusten en de violetblauwe golven des griekschen Archipels. Zijn Roman du Momie is geheel oudegyptiesch, zijne Jettatura geheel modern-italiaansch. Zijn beste roman heeft in 1864 het licht gezien: le Capitaine Fracasse. Ook in dit gewrocht heeft de jonge romantikus, die toen drie en vijftiger was, zijn schilderstalent op de schitterendste wijze gestaafd. De vertelling is geplaatst in den tijd van Lodewijk XIII en geeft zoo aanleiding tot het uitstallen eener groote menigte van historische en letterkundige studiën. Kostuum en architektuur, ameublement en stoffaadje zijn dikwerf zoo overnauwkeurig beschreven, dat men den dichter in zijne vreeze moet bijstemmen, ‘que tout cela sent plutôt son tapissier que son écrivain.’ De intrigue is eenvoudig en bepaalt zich tot de avonturen van een doodarm, jong edelman uit Graskonje, die met een gezelschap reizende tooneelisten naar Parijs trekt uit liefde voor de Ingénue. De taal van den dialoog is meesterlijk gekopiëerd naar Montaigne, Rabelais en Etienne de la Boëtie - de beschrijving van een tooneelspel uit dien tijd: les Rodomontades du Capitaine Matamore is op zich zelve een meesterstuk. Het oude sensualisme is door de jaren merkelijk getemperd - de vergoding van den uiterlijken vorm en de oppervlakkigheid in het voorstellen van karakters zijn dezelfde gebleven. Théophile Gautier, wiens verfijnde kleurendienst zich ook nu nog in de kleinste bizonderheden uitspreekt, wiens Marquises ook thands nog des yeux verts-de-mer of couleur tabac d'Espagne bezitten, behoort tot de verdienstelijkste

{==171==} {>>pagina-aanduiding<<}
leden der romantische school en wacht nog altijd te vergeefs op een zetel in de Akademie. 1)
Beter lot trof Jules Janin, den getrouwen en geestigen feuilletonist van het Journal des Débats sints 1830. Schoon men eigentlijk niet durft beweeren, dat Janin een volkomen overtuigd kampioen voor het romantiesch beginsel is, mag men het toch voor zeker houden, dat hij tot de verklaarde tegenstanders van het klassicisme behoort. Bovendien is hij de vurige aanhanger van Victor Hugo, wiens proza en poëzie hij bij elke gelegenheid luide verheft. Zijn stijl heeft in het feuilleton luiden bijval gevonden en vertoont een zeker tintjen van humor, 't welk aan Sterne en Heinrich Heine herinnert. Met dezen laatsten heeft hij inderdaad nog iets meer dan eene geboorte uit Israël gemeen. Grillige invallen, melancholische ironie en plastische schilderingen komen bij beide in denzelfden trant voor, schoon bij Heine treffender, forscher en genialer. In schitterenden stijl dingen beide met hetzelfde geluk om den voorrang. Jules Janin heeft zich geheel aan de vluchtige causeriën van een dagblad gewijd, en, steeds jacht makend op het voorbijgaand effekt van het oogenblik, het vermogen verloren een kunststuk van grooteren omvang te scheppen. Zijne weinige romans en historische studiën hebben daarom alleen de aantrekkelijkheid van den vorm behouden, als kunstgeheel maken ze zelden den gewenschten indruk. De belangrijkste dezer is: l'Ane mort et la femme guillotinée, een raadselachtig boek, vol uitgezochte gruwelijkheden met een humoristiesch adertjen er door heên - 't welk sommigen tot de meening brengt, dat het gantsche boek eene doorloopende satyre

{==172==} {>>pagina-aanduiding<<}
op de overdrijving der romantiek levert. Evenwel zijn de schilderingen van de Morgue, van de infernoos der parijsche prostitutie, van de beruchtste hospitalen, van de Beulswoning en der terechtstelling, met zooveel ernst en gemoedelijkheid ondernomen, dat er van ironie niet het minste zweempjen te bespeuren is. La Confession, Barnave en le Chemin de traverse leveren dezelfde verschijnselen op, terwijl vooral een uitstekende takt in de beschrijvingen van achttiende-eeuwsche toestanden te waardeeren is en het overal duidelijk in 't oog valt, dat het den auteur geen ernst is met den inhoud van zijn roman, maar uitsluitend met de ingevlochten uitweidingen over godsdienst, litteratuur en sociaal leven. In 1850 verwierf Janin een groot sukces met la Religieuse de Toulouse, eene historiesch-romantische studie met zekere religieuze koketterie geschreven, geheel in den trant van de in die dagen aanvangende christelijke reaktie, die nog onlangs met Sands Mademoiselle la Quintinie en Feuillets Histoire de Sibylle haar belangrijkste triumfen vierde.


IV.

Eene volledige behandeling van al de aanhangers der Romantiek zou thands tot de vermelding van twee dichters voeren, wier beider naam met de hartelijkste vereering wordt gevierd, wier beider stof reeds op Père-la-Chaise is bijgezet: Alfred de Musset en Alfred de Vigny. Hoe veel schoons en beminnelijks zich ook aan hunne namen verbindt - thands volsta de naam alleen - we zouden van fransche Romans spreken. Wel heeft Alfred de Musset eenige bevallige novellen geschreven, als Emmeline, Frédéric et Bernerette - eene mees-
{==173==} {>>pagina-aanduiding<<}
terlijke navolging van Manon Lescaut en een midden-term tusschen dit boek en la Dame aux camélias - Margot en les Aventures de Lauzun, maar zijn wezentlijk talent school in de lyrische poëzie. Van Alfred de Vigny kunnen we echter niet geheel zwijgen. Drie zijner geschriften komen hier in aanmerking: Cinq Mars, Stello en Servitude et grandeur militaires. De auteur was edelman en soldaat in de zuiverste en schoonste opvatting des woords. Hij was een leerling van de Lamartine en van André Chénier - een vurig aanhanger der nieuwe leer, gelijk uit zijne studiën over Shakspere blijkt. Van heel den talrijken drom der romantische scholieren was hij de nobelste in leven en schriften. Navolger van Sir Walter Scott, ontwierp hij in Cinq Mars de geestig geteekende schets eener samenzwering van levenslustige, onnadenkende jonge edellieden tegen den almachtigen Kardinaal de Richelieu. In Stello verschijnen de mannen der Terreur: Robespierre, St. Just en Couthon naast André Chénier in scherp en smaakvol kontrast, terwijl twee jong gestorven dichters, Gilbert en Chatterton met den Zanger der Ode aan eene jonge gevangene eene trits vormen, die bewijzen 
moet, hoe het geniale 
gemoed des dichters in den strijd met de materialistische waereld moet ondergaan. Zijne Servitude et grandeur militaires verheerlijken het denkbeeld van krijgsmanseer met al het enthoeziasme eener gevoelige, nobele dichternatuur. Sommige tooneelen, waarin de groote Keizer optreedt, zijn met verrassende frischheid en warmte geschreven. De Burggraaf de Vigny was sints 1846 lid der Akademie, vooral om zijne zacht zwaarmoedige, lieflijk vloeyende elegiën.
Maar we zouden van fransche Romans spreken en juist het tijdvak, dat tusschen 1830-1850 verliep, geeft ons

{==174==} {>>pagina-aanduiding<<}
de rijkste stof, schoon er slechts uiterst zeldzaam eene zoo beminnenswaardige verschijning als die des dichters van Cinq Mars zal mogen gewaardeerd worden. Juist in dit twintigjarig tijdvak veroorloofde de Romantiek zich door hare jongere zonen de zonderlingste en gedrochtelijkste invallen - die echter zoo zeer op den geest des tijds berekend waren, dat ze niet alleen in Frankrijk, maar vast in gantsch Europa een algemeen opzien wekten. Hadden reeds de hoofdleiders der school met elke kunsttraditie gebroken, hunne epigonen begrepen, dat er thands van geene enkele wet meer sprake kon zijn, dat alles geoorloofd, alles mogelijk was. 't Kwam er thands slechts op aan de belangstellende menigte door de bizarste invallen en de vreemdste verdichtselen te boeyen, om snel en veel te schrijven, om al de tochten en verwachtingen van het nieuwere geslacht op de slaafste en nederigste wijze te vleyen. Zoo sloot de roman een innig huwelijk met de industrie en het socialisme. Hij werd industriëel, omdat men hem als middel bezigde tot rijkdom - socialistiesch, omdat hij, bij gebrek aan nieuwe stof, zich veiligst bij de modetheoriën der uiterste linkerzijde konde aansluiten.
Koning in deze richting is zonder eenigen twijfel Alexander Dumas. Als twintigjarig jongeling naar Parijs gekomen, zoon van een mulat, die tot den rang van generaal was opgeklommen, had de jonge Dumas tot op dat tijdstip slechts eene buitengewone bekwaamheid in schermen, rijden en in het biljartspel verworven. Door bescherming van een vriend zijns vaders tot sekretaris bij den Hertog van Orleans benoemd, oefende hij zich destijds in de lektuur van Shakspere, Goethe en Schiller, welke hij uit slechte vertalingen leerde kennen. Geheel in den smaak van Victor Hugo beproefde hij weldra het

{==175==} {>>pagina-aanduiding<<}
historiesch-romantiesch drama en voerde het Théâtre Français in Februari 1829 zijn Henri III met buitengewoon gunstig gevolg op. Sints dien dag wijdde hij zich bijna uitsluitend aan het tooneel, waarvoor hij gedurende twintig jaren werkte en waarmede hij ongehoorde rijkdommen verwierf. Uit de ontelbare menigte zijner dramaas, tragediën en komediën, kiezen we alleen den Antony, la Tour de Nesle en Mademoiselle de Belle-Isle. Vooral de Antony is met indrukwekkenden, wegslependen, brutalen hartstocht opgevat. Het stuk werd om de stoutheid der situatiën en van den dialoog luide toegejuicht door de discipelen der school - de camaraderie verhief het tot type der richting. De held is een vondeling, die met de sombere vertwijfeling van een Manfred begaafd, na eene langdurige reize verneemt, dat zijne bruid met een ander gehuwd is. Door een avontuurlijk middel weet hij haar wederom te naderen - het gordijn valt aan het eind van 't vierde bedrijf juist op het oogenblik als Antony in woeste drift de slaapkamer zijner geliefde binnendringt. Om hare eer te redden doorsteekt hij haar bij de ontknooping van het stuk. In la Tour de Nesle worden de orgiën van Koningin Marguerite, echtgenoote van Louis X, ten tooneele gebracht - in Mademoiselle de Belle-Isle de galanteriën van den Hertog de Richelieu met meesterlijken takt in vijf zeer goed geschreven akten verdeeld.
Schoon Alexander Dumas na de Februari-omwenteling in persoon het Théâtre Historique bestuurde en er zijne romans met fabelachtige pracht en ontelbaar personeel deed vertoonen, maken echter die romans zelve den voornaamsten titel van zijn letterkundigen naam uit. De meeste verschenen als feuilletons in de beroemdste dagbladen van Parijs, en kenmerkten zich zoowel door de

{==176==} {>>pagina-aanduiding<<}
vruchtbaarste, kloekste en vermetelste fantazie, als door het voortdurend streven de kunst zooveel mogelijk aan de industrie ondergeschikt te maken. Het karakteristieke van Dumas' methode is de naïve geringschatting van historische feiten en de aardige gemakkelijkheid, waarmede hij er nieuwe verzint. Gewone fyzische of psychologische wetten treedt hij zoo openhartig en ongegeneerd met voeten, dat de uitwerking meer komiesch dan onaangenaam is. Trots vele dergelijke gebreken, is die cyclus zijner vertellingen, welke met de Trois Mousquetaires aanvangt en met den Burggraaf de Bragelonne eindigt, ontwijfelbaar de beste van zijn gantschen, eene redelijke bibliotheek uitmakenden, romantischen arbeid. De drie figuren van Athos, Porthos en Aramis hebben bijna eene europeesche vermaardheid gewonnen, en de schat van avonturen, die in deze dertig deelen door de drie Musketiers tot een gelukkig einde wordt gebracht, is met dezelfde frischheid, levendigheid en gloed verteld, als in den fraaisten pittoresken roman van Quevedo of Lesage. Dat de geschiedenis hierbij geene rekening maakt, is weinig beteekenend voor een parijsch publiek, 't welk haar slechts uit het feuilleton van een dagblad leert kennen - zelfs als er beweerd wordt, dat onder het schavot van Karel Stuart een fransch edelman verborgen was, die de terechtstelling zonder eene toevallige hindernis zou belet hebben - dat de Musketiers den Generaal Monk uit zijn leger in eene kist naar Frankrijk brachten - enz. Maar het kunstwerk, 't welk als het meest kenschetsend ten opzichte van des schrijvers richting en eigen gemoed moet genoemd worden, is de Graaf van Monte Christo. Daarin zijn al de illuziën van den industriëelen romancier op het krachtigst uitgesproken. Monte-Christo wordt

{==177==} {>>pagina-aanduiding<<}
als eene soort van wonderdoend Messias voorgesteld - wiens kracht in zijne ongehoorde schatten bestaat, wiens levensopgave gesteld is in wraakneming over vroeger onrecht. In den romancyclus, waarvan les Mémoires d'un Médécin en le Collier de la Reine de belangrijkste fragmenten vormen, heeft hij Cagliostro tot held gekozen, wiens wonderen de coups-de-main van Monte Christo nog verre overtreffen. Dat zijn industriëele geest hem op den inval bracht zijn fantastiesch schrijverstalent door vreemde hulp nog vruchtbaarder te maken is geen geheim meer, sints een proces tusschen hem en een tot nog toe meestal gemaskerden medearbeider, Auguste Maquet, beslist heeft. Spijt dit alles, spijt de dolle onverschrokkenheid, waarmeê over de wichtigste zwarigheden wordt heêngestapt, blijft er in Dumas' verhaaltrant iets vlugs en aantrekkelijks, 't welk menig zijner mededingers te vergeefs zou pogen na te volgen.
De tweede industriëele en socialistische romandichter is Eugène Sue. Zijne vroegste letterkundige proefnemingen staan in nauw verband met zijne reizen en lotgevallen als officier van gezondheid der marine. Uit eene familie van beroemde geneeskundigen gesproten, koos hij het beroep zijns vaders en woonde hij eerst als militair-arts den veldtocht van 1823 in Spanje bij, om later bij de zeemacht over te gaan en verschillende kruistochten naar West-Indië te ondernemen. Na den zeestrijd van Navarino nam hij zijn ontslag uit den dienst en schilderde hij eene pooze op het atelier bij Gudin. Sints 1830 ving hij aan enkele zeeromans uit te geven, die om de warme schildering der tropische planten- en dierenwaereld algemeen de aandacht trokken. Onder dezen waren Kernock le Pirate, Plick et Plock, Atar Gull, la Salamandre en la Vigie de Koat-Ven de belangrijkste.

{==178==} {>>pagina-aanduiding<<}
Een rij van historische romans volgde. La Barbe bleu, les Calvinistes, Latréaumont zijn de bekendste. Wat hier ook reeds van de bizondere richting des auteurs om den hoek mocht komen gluren, duidelijk en stout springt die te voorschijn in zijn socialen roman - vooral in zijne Mystères de Paris, in zijn Juif errant, in zijn Martin, in zijne Zeven Hoofdzonden en in zijne Mystères du Peuple.
De Romantiek had tot nog toe bij voorkeur eene aesthetische emancipatie gepredikt - van eene ethische was slechts in 't voorbijgaan sprake geweest, toen Victor Hugo het dogme der tweede virginiteit uitvond. Van eene sociale emancipatie was tot nog toe gants niet gerept. Maar reeds waren de schrilste kontrasten en de bontste kleuren uitgeput. Het parijsche publiek was aan de zonderlingste verrassingen gewend - er werd iets nieuws gevorderd..... en Eugène Sue was de rechte man van 't oogenblik. In zijne jeugd en op later leeftijd apostel der verfijndste zinnelijkheid, had hij de wildste droomen, die het materialistische romantisme zich te Parijs durfde voorstellen, in 't geheim zijns harten verre overtroffen. Daar hij een wezentlijk, onbetwistbaar talent tot zijne beschikking had, daar hij door de reflektie, die uit overspannen zinnelijk genot volgt, zich eene zekere som van eigenaardige overtuigingen gevormd had, besloot hij door zijne kunst een geweldige revolutie op het gebied der officiëele moraal en der officiëele staathuishoudkunde te weeg te brengen. Had reeds Victor Hugo in zijne Nôtre-Dame la Cour des Miracles uit den tijd van Lodewijk XI geschilderd, hij begreep oneindig krachtiger op het overprikkeld zenuwgestel zijner lezers te zullen werken, zoo hij den arrière-ban der maatschappelijke bedorvenheid in de XIX eeuw, zoo hij eene gantsche bende van schavuiten

{==179==} {>>pagina-aanduiding<<}
en zakkenrollers uit de onooglijkste holen der Cité met onovertroffen plasticiteit ten tooneele bracht. Deze gantsche kohort deed met de Verborgenheden van Parijs zijn eersten inval in de waereld der kunst. Bijna alle de figuren van dezen roman zijn met zekere typische juistheid geschilderd, zoodat ze zich voor goed in het geheugen der lezers prenten. Tortillard, Squelette, le Chourineur, de Schoolmeester en la Chouette hebben de zonderlinge verdienste tot deze soort van romantische typen te behooren. In Rodolphe en Fleur-de-Marie openbaren zich de hoogere wijsgeerige denkbeelden van den auteur. Rodolphe, een duitsch groothertog, neemt op zich de ongerechtigheid der menschenkinderen naar zijne wijze en naar zijne krachten te straffen - de onvolkomenheid der menschelijke jurisprudentie wordt hierdoor ten duidelijkste zichtbaar - de Voorzienigheid Rodolphe alleen grijpt met krachtige hand in de raderen der misdaad..... en de arme maatschappij deinst verlegen af, schaamrood van spijt en schuldgevoel. In Fleur-de-Marie komt eene tweede Marion de Lorme ten tooneele; evenwel is zij ruim zoo problematiesch en zoo onoplosbaar als hare grootmoeder. La Goualeuse, alias Fleur-de-Marie, stelt eene lichtekooi der Cité voor, die uit onlust en werkeloosheid tot haren rampzaligen staat vervalt, maar evenwel hare ziel zoo rein bewaart als de katholische koningin des hemels, naar welke men haar noemt. De gedrochtelijkheden van Marion en Thisbe zijn tegen dergelijke toovenarijen niet meer bestand. Wijsgeeriger en met nog grootere berekening is de figuur van Adrienne de Cardoville in den Wandelenden Jood geschilderd. Zij is de ideale priesteres van het zinnelijk genot, die iedere ruwheid, iederen overmaat, iedere disharmonie met het fijnste overleg schuwt en zonder eenigen twijfel tot de grootste heili-
{==180==} {>>pagina-aanduiding<<}
gen in het kalender van den welbeschaafden auteur behoort. Rodin is een monster in den trant van de 
Quasimodoos; slechts mist hij het poëtische waas zijner voorouders en strekt hij alleen om de polemiek des schrijvers tegen de kongregatie der Jezuïten harder kleuren te verleenen.
Tot nog toe evenwel had zijn socialisme slechts eene onbeduidende rol gespeeld, zijne ethische hervormingsleer alleen had zich met geweld op den voorgrond gedrongen. Hij had zelfs in de vermelde romans figuren op den tweeden grond doen verschijnen, gelijk Rigolette en la Mayeux, die met wezentlijk en bevallig talent waren ontworpen. In den Martin en de Zeven Hoofdzonden vertoont zich de volleerde socialist. De maatschappij heeft eene algeheele omkeering noodig - de lakei Martin zal wetgever worden, deze openbaart zelfs zijne geliefkoosde idealen in een schrijven aan den Koning van Pruisen. Iedere maatschappelijke waardeering van deugd en ondeugd, van verdienste en schuld is valsch, de zonde in hare natuurlijke uiting is wettig en kan tot de nuttigste doeleinden worden aangewend. Toorn, Luiheid en Wellust kunnen, zoo men ze verstandig weet te leiden, tot het opperst heil der menschheid gedijen. Met deze apotheoze des kwaads is de romandichter natuurlijk buiten het gebied der kunst getreden - en elke verdere beschouwing onwaardig. Door den schitterenden rijkdom zijner fantazie, door de opgewonden hartstochtelijkheid, waarmeê hij zijne socialistische waereldbeschouwing den volke predikte, oefende Eugène Sue echter een zoo rampzaligen invloed, dat, zoo men er ooit naar om mocht zien een valschen, verachtelijken en liederlijken Leider der menigte in al zijne verderfelijkheid aan de kaak te stellen, men niets beters te doen had, dan eene

{==181==} {>>pagina-aanduiding<<}
getrouwe teekening te geven van zijne lievelingsdenkbeelden en zijner meest bewierookte romans.


V.

Doch de maat der zonden was volgemeten. De Romantiek had het uiterste gewaagd en stond nu spoedig vervangen te worden door eene nieuwe kunstleer, die met hetzelfde enthoeziasme zou gepredikt en met hetzelfde talent zou worden toegepast. De nieuwe kunstleer heette het Réalisme en stichter der school was Honoré de Balzac.
- ‘Honoré de Balzac was inderdaad de vader van het moderne, fransche Réalisme. Reaktie tegen de teugellooze uitspattingen eener radelooze fantazie, die elken dag naar nieuwe, treffende vindingen moest streven, verscheen de nieuwe kunstleer met de bewering, dat zij slechts de werkelijkheid tot model stelde, dat waarneming, nauwkeurige waarneming alleen het waarachtige middel was, om eenig kunstprobleem naar eisch op te lossen. Reeds had de koning der romantische school, Victor Hugo, door zijne degelijke studiën van de middeneeuwen, door de warme kleuren zijner Orientales den stoot gegeven tot die hartstochtelijke ingenomenheid voor bonte kostumen en uitheemsche landschappen, waarin zijne jongeren: Alfred de Musset en Théophile Gautier zulk eene hooge virtuoziteit bereikten. Honoré de Balzac vatte het Réalisme dieper op. In plaats der gemakkelijke triumfen met de kleurenrijke mise-en-scène van het Oosten of van spaansch-italiaansche tafereelen gewonnen, richtte hij alle zijne opmerkzaamheid op de waereld zijner onmiddellijke omgeving. Elk Parijzenaar, elke Parisienne was hem een voorwerp van studie. En niet alleen de uiterlijke lijnen en vormen van het dagelijksch

{==182==} {>>pagina-aanduiding<<}
leven waren het doel zijner waarneming. Met kloekheid drong hij door op het gebied van den menschelijken geest, poogde hij er elk voorval te doorgronden, met oorzaak en gevolg in verband te brengen, om eindelijk met de fijnste empirische psychologie het levensproces en de ontwikkeling van elken hartstocht nauwkeurig te bepalen.
- ‘Schoon ontwijfelbaar een meesterlijk schilder van velerlei menschelijk leven en lijden, had echter het talent van den schepper der Comédie Humaine zijne even ontwijfelbaar zwakke zijde. Uitgaande van eene trouwe, gewetensnauwe waarneming, welke hij door zijne anatomische en anthropologische onderzoekingen nog trachtte te verscherpen, vergat hij allengs het doel zijner studie en hoopte hij de uitkomsten er van zonder het noodzakelijk verband op een. Pessimist en materialist ter zelfder tijd, ontsnapte hem het waarachtig verhevene en reine in het menschelijke zieleleven, werd elke opwelling des harten als eene zenuwwerking opgevat en mocht het hem slechts gelukken de laagste en zinnelijkste tochten met ongemeene nauwkeurigheid te ontleden.’ 1)
We hebben niets op deze reeds vroeger door ons gegeven schets van den hoofdleider der Réalisten af te dingen. Slechts willen we ter dezer plaatse de schets afwerken. Honoré de Balzac verdient alleszins de belangstelling, welke hij als kunstenaar en stichter eener nieuwe school sints 1830 wist op te wekken. Hij was de zoon eener verarmde adellijke familie uit de provincie en vertrok als jonkman naar Parijs, om er zijn fortuin te beproeven. Léon Gozlan heeft in latere dagen de treffendste bizonderheden omtrent Balzacs eerste proefnemingen en levensstrijd meêgedeeld. Te vergeefs bepaalde hij zich

{==183==} {>>pagina-aanduiding<<}
aanvankelijk tot het historische genre der Romantiek - talrijke romans verschenen, maar werden niet opgemerkt. Eindelijk gaf hij een kunstwerk uit, waarin hij zijne eigene richting, zijne eigene waereldbeschouwing alleen op den voorgrond stelde. Het hoek heette la Peau de chagrin en wekte eene dubbele belangstelling. In de eerste plaats trok het ongewone talent van schildering - zoo wel genre-schildering als psychologische analyze - in de tweede plaats het wijsgeerig mystiesch streven de aandacht. Rafaël, een wanhopend en geruïneerd lid der parijsche jeunesse dorée wil zich van het leven berooven, maar ontdekt bij een geheimzinnigen antiquiteitenkoopman een panterhuid, die de wonderdoende eigenschap bezit, van, even als Fortunatus' hoed of Aladdins Wonderlamp, elken wensch van zijnen bezitter te bevredigen, schoon de huid zelve daardoor telkens inkrimpt en eindelijk, als zij geheel verdwijnt, ook den dood van den eigenaar ten gevolge zal hebben. Met deze mystiesch-allegorische vinding was het Balzac te doen, om aan te toonen, dat het leven zich zelf verslindt en doodt. Hij had ijverige studiën gemaakt van natuurkunde, anthropologie, vooral van anatomie - hij wilde voor alles waarheid, réaliteit in de kunst, hij was vermoeid van de dolle afwijkingen der romantische fantazie, hij wilde menschen van vleesch en bloed schilderen en ving zijne kunstoefeningen niet aan, voordat hij bij de medische en chirurgische wetenschap was ter school geweest. Hieruit volgde een materialistiesch skepticisme, dat het dichtergemoed onbevredigd liet en hem weldra in het tegenovergesteld uiterste: het Mysticisme deed vervallen. Uit deze eerste periode dagteekenen: l'Histoire intellectuelle de Louis Lambert, le Livre mystique en Seraphitus, waarin zelfs Swedenborgs theoriën en vizioenen worden verdedigd.

{==184==} {>>pagina-aanduiding<<}
Allengs echter keerde nu de zucht naar realiteit in verdubbelde mate weder - de supranatureele psychologie werd volkomen in den steek gelaten en de dichter vestigde zijn sterk en veerkrachtig talent alleen op de verschijnselen der werkelijke waereld. In 1834 deed hij la Recherche de l'Absolu verschijnen - een boek, 't welk voor Balzacs richting typiesch geworden is. Het schildert de verterende kracht van een enkelen hartstocht, die zich geheel van een menschelijk leven heeft meester gemaakt. Balthasar Claes, een welgegoed vlaamsch burger, wordt plotseling door de zucht aangegrepen, om met chemische proefnemingen de grondstof te vinden, waardoor goud en diamanten kunnen gevormd worden. Het langzaam verval van zijnen rijkdom, het lijden zijner echtgenoote en het kloek gedrag zijner oudste dochter worden met onnavolgbaar meesterschap ontwikkeld, de schildering van den door hartstocht verblinden chemikus is zoo uitmuntend gelukt, dat men in de gantsche fransche letterkunde dezer eeuw te vergeefs naar eene bladzijde zoekt, die daarmede te vergelijken is. Op dezelfde wijze heeft Balzac de verterende kracht geschilderd eener hopelooze, ongeoorloofde liefde in le Lys dans la vallée. De verkeerde waan van een provinciaal genie: dat men te Parijs alleen een groot man wordt, is in Illusions perdues en Un grand homme de province à, Paris aan de kaak gesteld, terwijl hij eindelijk den strijd van het waarachtige genie tegen hardvochtige kapitalisten in David Séchard op voortreffelijke wijze veraanschouwelijkt, 't Is onmogelijk al de scheppingen van Balzac nauwkeurig te ontleden. Onder de beste rangschikt men nog steeds Eugénie Grandet, le Père Goriot, Grandeur et décadence de César Birotteau en les Parents Pau-
{==185==} {>>pagina-aanduiding<<}
vres, schoon dit laatste werk reeds als de 
uiterste grens der méthode kan worden aangemerkt.
Inderdaad mocht het buitengewoon talent van den grooten réalist hem niet voor dwaling behoeden. Hij klemde zich, uit oppozitie tegen de Romantiek, zoo vast mogelijk aan de werkelijkheid in de volle beteekenis des woords; hij kopiëerde..... kopiëerde en hoopte de uitkomsten zijner waarneming in éen adem te saam. Daardoor ontstond iets overladens en verwards, 't welk den rechten indruk bedierf en den lezer vermoeide. Ook was de keuze zijner stof niet altijd gerechtvaardigd. Vele zijner romans, vooral zijne Physiologie du mariage, zijne Mémoires de deux jeunes mariées bevatten veel wat stuitend en ongezond is. Honoré de Balzac was volstrekt geen moralist. Hij ontleedde elke aandoening, zonder te vragen naar eenige ethische drijfveer. Zijn talent was gezond en krachtig, zijn zedelijk gevoel meestal krank en bedorven. Ook zondigde hij tegen de kunst door zijn beginsel al te streng vast te houden. Het Réalisme was als reaktie zeer heilzaam, maar bevatte van den beginne af iets ziekelijks in de bewering, dat nauwkeurige nabootsing van het bestaande reeds kunst zou doen ontstaan Ging deze stelling op, zoo ware de beste fotograaf tevens de geniaalste kunstenaar. Neen! de Muzen der hemelsche kunst hebben het anders gewild! Nabootsing der natuur is een middel, geenszins een doel der kunst! Zoo iemand hiervan het bewijs verlangen mocht, hij leze Aristoteles en Lessing, passim.
Het Réalisme vond algemeenen bijval in den jongsten tijd, vooral na den dood van den grooten Meester. De jonge Dumas, Henry Murger, Gérard de Nerval, Champfleury, Léon Gozlan, vooral Gustave Flaubert hebben de theoriën van Balzac met min of meer geluk voortge-
{==186==} {>>pagina-aanduiding<<}
zet en uitgewerkt in hunne romantische scheppingen. Grooten opgang maakte la Dame aux Camélias van Alexandre Dumas fils, een werk, waarbij een oud dogma der Romantiek: un peu d'amour rend à une femme sa chasteté perdue met echt réalistische studie van den Demi-Monde werd verzinnelijkt.
Het boek was de nauwkeurige afspiegeling der parijsche werkelijkheid en had dus ongemeen sukces bij gantsch beschaafd Europa - voor zoover dit in het parijsche leven belang stelt... en hiermede is slechts eene kleine schaar uitgezonderd. Aan den Demi-Monde plag ook Murger zijne inspiratiën te ontleenen - hij schreef enkele levendige en uitmuntend gestelde novellen. De Revue des deux Mondes nam zijne Vacances de Camille op. De belangrijkste leerling uit Balzacs school evenwel was Gustave Flaubert, die door zijne ernstige en gemoedelijke pogingen, om de nieuwe kunstleer te handhaven, algemeene erkenning en bijval won. Zijne Madame Bovary is wellicht de beste roman, die na Balzacs dood geschreven is, - de genre-schildering is onberispelijk en met het zeldzaamste talent volbracht, de psychologische analyze verraadt eene diepe studie, de totaal-indruk echter is somber en staaft op nieuw de onhoudbaarheid van de grondbeginselen des Meesters. Salammbô is eene toepassing van het Réalisme op historiesch terrein, waarbij het noch aan de verrassendste uitkomsten, noch aan grievende teleurstellingen faalt 1)


VI.

Inmiddels had zich naast de beide richtingen, naast Romantiek en Réalisme, een enkel individu geplaatst, had er zich een enkel kunstenaar een eigen weg geko-
{==187==} {>>pagina-aanduiding<<}
zen en door zijne schitterende gaven eene eigen school gesticht. Deze kunstenaar was eigentlijk eene kunstenares, mocht ze er ook een karakteristiek genoegen in vinden zich in mansgewaad te vermommen en alle de privilegiën der sterkere sexe zich toe te eigenen - mocht het haar ook gelukt zijn den pseudoniem van George Sand eene europeesche vermaardheid te schenken, terwijl haar familienaam Aurora Dupin, of die van haar echtgenoot Dudevant genoegzaam onbekend bleven. George Sand staat geheel geïzoleerd met haar hartstochtelijk, revolutionair idealisme, mocht ze overigens door vele banden aan beide letterkundige scholen verknocht zijn. George Sand trad op als pleitbezorgster van de gehuwde vrouw en predikte in de eerste plaats: emancipatie van de kluisters der officiëele moraal en emancipatie van de onrechtvaardige letter der kerkelijke wet - ter vernietiging eener ongelukkige of ondragelijke echtverbindtenis. Van deze zijde is zij volkomen romantiesch.
Maar zij vatte hare emancipatie-leer veel dieper op, dan de hoofdmannen der romantische school, 't Was haar niet om eene algeheele ethische omwenteling, veel minder om eene volkomen sociale wedergeboorte te doen - zij wilde kampioen zijn voor de rechten der lijdende vrouw, vooral der gehuwde lijdende vrouw. Zij wilde het recht van den hartstocht bewijzen, zij poogde te staven, dat liefde, onder welke gedaante en in welk oogenblik ze zich ook mocht voordoen, immer eene heilige aandoening des gemoeds is - en op dit terrein wederom staat ze geheel aan de zijde van Henri Beyle en zijne leer: ‘Chaque femme appartient de droit à l'homme, qui l'ame et qu'elle aime.’ In een katholiek land als Frankrijk is zoodanige leer begrijpelijker, naar mate het huwelijk daar meer door de autoriteit der ouders dan door

{==188==} {>>pagina-aanduiding<<}
de genegenheid der verloofden tot stand komt - en gewichtiger, naar mate het huwelijk meer als onverbreekbaar sakrament beschouwd wordt. Van uit deze formalistische autoriteitsleer heeft George Sand zich in de ideale waereld des gevoels teruggetrokken, en met de welsprekendste geestdrift, de geniaalste psychologische intuïtie en de uitgezochtste sofismen hare stelling verdedigd.
De gebeurtenissen van haar leven, hare opvoeding, haar huwelijk en haar uitstekend groot talent hadden er haar toe gebracht. Zij was de dochter eener parijsche grisette en van den officier Dupin, wiens moeder, de fijn beschaafde aristokratische Madame Dupin, eene natuurlijke dochter van den Maarschalk Maurits van Saxen was. De vroege dood van den heer Dupin bracht zijne echtgenoote en zijn kind onder het dak van Mevrouw Dupin, waardoor er eene worsteling op leven en dood ontstond tusschen de voorname dame en de wilde dochter van 't parijsche gepeupel, wie van beide zich van de liefde der kleine Aurora zou meester maken. Het kind bleef eerst aan hare hartstochtelijke, ruwe, opvliegende moeder verknocht, later eerst voegde ze zich bij de welgemanierde, hooghartige grootmoeder, die bij haar sterven bepaalde, dat Aurora aan de voogdij harer moeder moest onttrokken worden. De wet besliste ten voordeele der moeder, met wie de vast opgewassen jonkvrouw nu een hevigen oorlog van dagelijksche kleine plagerijen voerde. Daar haar toestand onhoudbaar werd, trad zij in het huwelijk met zekeren heer Dudevant, die haar om zijne koude, apathische natuur beviel. Ze leefden twaalf jaren op het van Madame Dupin geërfde kasteel Nohant in tamelijk vriendschappelijken echt, waarin Aurora aan een zoon Maurits en eener dochter Solange het leven schonk. Aan het eind van dit tijdperk besloten beide echtgenooten wegens toenemende onstuimige kra-
{==189==} {>>pagina-aanduiding<<}
keelen zich op vriendschappelijke wijze te scheiden. De toekomstige George Sand zou met hare kinderen het eene half jaar te Parijs, het andere te Nohant vertoeven, haar echtgenoot stond haar te dien einde eene som gelds toe. Daar deze echter niet voldoende was, besloot ze haar fortuin in de letteren te beproeven en sinds dit tijdperk begint hare buitengewone ingenomenheid voor heerenlaarzen en paletots, vangen hare eerste letterkundige proefnemingen aan.
Het karakter der haar omringende personen had intusschen op de vorming van haar talent een allergewichtigsten invloed geoefend. Van hare moeder had zij het opbruisend hartstochtelijk karakter des enfants de Bohème geërfd, van hare grootmoeder de spitsvondige drogredenen eener moraal à la mode ingezogen. Haar echtgenoot eindelijk had hare ziel met verbittering, toorn en afkeer vervuld - een afkeer, die haar later bij het schrijven harer Histoire de ma vie tot grove partijdigheid verlokte. In den strijd haars levens had ze een goeden voorraad oproerige stellingen verzameld, die met de fijnste reflektie en de vurigste hartstochtelijkheid tot een systeem geordend werden. In die dagen was Mevrouw Dudevant-Dupin eene alleropmerkelijkste persoonlijkheid. Henrich Heine heeft haar dikwijls te Parijs bezocht, vooral in de dagen van haar eersten roem (1831-1841). ‘- George Sand’ - schrijft hij in zijne Lutezia, (Vermischte Schriften II, bl. 43, 44) -‘de groote schrijfster, is tevens eene schoone vrouw. Zij is zelfs eene uitstekende schoonheid. Gelijk het genie, 't welk zich in hare werken openbaart, is haar gelaat eer schoon dan interessant te noemen: het interessante is altijd eene gracieuse of geestrijke afwijking van den typus der schoonheid en de trekken van George Sand

{==190==} {>>pagina-aanduiding<<}
zijn bijkans grieksch regelmatig. Toch is er daarom niets scherps op dat gelaat, daar de uitdrukking er van verzacht wordt door een waas van sentimentaliteit, 't welk er als een sluyer der smarte is over heên geworpen. Haar voorhoofd is niet hoog en haar kostelijk kastanjebruin hair valt in lokken op hare schouders. Hare oogen zijn wat mat, ten minste ze schitteren niet - hun gloed kan wel door vele tranen uitgedoofd zijn - of zich in hare werken verplaatst hebben, welke laatste hun vlammend vuur over de geheele waereld verbreid, menigte van troostelooze kerkers verlicht, misschien ook vele stille tempels van onschuld verderfelijk hebben doen afbranden. De auteur van Lelia heeft stille, zachte oogen, die noch aan Sodom noch aan Gomorrha herinneren. Zij bezit evenmin een geëmancipeerden adelaarsneus, als een geestig wipneusjen, zij heeft een gewonen rechten neus. Om haar mond speelt een goedhartige glimlach - ook hare schouders zijn schoon, ja prachtig. Evenzoo armen en handen, die zeer klein zijn, gelijk hare voeten. De schoonheid van haren boezem mogen andere tijdgenooten beschrijven, ik beken mijne inkompetentie.’
Trots het ondeugend sensualisme treedt toch in deze beschrijving de gestalte van George Sand duidelijk genoeg te voorschijn. Aldus kwam ze in 1831 te Parijs en bezocht in het kostuum van student de schouwburgen en de verzamelplaatsen van parijsche weelde en parijsch vermaak. Ze schreef aanstonds haar eersten roman Rose et Blanche, die door Jules Sandeau omgewerkt en op den naam van Jules Sand werd uitgegeven. Later koos zij den pseudoniem van George Sand, daar Sandeau zijn halven naam niet wilde afstaan aan kunstwerken eener andere. Arme novellist, die met zijn gantschen naam geen vierde deel van den roem mocht winnen, welken Aurora Dudevant met

{==191==} {>>pagina-aanduiding<<}
de helft er van behaalde. Reeds aanstonds openbaarde de richting der schrijfster zich in Rose et Blanche. De heldin Rose wordt door eene laaghartige moeder als kind verkocht, weet zich te verlossen, komt in een klooster, ontvlucht, daar zij tegen de holheid en eentonigheid van het geestelijk leven op het heftigst is ingenomen, en ontwikkelt zich tot een gevierde zangeres, die, als ze in haar liefde bedrogen wordt, op nieuw naar het klooster terugkeert - doch in alles zich de kloeke, wel vurighartstochtelijke, maar tevens schrander-verstandige vrouw betoont. Het was de eerste variatie op George Sands levensthema: de vrouw, hoe ook verdrukt of vernederd, triumfeert door de sterkte van hare geestkracht en door de warmte van haar gemoed.
Was hier reeds uit de ervaring van haar eigen leven geput, in haar tweede kunstwerk Indiana, ditmaal geheel zelfstandig voltooid, komt de geschiedenis van haar huwelijk een grooter invloed uitoefenen. De ongelukkige echtgenooten Delmare en Indiana voeren onophoudelijk krijg door gebrek aan genegenheid en verschil van karakter. De echtgenoot is een ruw soldaat van fortuin, de gade eene fijn gevoelende aristokrate. Door velerlei ‘verzachtende omstandigheden’ komt Indiana tot echtbreuk. Haar minnaar verschijnt als type bij George Sand. Raymon de Ramière is een week, karakterloos gemoed, 't welk door diep nadenken alle zelfstandige vastheid heeft verloren, roué, egoïst en skeptikus. Hij verstoot Indiana, die met haar echtgenoot naar 't eiland Bourbon vertrekt. Daar ontvangt zij een schrijven van Raymon: ‘Viens, j'aibesoin de toi!’ en vlucht naar Parijs, om er door de vrouw van haren minnaar, die intusschen gehuwd is... aan de deur te worden afgewezen. In hare wanhoop ontmoet ze Ralph Brown, ook eene vaste figuur bij George Sand, Engelschman,

{==192==} {>>pagina-aanduiding<<}
droog, praktikus, pozitief, maar tot de ongeloofelijkste opoffering en liefde geschikt. Met hem besluit ze naar Bourbon te trekken, waar ze zich van 't leven berooven wil, in gezelschap van den edelmoedigen Brit. Door een toeval behouden zij bij hunne poging tot zelfmoord het leven en Ralph Brown bekent Indiana zijne heftige, nooit uitgesproken liefde. En wederom blijkt uit deze schepping, welke nieuwe leer de auteur heeft te prediken. De lijdende gehuwde vrouw komt het recht toe zich van hare kluisters te ontdoen, maar de noodlottige macht der liefde, zelfs voor onwaardigen, stort haar in 't verderf. De uitmuntende stijl evenwel, waarin het gantsche boek was geschreven, oefende over menig ernstig beoordeelaar eene soort van tooverkracht. Gustave Planche heeft er met geestdrift van gesproken.
Doch een volledig beeld van eigen geliefkoosde droomen, van eigen wenschen en willen gaf ze in haar berucht en beroemd boek, 't welk de eerste periode van haar kunstenaarsleven volkomen afspiegelt, hare Lelia. Er is hier bijkans geene sprake van roman, want slechts de zonderlinge theoriën van vier saâm keuvelende allegoriën: Trenmor, Lelia, Pulcheria en Stenio vullen het werk. Hunne theoriën zijn zoowel van godsdienstigen en van zedelijken, als van erotischen aard. Lelia zelve is de figuur, die de wijsbegeerte der auteur uitspreekt. 't Is of er eene groteske navolging van Platoos dialogen of van Xenofons Apologie bedoeld ware. Lelia heeft zeer bepaalde begrippen aangaande godsdienst en zedelijkheid. Vraagt men haar of ze aan God gelooft, zoo andwoordt zij: ‘Presque toujours!’ Maar ze haat het farizaeïsme der katholieke geestelijkheid, ze heeft een anderen godsdienst noodig dan den hunne. Droomen, dwepen, beminnen - schijnen haar levensvoorwaarde voor hare religie.

{==193==} {>>pagina-aanduiding<<}
De geest heeft eene heilige nieuwsgierigheid naar het onbekende, naar den Hemel. Als we een wezen lief hebben van gelijke beweging als wij, wanen wij den Hemel ontdekt te hebben. Maar als we de onvolkomenheden van ons ideaal hebben leeren kennen, werpen we het van zijn voetstuk - we zien in, dat we het schepsel voor den Schepper hebben liefgehad en keeren eindelijk ons hart van de aarde af. Ook over het wezen der liefde geeft Lelia eenige zeer merkwaardige denkbeelden. Ze bemint den jongen dichter Stenio, maar duldt niet, dat hij haar liefkooze, daar zij zelve als man wil optreden, daar zij zelve de rol van minnaar wil spelen. Zij verklaart openlijk een heftigen oorlog aan de zoogenaamde fatsoenlijke waereld, die door hare instelling van het huwelijk slechts een verfijnd egoïsme heeft aan den dag gelegd. Want geen huwelijk ter waereld vermag de menschelijke genegenheid aan banden te leggen; het streven naar het onverdeeld bezit van echtgenoot of gade is belachelijk door zijne zelfzucht en door zijn onvermogen den menschelijken wil te kluisteren.
Door de brutale driestheid harer Lelia heeft George Sand haar eigen streven volkomen gevonnisd. Haar woeste aanval tegen sociale en christelijke zedeleer moge eene verklaring vinden in de geschiedenis van haar gemoed, in den toestand der fransche maatschappij - moge gesteund worden door de vurigste hartstochtelijkheid en het schitterendst lyrisme - hij blijft in wezentlijkheid even krank als wanhopig, even belachlijk als redeloos. Lelia bestijgt de roncinante van Don Quixote en jaagt naar avonturen op het gebied van zinnelijken hartstocht, terwijl eenige onbestemde idealen van zwervende liefde en mormoonsche polygamie haar voor den geest zweven. Maar hare leer is gevaarlijker, dan die des ingenieuzen hidalgoos van

{==194==} {>>pagina-aanduiding<<}
de Mancha. Zij werpt met hare meesterlijke predikatiën gloeyende bommen in de eeuwenheugende bolwerken der maatschappij en der zedeleer, waarvan de naschok door de gantsche beschaafde waereld met huivering wordt waargenomen, waarvan de ontploffing met grenzeloozen jammer dreigt.


VII.

De voorbereiding van eene gants nieuwe letterkundige werkzaamheid vond George Sand in hare reizen naar Italie, in hare vriendschapsbetrekkingen met dichters en denkers van 1836 tot 1848. Terwijl hare vrienden de fouten van Lelia poogden te verdedigen, met de bewering, dat het boek in eene periode van overspannen zenuwleven was voltooid, reisde zij naar Venetië en vond zij er Alfred de Musset, die met eene zware ziekte worstelde. Dat de zorgvolle ziekenverpleegster weldra eene vurige minnares werd, is van algemeene bekendheid. Ook Henri Beyle leerde zij op dien tocht kennen en bleef sinds dat tijdstip eene warme vriendschap met den schrijver van het pseudo-wijsgeerig gewrocht: De l'Amour onderhouden. Thands echter begon hare betrekking tot haren echtgenoot haar hoe langer hoe ondragelijker te worden. De heer Dudevant had door verkeerde ondernemingen groote verliezen geleden en de geldquaestie vooral werkte met noodlottige kracht, om de echtgenooten verder van elkaâr te verwijderen. Een heftige twist deed Madame Dudevant een eisch tot scheiding instellen, welke haar door den rechter in Februari 1836 werd toegestaan. Alleenheerscheres op Nohant ontving ze er thands hare vrienden: Frans Liszt, Madame d'Agoult - de bekende historieschrijfster, die onder den naam van Daniel Stern de belangrijkste medewerking aan de Revue Germanique

{==195==} {>>pagina-aanduiding<<}
verleent - Madame Dorval, de beroemde tooneelkunstenaresse en Frédéric Chopin, den genialen virtuoos. Met den laatste leefde zij acht jaren in de nauwste verbindtenis. Heine zegt wederom met zijn lachend cynisme: ‘Onze veelgewaardeerde Frédéric Chopin, de groote toonkunstenaar en pianist, was langen tijd haar cavaliere servente: voor zijn dood echter ontsloeg zij hem, zijn ambt was toch al in den laatsten tijd eene sinecure geworden.’
Langzaam begon er zich nu eene omwenteling in hare denkbeelden te vertoonen. Michel de Bourges, de bekende republikein, die als cavaliere servente Alfred de Musset had opgevolgd en die Chopin voorafging, had haar in aanraking gebracht met Pierre Leroux en Emile de Girardin. Zoo spoedig ze een weinig van het socialistiesch idealisme harer nieuwe vrienden begrepen had, scheen ze haar eigen streven te vergeten en ving ze aan met hunne medewerking - versterkt nog door de mystiesch-socialistische hulptroepen, welke Mickiewicz en Lamenais aanvoerden - eene eigene Revue indépendante uit te geven. Gedurende den overgang tot dit tijdvak, 't welk in 1841 begon, had zij echter nog menige belangrijke romantische schepping volschreven. We kiezen uit den talrijken drom van geschriften slechts de meest bekende en noemen: Jacques, Leone Leoni en Mauprat. Jacques is een ideaal van George Sand, die zijne grootheid wederom op het gebied van den hartstocht openbaart. Hij acht eene eeuwige trouw een belachlijk droombeeld, en brengt zich zelven om het leven, zoodra hij bemerkt, dat zijne Octave een ander lief heeft, welken hij door zijne tegenwoordigheid niet in den weg wil zijn. De emancipatie van den hartstocht en het tooververmogen der liefde bereiken echter hun uitersten graad in Leone Leoni, een afschuwelijken italiaanschen schavuit, een

{==196==} {>>pagina-aanduiding<<}
genialen en gracieuzen bravo, die het gemoed eener edele vrouw zoodanig weet te beheerschen, dat ze met hem in zijne schande en misdaad deelt. Als hij haar daarna trouweloos verstoot en zij door een anderen Ralph Brown wordt opgenomen, behoeft Leone Leoni slechts in 't voorbijgaan een enkelen blik op haar te werpen, om haar wederom als slavin aan zijne voeten te zien. Beide romans behooren tot de laatste van hare eerste periode.
De eigentlijke overgang begint met Mauprat, om den vlekkeloozen vorm door vele bewonderaars van George Sand als haar beste kunstwerk geprezen. In vinding en karakters doet zich een nieuw element voor. De roman speelt in de eerste jaren der achttiende eeuw op een adellijk slot in een afgelegen oord van Frankrijk. De familie de Mauprat leeft er van roof en diefstal. Eene edele jonkvrouw vervalt op noodlottige wijze onder deze bandieten en wordt door den jongste en minst verdorvene van allen, Bernard de Mauprat, op voorwaarde, dat zij de zijne worden zal, gered. Om aan hare belofte te voldoen wil Edene echter vooraf het woeste gemoed van haar redder beschaven, welken zij met de grondstellingen van Lelia poogt te bekeeren, niet zonder angstig opzien tegen den dag des huwelijks, 't welk eindelijk na jaren uitstel gesloten wordt. De landman Patience, die den trotschen adel en der weelderige bourgeoisie de naderende revolutie voorspelt, geeft het boek zijne socialistische kleur. Zoo was reeds de stap gedaan, welke de rustelooze dichteres in een gants anderen kring zou voeren, waar ze hare emancipatieleer der vrouw voor de propaganda van Pierre Leroux zou verwisselen - waar ze met de oude geestdrift en de oude hartstochtelijkheid zou kampen voor het evangelium der Socialisten en

{==197==} {>>pagina-aanduiding<<}
Saint-Simonisten - waar ze tevens op het onverwachtst, eenige harer schoonste scheppingen zou ten beste geven.
Haar eerste socialistische roman, die nimmer voltooid werd, droeg den titel van Le compagnon du tour de France. De belangrijke zijde van het boek was in de uitmuntende schildering der handwerkersvereenigingen gelegen. De typen der ouvriers zijn met krachtig talent afgewerkt en herinneren Balzacs Histoire des Treize. De invloed van het realisme begint zich hoe langer hoe meer te doen gelden, schoon er genoeg van eigen idealisme in de figuur van de hooggeboren jonkvrouw Isauld de Villepreux, die hare hand aan den timmerman Pierre Huguenin schenkt, blijft om den hoek gluren, om nog steeds de auteur der Indiana te herkennen. Veel hooger staat de Consuelo, naar mijn gevoelen het voortreffelijkste werk, 't welk ooit uit George Sands vruchtbare pen gevloeid is. Herinneringen uit haar verblijf in Italië, vooral uit Venetie, historische studiën over de hoven van Frederik den Groote en van Maria Theresia, muzikale terminologiën en de mystiesch-socialistische propaganda - hoofdzakelijk in het vervolg der Consuelo, in la Comtesse de Rudolstadt merkbaar - vormen de bestanddeelen deze uitgebreide schepping. Onovertrefbaar schoon is de aanhef der Consuelo. De oude komponist Porpora met zijne teedere zorg voor het in het slijk der straten gevonden meisjen, 't welk eene zoo buitengewoon fraaye stem bezit, dat hij haar in zijne verrukking: Troost mijner ziele, Consuelo di mia alma noemt, verschijnt bij den aanvang van het boek onberispelijk van teekening en kleur. Ook Consueloos vlucht met den jongen Haydn is meesterlijk geschilderd. De emanciepatieleer heeft geheel plaats gemaakt voor de socialistische theorien, welke in de eerste deelen der Consuelo door een heerlijk toeval

{==198==} {>>pagina-aanduiding<<}
geheel ter zijde blijven en slechts met den geheimzinnigen, spookachtigen Graaf van Rudolstadt hare eerste schreden in dezen veelzins voortreffelijken roman komen afleggen. Het geheel maakt een gemengden indruk, maar de goede is overwegend.
't Is onnoodig al de geschriften dezer periode uitvoerig te ontleden. Le Meunier d'Angibault en le Péché de Mr. Antoine, twee jaren voor de Februari-revolutie voltooid, zijn geheel aan de propoganda gewijd, schoon enkele figuren met ongemeene nauwkeurigheid en fijnheid zijn geteekend. Juist de studie van het volksleven bracht George Sand op den weg, waar ze nieuwe en kostelijke lauweren zou winnen. De twee laatstgenoemde kunstwerken hadden het tooneel hunner handeling reeds op het land geplaatst. Langzamerhand was het mode geworden de zeden der provincie te schilderen. Balzac had het streven en worstelen van kleine fabrikanten en dorpelingen bestudeerd met al den ijver en de fijnheid van analyze, welken den grooten meester der réalisten zoo gunstig onderscheidden. George Sand zou haar elastiesch talent niet zonder eenige vrucht aan den socialistischen roman wijden - en terwijl ze zich met kunstenaarsnauwgezetheid op de teekening harer landelijke figuren toelegde, werd haar tendenzwerk eene dorpsgeschiedenis. Juist hierdoor heeft ze eenige der lieflijkste idylles geschreven, welke de fransche letterkunde onzer eeuw heeft aan te wijzen. Jacht makende op bewijsstukken van eene met parti pris omhelsde overtuiging, werd ze door haar instinkt van kunstenares verleid, om eenvoudig te verhalen, wat ze gezien en gehoord had - en iedere harer vertellingen werd een meesterstuk.
In de groep harer dorpsgeschiedenissen, welke met enge banden van bloedverwantschap aan Balzacs studiën

{==199==} {>>pagina-aanduiding<<}
der boerenwaereld verknocht zijn, plaatsen wij den vinger op La petite Fadette, La mare au diable, en François le Champi. Er is in deze trits van eenvoudige, landelijke vertellingen zoo veel trouwe studie der natuur, zoo veel wegslepende landschapsschilderingen, zulk eene trouwhartige, naïve, en toch poëtische taal, als wellicht niemand ooit van de auteur der Lelia zou verwacht hebben. Mocht er wellicht een vlekjen op te merken zijn in de wel wat avontuurlijke gedaanteverwisseling van de kleine Fadette, die van een woest, ontembaar kind, van de geschuwde kleindochter eener heks, eene welgemanierde, fijngevoelende jonkvrouw wordt, de uitmuntend geslaagde beschrijving van het ontwaken eener ernstige genegenheid bij het tot nog toe verwaarloosde kind, de voortreffelijke groep, die er in de voorstelling der tweelingbroeders Landry en Sylvinet is tot stand gekomen - dit alles beslist met vollen klem ten gunste dezer allerliefste novelle.
Juist in dit tijdperk harer schoonste triumfen bevond George Sand zich eensklaps au beau milieu der Februari-revolutie verplaatst en kwamen de deklameerende volkstribunen van het voorloopig bewind haar om haren stijl voor hunne proklamatiën bidden. Dat ze zich met echt vrouwelijke spontaneïteit bij hen aansloot en in vurige welsprekendheid allen, niet alleen de Lamartine maar ook Louis Blanc, verre overtrof, behoeft geene melding. Te dieper moest haar ook daarom de val harer helden treffen. Opmerkenswaardig echter is het verschijnsel, dat zij, wel verre van de théatrale konsequentie door een balling als Victor Hugo of door een penny-a-liner als de Lamartine aan den dag gelegd, zich aanstonds eene gedragslijn koos, waardoor ze oogenblikkelijk allen schijn van staatkundige werkzaamheid vermeed. Meestal

{==200==} {>>pagina-aanduiding<<}
op reis en ver van het tooneel der woelingen van 1848-1851, trof ze eene verzoening met Buloz, den machtigen bestuurder der Revue des deux Mondes, en begon ze eene nieuwe reeks van romans door den druk gemeen te maken, die al de afdwalingen harer eerste en tweede periode zouden herstellen.
Revolutionair en negatief in hare jeugd en rijperen leeftijd, werd ze op haar ouden dag eene pleitbezorgster voor de edelste denkbeelden eener vrijzinnige christelijke moraal, en was het de pen van Lelia, die de nobele gestalte van Mademoiselle la Quintinie ontwierp. Het zonderlinge en onverwachte dezer bekeering ter zijde latende, mag niet ontkend worden, dat George Sand ook in deze derde periode van hare letterkundige loopbaan eenige welverdiende lauweren verworven heeft. Ik herinner thands slechts aan l'Homme de neige, met zijne glansrijke schildering der zweedsche natuur, zijne boeyende verwikkeling en zijn onovertrefbaren marionettenspeler, waarvoor zij den prototype in haren zoon Maurice gevonden had. Wat Elle et Lui aangaat, gewetenswroeging schijnt der bekeerde romancière te hebben ingegeven, om hare betrekking tot Alfred de Musset in eene soort van doorzichtig romantischen sluyer te verhalen, waarbij er geen twijfel overblijft, of Elle heeft zich in deze gantsche omstandigheid met de fijnste kieschheid en de edelste zelfopoffering gedragen. Paul de Musset, de verontwaardigde broeder van den vroeg gestorven dichter, schreef tot andwoord een Lui et Elle, dat te veel ongelooflijke en ongehoorde beschuldigingen bevat, om geheel onpartijdig de waarheid te huldigen!
Aan het hoofdbeginsel van haar vroeger streven, het idealizeeren van elke uiting des gevoels en van den hartstocht, is George Sand met hare jongste novellen in

{==201==} {>>pagina-aanduiding<<}
zoo verre getrouw gebleven, dat ze het konflikt niet meer buiten, maar binnen den kring der algemeen aangenomen zedelijke begrippen plaatst. In een zeer toegejuichten roman: le Marquis de Villemer heeft ze de lange worsteling van adeltrots en liefde in de geheime neiging van een markies voor de gezelschaps-jufvrouw zijner moeder beschreven - een thema, 't welk voor den engelschen en duitschen novellist reeds al de aantrekkelijkheid der eerste jeugd heeft verloren. Echter wist ze dit, voor de fransche romantiek gantsch nieuwe onderwerp de behoorlijke afwisseling te verleenen, door eene figuur als de Duc d'Aléria, een schertsende, geestige, tamelijk geblazeerde, maar allergoedhartigste ci-devant Don Juan. George Sand vaart nog dagelijks voort de vruchten harer werkzaamheid in de Revue openbaar te maken. En mocht er hier en daar iets wat naar industrie zweemt merkbaar worden, het blijft een door bijna alle kritische autoriteiten toegestemd of luide uitgesproken feit, dat de onvermoeibare, overvruchtbare dichteresse den zuiversten, bloeyendsten en boeyendsten stijl schrijft van alle tegenwoordig levende fransche dichters of prozateurs.


VIII.

Met George Sand zijn echter de groote namen van het bloeyend tijdvak, 't welk tusschen 1830 en 1848 verliep, uitgeput. De letterkunde van het tweede keizerrijk heeft slechts talenten van den tweeden rang opgeleverd. Verre van ons thands tot ieder dezer dii minorum gentium te begeven, volsta hier een vluchtige omtrek van het aktuëele letterkundige leven in Frankrijk à vol d'oiseau. De merkwaardigste verschijning sints 1848 is in elk opzicht Octave Feuillet, sints eenigen tijd lid der

{==202==} {>>pagina-aanduiding<<}
Akademie. Men zou van hem kunnen beweeren, dat hij beproefd heeft een gekorrigeerde Alfred de Musset in proza te zijn. Hij ving aan met eenige geestige Proverbos, die tegenover de moreele waagstukken der romantische school en der realisten een heilzamen eerbied voor erkende zedelijke waarheden stelden. Feuillet werd hierdoor het hoofd eener reaktie, die reeds door den beminnelijken Emile Souvestre en door den strengen en vroeg gestorven Charles de Bernard, den spirituëelen auteur van Le gentilhomme campagnard, was voorbereid; waarbij zich ook George Sand in hare laatste periode aansloot. Deze reaktie bedoelde eene volkomen bestrijding der begrippen, door den modernen Roman in omloop gebracht. In de eerste plaats schuwde zij alles wat naar revolutie op sociaal of ethiesch gebied mocht rieken. Zij wilde de kunst beoefenen zonder eenige bijbedoeling - de bizarre scheppingen van Sue en zijnen navolger Frédéric Soulié, van den George Sand der eerste periode, de zonderlinge belangstelling van den jongen Dumas, van Murger, van Ernest Feydeau, van Arsène Houssaye en hunne akolyten voor alles wat den Demi-Monde aanging, wekte hare volkomen antipathie en drong haar betere Muzen te huldigen dan de geblankette koninginnen der poudre-de-riz.
Octave Feuillet had er smaak, takt en talent genoeg voor, om deze reaktie aanvankelijk glansrijk te steunen. Dalilah, een drama in dialogen, scheen nog als eene verwijderde echo uit den bloeitijd van de romantiek te klinken, maar weldra kwamen, zoowel La petite Comtesse als Le roman d'un jeune homme pauvre den juisten maatstaf reiken van zijn streven en zijn talent. Vooral het laatst genoemde werk. De held is een jong edelman, die, als hij door den plotselingen dood zijns

{==203==} {>>pagina-aanduiding<<}
vaders gewaar wordt, dat hij arm is, aanstonds besluit op kloeke wijze voor zijn brood te werken. Zijne eerste pogingen te Parijs, door den ouden notaris der familie geleid, zijn meesterlijk in de détails en met een réalisme bewerkt, 't welk niets ongezonds aankleeft. Zijne plaatsing als intendant op het kasteel eener familie van indische parvenus geeft aanleiding tot de belangrijkste verwikkelingen, zoo spoedig de schoone dochter des huizes Marguerite hem ten onrechte als fortuinzoeker verdenkt. Volkomen gelukt is de type der oude adellijke jonkvrouw: Mademoiselle de Porhoët Gaël, die nooit heeft willen huwen uit vreeze haren ouden, eeuwenheugenden naam te zullen verliezen, die deftig met haar breinaald in de grijze krullen van heur tour steekt en statig andwoordt, als men haar oordeel over den adeldom der Bourbons vraagt: - ‘De Bourbons zijn van goeden adel, maar we hebben wel wat beters!’ - Dat zij juist het middel wordt, waardoor de held zich krachtig kan handhaven tegen de verdenkingen van Marguerite, waardoor eindelijk de verzoening tot stand komt, voldoet des te aangenamer bij de ontknooping, naarmate hare figuur van den aanvang gunstiger afsteekt tegen sommige konventioneele personaadjes, als de goevernante, de dokter en de moeder van Marguerite.
Hoeveel smaak en vernuft Octave Feuillet ook bij het voltooyen van deze wezentlijk schoone schepping moge hebben ten toon gespreid, valt er echter door het gantsche werk eene zekere weekheid van gevoel, eene zekere gekunstelde fijnheid van gewaarwording in 't oog, die in zijn jongsten roman: Histoire de Sibylle gantschelijk niet is verdwenen. De propaganda voor de christelijke zedeleer en den Code Napoléon wordt scherper afgebakend en gaat langzaam over in een pleidooi

{==204==} {>>pagina-aanduiding<<}
voor Frankrijks katholieke kerk en Frankrijks keizerlijken regeeringsvorm. De gestalte eener engelsche goevernante, die, sints hare komst in het kasteel van Sibylles ouders, zoodanig wordt getroffen door de noblesse van een ouden bijgeloovigen edelman en de vroomheid van een kinderachtigen curé, dat ze tot de katholieke kerk overgaat, schijnt minstens vrij problematiesch. Maar de jonge, fijnbeschaafde romandichter heeft hiermede zijn laatste woord niet gesproken. Als hij voortgaat op den weg door zijne Proverbes, door zijn Roman d'un jeune homme pauvre ingeslagen, als hij zich minder geïmprovizeerd kampioen voor de heerschende machten wil betoonen en minder angstig streven wil naar gladheid en overpolijsting van stijl, dan is er van den jeugdigen Académicien nog wellicht eene reeks van uitmuntende werken te wachten.
In den aanvang werd zijn streven op het vurigst gesteund door Edmond About, die eene pikante satyre schreef over de staatsregeling van het Rome van 1858 onder den welbekenden titel van: La question Romaine, die nog zeer onlangs met een lijvig oktavo-deel vol sociale en vluchtige wijsbegeerte optrad en het gulden woord op den titel: Le Progrès. De echte, waarlijk poëtische gewrochten, waarmee de handige jonkman ten tooneele der litteratuur debuteerde, deden eene hooge verwachting van zijn talent opvatten. Reeds zijne reisherinneringen uit Griekenland in het kleed eener geestige novelle: Le Roi de la Montagne hadden de beste beloften gedaan, toen zijn volgende roman Germaine een volledig sukces behaalde en den auteur in de klasse der reaktionairen uit de school van Octave Feuillet en Emile Souvestre plaatste. Germaine is de zieke, teringkranke dochter van een zeer verarmd edelman, den Hertog de la Tour d'Embleuse,

{==205==} {>>pagina-aanduiding<<}
die ergens in Parijs op eene vierde verdieping zijn pover bestaan zoo goed mogelijk verbergt. De teekening van zijn koud, misanthropiesch egoïsme, waaronder de kwijnende dochter en de hooghartige moeder met de uiterste zelfverloochening het hoofd buigen, is uitnemend gelukt. De kerngedachte der verwikkeling spruit uit een voorstel van den huisdokter, die den vader op het denkbeeld brengt, dat zijne dochter wellicht nog in 't huwelijk zou kunnen treden met een Kraesus, die bij voorbeeld noodig had eenig natuurlijk kind na een wettig gesloten echt door hem en zijne echtgenoote te doen erkennen. Er bestaat zoo iemant in den persoon van een schatrijk spaansch edelman. Germaine zal spoedig sterven, de zaak zou voor haar volkomen onverschillig zijn.... en de Spanjaard wil zijn aanstaanden schoonvader eenige honderdduizenden franken als blijk zijner achting aanbieden. De hertog de la Tour d'Embleuse schijnt een oogenblik te weifelen - maar plotseling roept hij uit: ‘Merci! je ne vends pas ma fille!’ Doch hij heeft buiten Germaine gerekend, die het gesprek vernomen heeft en aanstonds verklaart, dat zij in het huwelijk toestemt, om haar vader tot den ouden luister van zijn geslacht terug te zien keeren - zij zelve zal toch spoedig door hare ongeneeslijke krankte worden gedood. Ook de gestalte van den spaanschen grande met zijne hoffelijke zorg voor zijne stervende echtgenoote, met zijne heimelijke genegenheid voor Germaine, die alras tot vurige liefde toeneemt, als zij door Frankrijk naar Italië en eindelijk naar Zante reizen, om eene laatste poging tot herstel te beproeven, is voortreffelijk geslaagd. De ontknooping is vrij melodramatiesch. Germaines herstelling door middel van arsenicum, 't welk haar als vergif wordt toegediend, tengevolge eener intrigue der vroegere minnares van den

{==206==} {>>pagina-aanduiding<<}
spaanschen Edelman - en 't welk juist hare herstelling bewerkt, schijnt ons vrij mirakuleus.... voor medische lezers. Intusschen was het boek met een haut goût van stijl, gevoel en geest geschreven, die volkomen tot de school der reaktionairen behoorde. Edmond About scheen eene gewichtige aanwinst voor den salonroman en frac noir, maar stelde weldra ieders verwachting te leur door een tweetal allerzonderlingste verhalen: Le nez d'un Notaire en Le Cas de Mr. Guérin. Beide behooren tot het gebied der chirurgiesch-medische wetenschap en zijn met zooveel woeste stoutheid en grillige luim ontworpen, dat er geen twijfel meer kan bestaan of de auteur waarlijk à bout de tout zal geraken.
Een tegenovergesteld geval deed zich in deze afdeeling der letterkundige waereld voor met de bekeering van Ernest Feydeau, den beruchten schrijver van Fanny, van Daniël, van Catherine d'Overmeire en van Sylvie. Ernest Feydeau heeft in 1864 eene nieuwe vertelling het licht doen zien met het opschrift: Le secret du bonheur. De lezers zijner vroegere werken zullen ongetwijfeld door de allerhoogste verwondering getroffen zijn, toen ze de radikale wijziging in de denkbeelden en stijl van dezen auteur ontdekten, welke plotseling met zijn jongste werk scheen aan te vangen. Octave Feuillet en de zijnen mogen hier het timeo danaos met luider stemme verkondigen. De beschrijver van Fanny's lotgevallen had zijne bekendheid alleen aan zijne letterkundige zonden te danken. Zijn eerste gewrocht maakte het gerucht van een groot schandaal - en was met een brutaal cynisme geschreven, dat alleen werd opgewogen door een zenuwlooze weekheid, welke beide de hoofd-faktoren van des jongen schrijvers zeer twijfelachtig talent uitmaakten. Al het oorspronkelijke van zijnen trant bestond in de schilde-
{==207==} {>>pagina-aanduiding<<}
ring van den vrouwentype, zooals Fanny, zooals de echtgenoote van Daniël, wezens zonder eenig gevoel, zonder eenige zedelijke aandoening, zonder hart, zonder geweten, koud, zelfzuchtig en dom, maar met sterken hartstocht, uit redeloos temperament geboren. Het waren altegaar slechte hoeken met een luchtjen van gemeenen muskus. Alleen de gekunstelde stijl, die sterk aan Théophile Gautier herinnerde en die hier en daar een zeker waas van letterkundige bekwaamheid vertoonde, had den schrijver de eer verschaft van soms door een ernstig en bekwaam beoordeelaar in een der Revueste worden aangetast.... met de uiterste minachting. In 1864 echter vertoont hij zich volkomen bekeerd. Zijn nieuwe roman speelt ‘sur les limites du 
désert’ - anders gezegd in Algiers. In zijne opdracht aan Louis Bouilhet, bekent hij, dat hij voortaan afziet van ‘la peinture des faiblesses humaines’, schoon hij zich daardoor berooft ‘d'un puissant moyen d'intérêt’ - gelijk hij allerduidelijkst inziet. Hij wil thands slechts jacht maken op: ‘des moeurs pures, de nobles sentiments, des exemples’, en trekt er voor naar Afrika, want, zegt hij ten slotte, ‘les modèles manquent autour de moi’ - eene bekentenis, die alleronaangenaamst moet zijn voor den kring zijner verwanten en vrienden.
Daar de nieuw bekeerden altijd zeer vurig in hun ijver zijn, heeft Ernest Feydeau gemeend in zijn Secret du bonheur louter voortreffelijke menschen te moeten schilderen. De hoofdpersoon is zekere kolonel de Bugny, die zijn ontslag genomen heeft, daar hij geen kruiddamp of bloed kan zien, die nu eene hoeve bewoont en door de Arabieren met den bijnaam ‘el kebbir’ (de voortreffelijke) wordt begroet. Hij en zijn gantsche gezin zorgen voor een douar (dorp) van povere Arabieren en trots

{==208==} {>>pagina-aanduiding<<}
hunne gestadige attentiën blijft het er steeds even jammerlijk en rampzalig gesteld. Eene kleine liefdes-intrigue is door den loop der vertelling geweven, die uit louter menschlievende spekulatiën van den kebbir ten gunste zijner Arabieren uit den stam der Beni-Haoua, en uit landschapschildering en natuurbeschrijving bestaat. Schoon de laatste niet zonder verdienste is en zekere couleur locale bezit, die de auteur op de plaats zelve bestudeerd heeft, maakt het boek echter den indruk van verveling en overdrijving en is het eenigste rezultaat der lektuur, dat alle de figuren van Ernest Feydeau den prix Monthyon der Akademie verdiend hebben, zonder daarbij in 't minst iets af te staan van hunne langdradige stichtelijkheid en geverniste vroomheid. 1)


IX.

De reaktie ten gunste der kerk en der moraal belette evenwel niet, dat de epigonen der romantiek en van het realisme tot de uiterste konsequentiën hunner leerstellingen volhielden. Inzonderheid drong zich eene enkele soort van romans op den voorgrond, die het meeste kans van welslagen bood, gelijk de ervaring leerde - en het is kenschetsend voor de fransche maatschappij der laatste tien jaren, dat men dezen roman met geen anderen titel dan met dien van Roman-Demi-Monde kan bestempelen. Balzac had in zijne Splendeurs et misères des courtisanes eene wonde der maatschappij aangeraakt, die hem even als elke andere afdwaling stof aanbood, om eene belangwekkende studie te ondernemen zonder ingenomenheid of tegenzin voor zijn sujet. De jonge Dumas had menigte van lauweren

{==209==} {>>pagina-aanduiding<<}
vergaderd, toen hij, na zijne Dame aux Camélias, het blijspel le Demi-Monde deed vertoonen. Sints dat oogenblik trokken vele fortuinzoekende jonge letterkundigen naar dit El-Dorado der parijsche galanterie, om er een onderwerp op te duiken, 't welk hen op ééne lijn mocht plaatsen met den advokaat van Marguerite Gauthier en van de Baronnes d'Ange.
En nog is er hier zelfs in de verte geen sprake van dien uitersten ban der industriëele romans, die zoo lang reeds door een ex-hollander als Charles Paul de Kock en later door min komische en meer onbeschaamde chefs, als de Markies de Foudras en Xavier de Montépin, is aangevoerd. Wat ook de tegenwoordige fransche maatschappij kranks en verdorvens moge bevatten, 't welk verderfelijk op de letteren dezer eeuw zou kunnen werken, tot zoodanige leproosheid, als uit de vertellingen van den schepper der Filles de plâtre walmt, is zij waarlijk nog niet gezonken. De roman van den Demi-Monde heeft daarentegen altijd zekere pretentiën van ethischen aard doen blijken - hij wil waarschuwen door onthulling van waarheden, die zelden luide worden uitgesproken, hij wil stichten door de schildering van ziektegevallen, die beter binnen de muren van het lazareth verborgen bleven. Aan het slot onzer schets over fransche romans kunnen we niet aanschouwelijker rekenschap geven van deze jongste en treurigste richting der litérature facile, dan door in eene eenigzins nadere beschouwing te treden over een auteur, die tot de Romantiek zou behoord hebben, als hij niet verkozen had liever de historieschrijver der parijsche overspeligheden te worden: Arsène Houssaye.
Auteur van eenige voortreffelijke studiën over fransche kunst in de XVIIIe eeuw, en eener uitmuntende proeve van letterkundige satyre: Histoire du 41e Fauteuil

{==210==} {>>pagina-aanduiding<<}
de l'Académie, heeft Arsène Houssaye, redakteur van het geachte tijdschrift l'Artiste, ter kwader ure begrepen, dat hij niets beters te doen had, dan eenige zeer gewaagde romans te schrijven, waarin de heldinnen van het Château des Fleurs de cavatines zingen. In zijne opdracht van den roman: Mademoiselle Cléopâtre aan zekere Princesse de trois Etoiles vangt hij aan met de bewering, dat hij eene waereld zal beschrijven, -‘que ne connaissent bien maintenant, que ceux qui n'en sont pas.’ Zijne heldin heeft drie namen. Haar wettige doopnaam is Angèle d'Hercigny, haar pseudoniem Mademoiselle Cléopâtre en eindelijk voert ze nog een derden naam bij bizondere gelegenheden, dien van Markiezin Vittoria Cavoni. 't Is onnoodig te zeggen, dat Angèle van goede geboorte is, dat zij martelares eener wufte verleiding is geworden, dat zij in den chaos der parijsche behoeften en genietingen verloren ging, en sints eene der glansrijkste verschijningen geworden is in de uitgelezen cirkels ‘de la haute bicherie.’ Noodzakelijker schijnt het ons op te teekenen, dat Cléopâtre hare lievelingslektuur maakt van eene fransche overzetting der Imitatio, dat zij een parelsnoer draagt met eene zwarte parel, waarin: le vin qui endort - een heftig vergif; dat zij met het masker van markiezin eenige hertoginnen uit den Faubourg St. Germain tot hare vriendinnen heeft gewonnen, dat zij met haar vernuft en smaak wonderen doet, dat zij hare kantwerkster eene huwelijksgift van twintigduizend franken schenkt en naar Londen reist om de fraaiste paarden van Parijs te bezitten.
De man, die haar zoo groote weelde schenkt, is de zoon van een beroemd kunstenaar, ‘qui centuplait la valeur de l'or en le travaillant’, is Max Auvray, een parijzenaar, een kind van zijne eeuw, zonder overtui-
{==211==} {>>pagina-aanduiding<<}
ging, met eenig instinkt voor kunst en een bleek, fijn, verwijfd gelaat, ‘où la perversité s'accusait sous la raillerie.’ Geruïneerd door het spel en door Cléopâtre heeft hij de handteekening zijns vaders nagemaakt en komt hij eindelijk op de gedachte om een engelsch handelaar in diamanten, die aan tafel bij zijn vader eene porte-feuille met 800,000 franken vertoont, op de laaghartigste wijze te bestelen. Na de ontdekking van de misdaad zendt Auvray, de vader, zijn zoon weg met een geladen pistool en den uitdrukkelijken last zich van het leven te berooven.
Trots haren langdurigen omgang met een zoo diep bedorven mensch, heeft Cléopâtre echter al de fijnheid van heur zedelijk gevoel, al de teederheid van heur weleer jonkvrouwelijk gemoed ongeschonden bewaard. Hierin is zij volkomen eene achterkleindochter van Marion de Lorme en van Fleur de Marie. Als hare zuster in 't huwelijk treedt, gaat zij weenend naar de kerk, om voor het geluk der jonggehuwden te bidden, 't Zal niet onbelangrijk zijn de plaats in haar geheel meê te deelen:
- ‘Cleopatra, de trotsche Cleopatra trad met gebogen hoofde de kerk Saint-Philippe-du-Roule binnen: zij hijgde, zoo bang was zij te laat te komen. Echter had ze zich op den hoek van de Coliseumstraat even opgehouden, om eene aalmoes uit te reiken. Eene arme vrouw ging voorbij, met een kind in de armen en twee kleine jongens, die haar bij den rok vasthielden - een luide kreet van armoede in den vroegen morgenstond. Parijs ontwaakt en sluimert in met dien kreet. Cleopatra gaf haar twintig franken op dezelfde wijze als iemand, die haar twee sous toereikte, maar daarenboven met zooveel kiesche bevalligheid, alsof zij zelve de weldaad ontvangen hadde.
De mis begon in de kapel der H. Maagd, toen Cleopatra

{==212==} {>>pagina-aanduiding<<}
hare vingeren in den wijwaterbak doopte, 't Scheen haar of ze geen recht had van bidden in die kapel, welke naar hare meening slechts voor vrome jonkvrouwen, voor gelukkige, of rampzalige moeders bestemd was. Zij trok haar sluyer dieper over 't gelaat en trad er binnen, denkende, dat zij voor hare zuster ter mis kwam. Langzaam schepte zij moed in het gebed - het gebed, die onzichtbare trap, welke de zondares uit de nachtelijke duisternis van hare schuld naar die luisterrijke hoogte voert, waar God vergeving schenkt. Weldra barstte zij in tranen uit, 't was als een frissche dauw, die over haar werd uitgegoten en haar voor een uur een nieuw leven schonk, 't Scheen haar, dat ze het Déjanirakleed aflegde, 't welk haar sinds vijf jaren folterde. Want het was op weinige dagen na vijf jaren geleden, dat ze het huis haars vaders verlaten had.
Cleopatra keerde in eene bijna blijmoedige stemming huiswaart.
- ‘Lieve zuster,’ zei ze in stilte, ‘ik heb voor uw geluk gebeden en ben zelve tevreden en gerust geworden!’
Zij vroeg om hare chokolade en bladerde in een roman. Voor ieder gejaagd gemoed is een boek, hoe het ook zij, eene toevlucht in den strijd des levens.
Men schelde.
- ‘Doe niet open!’ zei ze tot haar kamenier.
- ‘Mevrouw, 't is meneer Max!’
- ‘Zeg hem, dat hij morgen terugkome!’
- ‘Maar mevrouw! hij zal boos worden!’
- ‘Zoo zeg hem dan, dat hij nooit terugkome!’
Toen de kamenier terugkwam, had Cleopatra den roman, die zij juist aanving te doorbladeren, ver van zich afgeworpen.

{==213==} {>>pagina-aanduiding<<}
- ‘Dit werk bedoel ik niet,’ zei ze, ‘breng me mijn boek!’
- ‘Welk boek?’
- ‘Je weet het wel, mijn boek!
Leontine, die haar begrepen had, bracht een klein deeltjen, gebonden in la-Vallière-leder. 't Was de Imitation de Jésus Christ.
Zes maanden na Cleopatraas vlucht, had hare zuster haar dit boek gezonden, een souvenir harer gelukkige jeugd. Beide hadden ze het gelezen en herlezen, toen Cleopatra geloofde, dat het leven des geestes het eenige ware leven was.
- “Lief boek!” zeî ze en kuste het alsof ze hare zuster omhelsd had.’
Eene tweede plaats geve nog nadere maatstaf van de amathusische moraal des heeren Arsène Houssaye. Cléopâtre heeft een tochtjen door het bosch van Boulogne gemaakt in hare victoria, bespannen en demi-daumont met twee wonderfraaye engelsche paarden: Stradella en la Pluie-qui-Marche. Plotseling bespeurt ze eene eenvoudige huur-calèche, waarin een deftig oud heer en eene jonge dame aan de zijde van een jong mensch. Verbleekend haast ze naar huis en ontvangt het volgend bezoek:
‘Men schelde.
- “Is mevrouw thuis?” - vroeg Leontine, terwijl ze harer meesteresse een witten burnous met rooskleurige strepen aanbood.
- “Ja en neen, je weet het wel.”
Leontine vertrok en kwam oogenblikkelijk terug, om Mademoiselle Cléopâtre te berichten, dat een heer, die er uitzag als een deurwaarder, voor vijf minuten audiëntie vroeg.

{==214==} {>>pagina-aanduiding<<}
- “Een deurwaarder?”
- “Ja, mevrouw, zwart als een raaf in de sneeuw!”
- “Laat hem binnenkomen!”
- “Ik zou het niet doen, mevrouw, hij zal uw dag bederven.”
- “Laat hem binnenkomen; ik ben alleen niet thuis voor galante jongelui!”
- “Dan mag die heer wel binnenkomen.”
Op het zelfde oogenblik werd de deur geopend en vertoonde zich een heer, geheel in 't zwart gekleed.
- “Mevrouw kan ik u alleen spreken?”
De heer in 't zwart verborg zijn gelaat halverwege achter zijn hoed.
- “Ja, meneer, ga zitten!”
De zwarte man bleef voor den fauteuil staan en nam den hoed van zijn gelaat weg - een gelaat, waarop studie, goedheid en kommer geteekend stonden.
- “O, mijn God!” - schreeuwde Mademoiselle Cléopâtre, die haar vader herkende.
Zij wilde opstaan en viel bijna in zwijm op de sofa.
- “Mevrouw, ik heb de eer van door u niet gekend te worden.”
- “In Gods naam......”
- “In Gods naam......”
- “Laat mij uitspreken, mevrouw! Ik heet Georges d'Hercigny. Ik woon in Champagne, een land, dat u niet kent. Ik ben een arm advokaat, die altijd wanhopige zaken te verdedigen had, wanhopige zaken, die ik altijd verloren heb. Ik ga thands eene goede zaak bepleiten. Zal ik haar ook verliezen zoo als de andere?”
De heer George d'Hercigny zag Cléopâtre aan, die zachtkens trilde, gelijk het woud bij dreigenden storm, voordat de wind opsteekt.
- “Ik had twee dochters. God schonk ze mij heerlijk

{==215==} {>>pagina-aanduiding<<}
schoon. Haar moeder is voor een jaar overleden - eene heilige vrouw! Men zegt, dat de dooden daarboven over de levenden waken. Helaas! de levenden bidden niet altijd voor de dooden. Ik heb mijne vrouw beweend, eene van mijne dochters heeft met mij geweend, maar ik had mijne vrouw en mijne oudste dochter te betreuren!”
De heer George d'Hercigny zweeg. De stilte was verschrikkelijk.
- “Ik weet niet of Mademoiselle Cléopâtre tranen begrijpt?”
- “Ja, ja, meneer!” snikte ze.
- “Ik had niet gedacht, dat mijne geschiedenis u zoo treffen zou. Ja, ik heb mijne vrouw verloren - ik heb een mijner dochters verloren, de schoonste en, zal ik het zeggen, de liefste. Zij heette Angèle.... als hare moeder. Even als hare moeder was zij blond en had zij hemelsblauwe oogen. Men zou gezegd hebben, dat zij een engel was. Ze had van zich zelve een portret gemaakt in pastel, toen zij zestien jaren oud was. 't Was een wonder van gelijkenis, maar ik heb een zwarten sluyer over het portret gehangen en ik neem dien niet weg, dan in mijne dagen van penitentie!”
- “O vader, vader!” riep mademoiselle Cléopâtre.
- “Uw vader! Heeft u een vader, mevrouw? Maar dat gaat mij niet aan Ik had misschien ongelijk u over mijne oudste dochter te spreken. Zij is dood, dat hare assche rustte! Mijne jongste dochter treedt in 't huwelijk!”
- “Caroline!” zei Cléopâtre.
- “Stil! u kent haar niet!”
- “U heeft gelijk, meneer! ik ken haar niet!”
- “Ik kom u verzoeken....”
- “Mij verzoeken....”

{==216==} {>>pagina-aanduiding<<}
- “Luister. Mijn dochter treedt in 't huwelijk met een edel mensch. Hij weet, dat zij mijne eenigste dochter is. Kleinzoon van een maarschalk van Frankrijk, zal hij zijn kruis winnen in den strijd der welsprekendheid. Ik wilde niet, noch voor hem, noch voor haar, dat zij te Troyes zouden trouwen. Dat zou te veel treurige herinneringen opgewekt hebben voor een feestdag. We zijn ons in Parijs komen verbergen. Men moet zijn geluk wel verbergen soms!”
De heer Georges d'Hercigny zuchtte treurig. Cléopâtre boog het hoofd voorover en verborg het in haren zakdoek.
- “Maar te Parijs, mevrouw! kan men onaangename ontmoetingen hebben! We hebben elkander zoo even ontmoet in de avenue de l'Impératrice. Indien we elkander eens weer mochten tegenkomen, als mijne dochter naar de kerk gaat....”
- “O mijn vader, mijn vader, denk aan Angèle!”
- “Ik zal voor haar bij de huwelijksmis bidden. Maar denk er aan, dat men na de mis mogelijk naar het Bois gaat wandelen....”
- Ik begrijp u, meneer! u zal mij nimmer op uwen weg vinden. Ik zal misschien ook naar de mis gaan - maar naar de mis der dooden!’
De heer George d'Hercigny ging deftig heen, zonder om te zien.
- ‘Mijn vader, mijn vader!’ snikte ze weder.
Maar de vader hoorde zijne dochter niet.
Zoude hij voor eene laatste reize de goede zaak voor deze verdwaalde ziel hebben willen bepleiten? Zou hij, die al zijne zaken verloren had, als hij zeide, zou hij deze winnen? Mademoiselle Cléopâtre had zich op hare knieën geworpen, de handen wanhopig ineengeklemd. Zij wilde haren vader volgen, maar plotseling maakte

{==217==} {>>pagina-aanduiding<<}
zich een gevoel van fierheid van haar meester - de trots kwam door het berouw heên.
- ‘Vergelijkt hij mij bij mijne zuster?’ - zeî ze als eene razende de kamer op-en-neêr loopende. - ‘Was ik geboren, om mij in te burgeren in eene kleine provinciestad? Kan ik mijne neigingen uitroeyen? Kan ik het helpen, dat ik een zwak heb voor wat avontuurlijk is? Zoo is mijn vader altijd met zijne insinuatiën! Hij gaat altijd langs zijwegen, 't Is zeer treffend wat hij mij daar gezegd heeft: ik dacht, dat ik in de Ambigu of in de Gaité was - doch ik had liever gezien, dat hij mij aan zijne voeten had ter aarde geworpen, maar dat hij mij in tranen badende, weer opgenomen had, om mij aan zijn hart te drukken. Hij is geen man, hij is een advokaat.’
Ze trok het koord van hare schel stuk.
- ‘Léontine!’ schreeuwde zij, ‘geef me mijn hoed!’
- ‘Mevrouw is geheel ontsteld. Waar gaat mevrouw heên?’
- ‘Wat weet ik het! Recht voor me uit!’
Mademoiselle Cléopâtre nam de fraaye ruikers van Max en wierp ze op het balkon.
- ‘Ach, mevrouw! hoe zonde! 't Is een achttiende brumaire, zoo als de prins laatst zeî!’
- ‘Je zult nog wel wat anders beleven! Maak me niet kwaad, of ik werp je ook het venster uit en daarna zal ik zelf er uit springen!’
- ‘Ik zeî het wel, dat die zwarte man een ongeluksvogel was!’
Op dit oogenblik, terwijl ze alles in hare kamer omverwierp, greep zij een klein schilderijtjen met een houten lijstjen, waarin een gravure van twee sous, een priester voorstellend te midden van jeugdige kommunianten. Ze

{==218==} {>>pagina-aanduiding<<}
stond onbeweeglijk als een standbeeld en las hardop zonder zich aan Léontine te kreunen:
- ‘Mejufvrouw Angèle d'Hercigny heeft hare eerste kommunie gedaan den 23 Mei 1853 in de kathedraal van Troyes.’
- ‘Angèle d'Hercigny!’ stamelde Mademoiselle Cléopatre, ‘wat is er van haar geworden? O, mijn God! o, mijn vader!’
Ze zeeg onwillekeurig op de knieën en smolt in tranen weg.’
't Is niet te miskennen, dat dit laatste drama met talent is ontworpen en daarom alleen reeds had het wellicht hier eene plaats verdiend. Maar we toefden er vooral eene wijl by, omdat het eene trouwe afspiegeling geeft van den roman des oogenbliks, welken we zoo gaarne den roman van gisteren zouden noemen. Mademoiselle Cléopâtre is eene echte schepping van den dag, een werk van kunstige reflektie, zonder degelijke studie of gezonde beginselen ondernomen. De jonge Dumas had voor 't minst juist waargenomen, daarom is zijne Dame aux Camélias een roman, die in zijn eigenaardig genre eene soort van letterkundige en blijvende waarde bezit. Wanneer Armand Duvals vader Marguerite komt verhalen, dat de hartstocht, welken zij zijnen zoon inboezemt, een gantsch gezin met ongeluk en jammer bedreigt, barst ze niet als Cléopâtre in tranen uit, zegt ze niet, dat ze een zwak voor avonturen heeft, noch dat ze niet geboren was om in eene provinciestad als eene fatsoenlijke burgervrouw te leven - maar doet ze het eenige, wat haar te doen overblijft, ze offert hare liefde op en verloochent zich zelven met den edelsten en bewonderenswaardigsten moed. Jules Janin kon eene lofrede op de

{==219==} {>>pagina-aanduiding<<}
Dame aux Camélias schrijven - wie zal Mademoiselle Cléopâtre durven prijzen? De eerste is eene waarachtige figuur, met zwakheid, zonde en schuld, maar ook met grootmoedigheid, liefdé en zelfopoffering - de laatste is eene opgesmukte fantazie-gestalte, met de groteske grillen eener oostersche prinses en de melodramatische deklamatiën van eene Thisbe en eene Marion de Lorme.
En waar schuilt de kerngedachte, het ethiesch of artistiesch beginsel, dat de bazis moet uitmaken dezer al te overdadig gemuskeerde vertelling? Arsène Houssaye schijnt dergelijke vraag voorzien te hebben en schrijft in zijne deklamatorische opdracht aan de Princes de Trois Etoiles:
- ‘Als men u vraagt, waarom ik dit parijsche drama geschreven heb, terwijl ik Homerus had kunnen lezen, Leonardo da Vinci had kunnen bewonderen, Sfinxen met rooskleurige lippen had kunnen ondervragen, terwijl ik had kunnen reizen en droomen in het woud, terwijl ik een cigaar had kunnen rooken bij Tortoni - of wel naar u had kunnen luisteren, naar u, die de heerlijkste romans verhaalt:
‘Zoo zult ge andwoorden, dat ik geschreven heb, omdat ik had waargenomen; omdat, als men het vuur van den hartstocht doet opvlammen, men de frissche luchtstroomen der deugd gewaar wordt, even als men na den storm met blijdschap den lieflijken geur van meidoorn en eglantier inademt!’
O, goddelijke geest van Molière! daal neder onder dit parijsche pygmaeëngeslacht! Maak ze belachlijk, belachlijk van het hoofd tot de voeten - dit vreezen ze! Wij vragen u eene satyre, eene onverbiddelijke satyre!








{==220==} {>>pagina-aanduiding<<}

Van den Vos Reinaerde.

‘Il serait de la plus grande importance pour l'histoire de la fiction du Renart d'avoir quelques anciennes notions, mêmes vagues, sur le temps ou vécut Pierre de Saint-Cloud.’


Fauriel.

I.

Een allermerkwaardigst feit in de ontwikkelingsgeschiedenis van den menschelijken geest gedurende de tweede helft der Middeneeuwen openbaart zich in de wijze, waarop duitsche, noordfransche en vlaamsche jongleurs of klerken de sagen aangaande Reinaert den Vos in kreupelrijmen hebben overgebracht. In den mond van 't germaansche volk had reeds lang de geschiedenis van den spitsvondigen Reinaert geleefd. Grimm, wien uit de latere berijmingen van eenen Heinrich der Glichesaere en van den Vlaamschen Willem,

- ‘die den Madoc maecte,’ 


nog de frische woudlucht der germaansche bosschen tegenwoei - Grimm vond geen bezwaar de sagen van Reinaert en Isengrim den wolf reeds in de IV, V en VI eeuwen bij de Franken bekend te onderstellen. Zijne bewijsvoering, vernuftig en scherpzinnig als alles wat de groote taalgeleerde ooit boekstaafde, was hoofdzakelijk

{==221==} {>>pagina-aanduiding<<}
gegrondvest op de eigennamen van de helden der dierensage, op Reinaert en Isengrim. Reinaert was eene saâm-trekking van Reginhart of van het gothische Raginohart of Ragnohart met de beteekenis van: raadgever. Deze beteekenis moge in de latere bearbeiding der sage verloren zijn gegaan, sporen van de vroegere kracht des woords worden niet schaars in de fransche en latijnsche bewerkingen aangetroffen. In de 25ste branche van den franschen Renart zegt de vos, vers 15874:

‘Maint prodome ai-ge decéu, 
Et maint sage ai abriconé, 
Si ai maint bon conseil donné, 
Par mon droit non ai nom Renart.’ 


Zoodat er met recht tot den vroegsten tijd der middeneeuwen moet worden teruggekeerd, daar de beteekenis van den naam Reginhart reeds in de oorkonden van de zevende tot de negende eeuw niet meer duidelijk verstaan werd.
Hebben de Franken alzoo de legende van Reinaert naar Gallië gebracht, heeft deze later daar een tweede vaderland gevonden, haar germaansche oorsprong bleef er even ongerept om bestaan. Slechts bij een zin voor de natuur, voor jacht en visscherij, voor woud- en bergleven als alleen bij de Noord-Germanen werd aangetroffen, was het mogelijk, dat zich de geest des volks op de dierenwaereld richtte, dat de volksfantazie zich er alras in vermeide menschelijke hartstochten en driften aan de dieren des wouds te leenen, zonder te vergeten, dat elk schepsel voortdurend door zijn eigenaardigen aanleg beperkt was in de uiting dier tochten. Aldus ontstond een cyklus van legenden, die in den mond des volks bewaard bleef, als de overleveringen uit den heldentijd en die met evenveel recht als deze bij latere letterkundige bewerking den naam van Epos voeren.

{==222==} {>>pagina-aanduiding<<}
De eerste bewerkingen echter der dierensage zijn in de latijnsche taal ontworpen door monniken uit de tiende en elfde eeuw. De Isengrimus en de Reinardus Vulpes zijn de merkwaardigste. Toen echter bij de toenemende ontwikkeling, welke zich als vrucht der kruistochten en der verheffing van den derden stand over bijna gantsch Europa openbaarde, de hemelsche Muzen der dichtkunst de eerste zwakke offers van fransche, vlaamsche of duitsche trouvères ontvingen, toen deden er zich aanstonds onder hen voor, die de volksagen van Reinaert en Isengrim met min of meer geluk bewerkten. Fransche jongleurs uit Normandië of Champagne schijnen op dit stuk les premiers venus geweest te zijn. Het oud-hoogduitsche gedicht van Heinrich der Glichesaere was reeds naar eene fransche bron bearbeid, gelijk duidelijk uit de eigennamen Bertin, Hersant, Schanteklêr en Pinte bleek. Het dagteekende uit 1150 en gaf dus recht tot de onderstelling, dat er bij den aanvang der XIIe eeuw reeds eene oud-fransche bewerking der Reinaertsage gevonden werd, welke een Elzasser als Heinrich der Glichesaere lichtelijk in handen konde gevallen zijn.
Maar het eigentlijke tijdvak, waarin het dierenepos in Frankrijk en Vlaanderen met hartstocht werd beoefend en genoten, was gelegen tusschen de laatste jaren der XIIe en de eerste der XIIIe eeuw. Hoogstmerkwaardig mag dit tijdstip genoemd worden. Reeds had de onbeperkte heerschappij der kerk eene grens gevonden in den onversaagden moed en énergie van vorsten als Philippe-Auguste - reeds was de oude, heldhaftige helden-aard van den adel vervangen door eene belangstelling in courtoisie en minneliederen, gelijk Chrestiens de Troyes er te dien tijde 't best wist op te zingen bij

{==223==} {>>pagina-aanduiding<<}
zijne vindersluite - reeds was het feodale staatswezen in den hartader getroffen door den associatiegeest der vrije burgers in de vrije steden - reeds had de geestelijkheid haar prestige verloren door het zedenbederf van de daaglijks in getal aangroeyende kloosters, door de overspannen bespiegelingen van half waanzinnige asceten en mystieken. Zeer langzaam en zeer voorzichtig werd er tegen den geest des tijds protest aangeteekend en wel het eerst door jongleurs, klerken, priesters of menestreelen, die de avonturen van Reinaert tot stof hunner dichtingen kozen.
Mocht tot nog toe de diersage het geliefkoosd terrein der volksfantazie hebben uitgemaakt, waarbij luttel of geen sprake van didaktische of ethische richting was, menestreelen als Pierre de Saint-Cloud en Willem,

- ‘die den Madoc maecte,’ 


wijdden al hun ijver aan de lotgevallen van Reinaert, om er min of meer duidelijke toespelingen op den tijd, op adel, geestelijkheid en vorsten doorheen te vlechten. Vooral is dit het geval met den franschen trouvère, die talrijke uitvallen tegen koning Philippe-Auguste, tegen zijn raad en tegen de hooge geestelijkheid in de gesprekken zijner dieren weeft. Mocht ook hierdoor zijn werk in objektiviteit en kunstgehalte verliezen, de strekking van zijne Romans de Renart is er te merkwaardiger door en schildert er den tijd te beter om.
Toen nu daarenboven de opgang, welken het dierenepos tot nog toe steeds had gemaakt, eer toenam dan verminderde, toen aan 't eind der middeneeuwen de Reinaert een volksboek in proza werd, dat in bijna alle europeesche talen werd overgezet, tot in het Deensch, Zweedsch en IJslandsch toe - toen in jongere tijden

{==224==} {>>pagina-aanduiding<<}
groote en geniale geesten als Goethe en Oehlensläger den text van den Reinaert op nieuw tot uitgangspunt kozen van dichterlijke bewerkingen - toen werden de oude fabliaux en diersagen, zooals ze door Heinrich der Glichesaere, door Pierre de Saint-Cloud en door Willem, ‘die den Madoc maecte’, waren nagelaten, het voorwerp van de ijverigste nasporingen der geleerden. Men wilde de geheele geschiedenis van den alom beroemden roman kennen, men bracht de vraagstukken van den oorsprong der gantsche dierenepopae, van den ouderdom der latere letterkundige bearbeidingen om strijd ter sprake.
In 1826 had Méon zijn Roman du Renart uitgegeven, een afdruk van twaalf manuschripten ter koninklijke parijsche bibliotheek aanwezig. Eene inleiding gaf rekenschap, hoe hij de 32 branches des franschen Reinaerts in zijne vier deelen had gerangschikt en wat hij omtrent de vermoedelijke dichters en bewerkers der sagen giste. De aandacht van vele europeesche geleerden werd op deze uitgave gevestigd en niet het minst wekte zij algemeene belangstelling, toen in 1834 Jacob Grimm zijnen kostelijken Reinhart Fuchs het licht deed zien, waarin het vraagstuk aangaande den oorsprong der Reinaertsage met voldingende zekerheid ten voordeele der germaansche natiën beslist en de eerste kritische uitgaven zoowel van den Isengrimus, als van den oud-hoogduitschen Reinhart en van den vlaamschen Reinaert gegeven werden. Later breidde de koninklijke geleerde zijne denkbeelden over Reinaert-romans nog nader uit in zijn Sendschreiben an Karl Lachman über Reinhart Fuchs. Onze wakkere Willems gaf twee jaren later eene nieuwe kritische uitgave naar een tot nog toe onbekend handschrift, door het belgiesch goevernement tegen

{==225==} {>>pagina-aanduiding<<}
buitengewoon hoogen prijs aangekocht. In 1845 volgde de deensche professor A. Rothe met een boek onder den titel: Les Romans du Renard examinés, analysés et comparés - waarin reeds veel licht over de verschillende branches der editie Méon werd verspreid. De fransche letterkundige geschiedschrijver Fauriel schreef eene uitvoerige studie over le Roman du Renart in 1852 en berustte grootendeels in de uitspraken van Grimm en Rothe. Dr. W.J.A. Jonckbloet deed de derde kritische uitgave van den vlaamschen Reinaert in 1856 het licht zien, nadat hij op 't voetspoor van Grimm vooraf in zijne Geschiedenis der middennederlandsche Letterkunde met geestdrift en smaak voor den germaanschen oorsprong der Reinaertsagen was te velde getrokken.


II.

Zoodanig was de toestand der Reinaert-quaestie, toen de parijsche Académicien Paulin Paris in 1861 eene nieuwe vertolking in modem fransch proza van den Roman de Renart, vergezeld van eene inleiding, onder den titel Nouvelle Etude sur le Roman de Renart, het licht deed zien. In tegenspraak met Grimm, Rothe en hunne navolgers werd er hier volgehouden, dat de vroegste Reinaertsagen op franschen grond geboren waren, dat zij haar oorsprong aan de oude graeko-latijnsche dierfabelen dankten. Men had immer in de scholen van Gallië en Zuid-Germanië de aesopische fabelen als stof voor het onderwijs aangehouden, weldra waren die uitgebreid en allengs hadden de trouvères en jongleurs zich van die stofmeester gemaakt, om er nieuwe uitbreiding aan te schenken en aldus den cyclus van verhalen in 't leven te roepen, welken we thands onder den titel Roman de Renart kennen.

{==226==} {>>pagina-aanduiding<<}
Tegen dit laatste gevoelen kwam nu Dr. W.J.A. Jonckbloet met allen nadruk op in zijne Etude sur le Roman de Renart 1). De rezultaten van het geduldige en geleerde onderzoek des vroegeren groningschen hoogleeraars strekten, om de eer der germaansch-vlaamsche nationaliteit tegenover eenzijdig fransche oordeelvelling op het schitterendst te handhaven. In de eerste plaats wees hij met Grimm op de namen van wolf en vos, wier etymologie alleen uit oud-germaansche tongvallen kan afgeleid worden - op het feit, dat onder de Franken nog vóor den inval in Gallië het woord vos als beleedigende scheldnaam bekend was (Lex Salica tit. XXX leest men: ‘Si quis alterum vulpe clamaverit 120 denarios, qui faciunt solidos 3, culpabilis judicetur’) - en voorts op de niet minder gewichtige daadzaken, dat de Germanen in hun bosch-en bergleven veeleer in staat geweest waren het eigenaardig karakter van vos en wolf te leeren kennen, dan Grieken en Romeinen, dat eindelijk in het tweede derdedeel der XIIe eeuw de aesopische fabelen in Frankrijk nog niet bekend waren in de volkstaal, gelijk blijkt uit de gedichten van Marie de France en uit de Ysopet I en II.
Grimm had daarenboven in zijn heerlijken Reinhart Fuchs (Berlin 1834) op het helderst bewezen, dat de aesopische en faedrische fabelen, zooals wij ze kennen, geheel verminkt en van haren oorsprong ontaard zijn, daar zij alleen voor de moraal opgesteld werden, die in de slotregels is toegevoegd. Hij stelt een tijdvak, waarin de graeko-latijnsche dierfabel in verband met de oostersche op het heerlijkst bloeide - waarvan de Batrachomyomachie wellicht een zeldzaam spoor aanbiedt.

{==227==} {>>pagina-aanduiding<<}
(Wesen der Thierfabel S. XV). Ware de gissing niet wellicht te gewaagd, we zouden durven vragen, of de oudste vorm van dierfabel, welke zonder twijfel van arischen oorsprong is, niet even goed zijne reminiscenzen bij romaansche als bij germaansche natiën kon hebben nagelaten, of het niet mogelijk ware, dat de legenden van Reinaert en Isengrim volkomen onafhankelijk van aesopische fabelen, schoon beide uit dezelfde gemeenschappelijke bron, te voorschijn waren gekomen.
Doch de parijsche geleerde had nog andere stellingen in zijne Nouvelle Etude geopperd. 't Was een menestreel uit het tweede derdedeel der XIIe eeuw geweest, die voor 't eerst den grooten oorlog tusschen Reinaert den vos en Isengrim den wolf had bezongen. Op zegevierende wijze voert Dr. Jonckbloet daartegen de latijnsche bewerking der Reinaertsage aan: den Reinardus Vulpes, die volgens het eigen getuigenis van Paulin Paris uit den jare 1148 dagteekende. Ook is het den Académicien niet onbekend, dat Bisschop Wibert van Nogent in zijne biografie (de vita sua), vóór 1124 geschreven, op toevallige wijze het feit konstateert, dat reeds in 1112 iemand van een woest voorkomen de spotnaam Isengrim werd gegeven. Zoo bestond de sage van Reinaerts en Isengrims veeten reeds aan het slot der elfde eeuw.
Paulin Paris had wijders betoogd, dat zoowel de Reinardus vulpes als de hoogduitsche Reinhart en de vlaamsche Reinaert ontaardingen waren van den echten franschen roman: ‘il s'en faut de beaucoup peut-être qu'on ait conservé tous les récits qui pouvoient entrer dans le cycle de Renart..... (quelques-uns) ont pu de France, où l'on les jugeoit indignes d'entrer dans le Recueil ordinaire, passer en Allemagne et dans les Pays-
{==228==} {>>pagina-aanduiding<<}
Bas, où l'on se seroit empressé, de les traduire et de les imiter.’ (Nouvelle Etude: geciteerd bij Jonckbloet p. 48, 49.) Ziedaar - voegt hij er bij - de eenige koncessie, welke wij Grimm kunnen doen!
Het parijsche akademielid had bij dit zijn stout beweren zeker niet verwacht, dat hij op het allernadrukkelijkst door een nederlandsch hoogleeraar zou worden terechtgewezen. Er is geen enkel, zelfs geen ondergeschikt punt van zijn betoog, 't welk niet door Dr. Jonckbloet op de voldingendste wijze is ontzenuwd. Vooreerst had noch Grimm, noch iemand der savante vossenjagers er zich ooit tegen verzet, dat de fransche Romans de Renart de oudste waren, dat zelfs Heinrich der Glichesaere naar fransch voorbeeld gewerkt had, dat de vlaamsche Reinaert eene navolging was der 20ste branche van Méon. Maar de oorsprong was en bleef germaansch, daar de Franken het middel waren geworden, waardoor de diersage zoo weelderig op noordfranschen bodem bloeide.
Hierbij voegt zich, dat zonder groote moeite een betoog kan geleverd worden, waaruit ten duidelijkste blijkt, dat noch Pierre de Saint-Cloud, noch andere menestreelen de oorspronkelijke vinders waren van de geschiedenis des oorlogs tusschen Reinaert en Isengrim, als Paulin Paris beweerde, maar dat reeds deze trouvères andere texten bewerkten, welke later verloren zijn gegaan. In de meeste branches van den franschen Reinaert beroept de zanger zich op: ‘l'estoire escrite’ of op ‘l'escripture,’ waaruit hij geput heeft. Er moet dus eene vroegere bewerking der sage te boek gesteld zijn in Oud-Fransch, en juist deze werd geraadpleegd door den elzasser meistersänger Heinrich der Glichesaere. De vijfde branche komt geheel met den Reinhart overeen en er kan geen twjjfel rijzen, wie van beide de oudste is. De Reinhart

{==229==} {>>pagina-aanduiding<<}
is korter, drooger, beknopter in zijne redaktie dan de vijfde branche en alzoo moet deze, naar 't gevoelen van Grervinus: dat kortheid en droogheid steeds een bewijs van oudheid en oorspronkelijkheid is - de jongste zijn.
Er bestond alzoo in 1150 een fransch model naar 't welk der Glichesaere zich richtte; 't werk van Pierre de Saint-Cloud en andere anonyme menestreelen is er wellicht tevens eene uitbreiding van. Want in den oudhoogduitschen Reinhart worden zestien verschillende avonturen van den vos behandeld, die later in de meeste der 32 branches eene merkwaardige ontwikkeling ondergaan hebben. De bron van den elzasser menestreel l'ancien Renart noemende, volgt hieruit, dat de oorspronkelijk vrij beknopte legende in later dagen zich op de allerbelangrijkste wijze heeft uitgebreid.
Doch een der moeyelijkste en gewichtigste vraagstukken bleef nog ter beandwoording over. Wanneer waren dan de 32 branches van den franschen Renart ontstaan en welk trouvère of welke trouvères waren er de dichters van. Het is juist in de beandwoording dezer vraagstukken, dat de scherpzinnige en grondige studiën van den nederlandschen geleerde hare schoonste Viktoriën behalen over de patriotistische vooroordeelen van den franschen Académicien. Paulin Paris had beweerd, dat de Renart door twee of drie vinders op verschillende plaatsen en tijden was voltooid, dat de aesopische fabelen er de eerste bron van uitmaakten, en dat Pierre de Saint-Cloud of een ander op het gelukkige denkbeeld was gekomen, om voor 't eerst te bezingen: ‘la grande guerre soulevée entre le goupil ou Renart et le loup ou Ysengrin’. Hoe Dr. Jonckbloet deze zienswijze met volkomen zekerheid mocht afkeuren, zagen we uit het voorgaande - welke rezultaten de geleerde uitgever van den

{==230==} {>>pagina-aanduiding<<}
vlaamschen Reinaert bij zijn onderzoek naar de weleer zoo geheimzinnige geschiedenis van het ontstaan des franschen heeft verkregen, rest ons nog aan te toonen.
De weg, welken hij bewandelde, was een koninklijke, was vol barrikaden en hindernissen tevens, maar leidde tot het doel, tot de ontdekking, waarover hij zelf zich verbaasde - ‘et qui’ - als hij terecht zegt - ‘si elle (la découverte) résiste, comme je l'espère, au creuset de la critique, fera envisager le Roman de Renart sous une lumière nouvelle.’ Het eerste werden de branches onderzocht, welke den naam van hunnen schrijver Pierre de Saint-Cloud in de eerste verzen vermeldden en de 20ste en 11de als zoodanig geciteerd. De laatste wordt als uitgangspunt genomen, daar er externe bewijzen voor de echtheid aanwezig zijn - en zoo door vergelijking met andere branches bij induktie bepaald, waar de hand van Pierre de Saint-Cloud te herkennen is. Deze induktie was geenszins een lichte taak. Al wat uit interne bewijzen was aan te voeren: de zin voor den adel, waardoor Pierre zich onderscheidt, daar hij al de helden zijner dierfabel als feodale baronnen voorstelt, - het verband zijner vertelling, de ingenomenheid, welke hij met de voorstelling van menschen onder de dieren en bedrogen door de dieren aan den dag legt - de karakter-teekening zijner voornaamste personaadjes: Reinaert en Isengrim - de wijze, waarop hij zijn gehoor aanspreekt met: sachiez’ en ‘ce sachiez’ of:
‘Que vos feroie plus long conte-’ het citeeren van spreekwoorden - het gebruik van sommige konstruktien en vloekformulen: ‘par foi, par ma foi, par la foi que je doi vos’ - het aanroepen van heiligen, de dichterlijke vrijheden, de assonanzen, de enjambementen, alles moest met onverdroten inspan-
{==231==} {>>pagina-aanduiding<<}
ning en ijver worden nagespeurd, voor dat op zekeren grond eenig rezultaat kon worden vastgesteld. De uitkomst evenwel is schitterend geweest. Zonder het gantsche schrandere en savante échafaudage van het betoog te volgen, nemen we hier akte van de verkregen rezultaten.


III.

Pierre de Saint-Cloud was een uit zijne parochie verjaagde priester, die zich als dichter beroemd maakte door talrijke berijmingen van Reinaertsagen, die in 1208 gewikkeld was in eene vervolging wegens ketterij, die zich echter in een klooster voor den vuurdood wist te beveiligen. Uit het slot van de 25ste branche blijkt, dat hij geweest was:

‘Uns prestres de la Croiz en Brie:’ 


en dat hij zich aan ketterij schuldig gemaakt had, werd ontdekt uit eene plaats van Caesarius van Heisterbach (Dialogus Miraculorum), waar de namen der haeretieken worden genoemd, en ook de naam voorkomt van: Petrus de Sancto-Clodovaldo, sacerdos et sexagenarius; qui audierat theologiam.’ Later als de straffen worden opgeteld voegt Caesarius er bij: ‘Petrus vero, antequam caperetur, prae timore monachus effectus est.’
Dat hij zich in de 11de branche noemde:

‘Pierres qui de Saint-Clost fu nez,’ 


belet niet, dat hij priester ‘de la Croiz en Brie’ konde zijn. La Brie is een dorp in de omstreken van Saint-Cloud. Toespelingen op steden of dorpen in zijne gedienten vermelden steeds plaatsen in de nabijheid zijner woning: Choisi, een koninklijken burcht in l'Isle de France en Troys, hoofstad van Champagne. Waarom hij zich later

{==232==} {>>pagina-aanduiding<<}
geen priester meer noemde, wordt gemakkelijk opgelost, door het feit, dat koning Philippe-Auguste, onder wiens regeering hij leefde (Pierre de Saint-Cloud werd geboren 1148 en is gestorven na 1208), in 1199 al de priesters uit hunne parochiën verjoeg, uit woede over het interdikt van den Paus tegen dezen zelfstandigen vorst uitgesproken. De Chroniques de Saint-Denis deelen er eene merkwaardige plaats over mede: ‘- Tant fu li rois corrociez de ceste chose, que il bouta hors de leur sieges toz les prelaz de son roiaume, pour ce que il s'estoient consenti à l'entredit; à leur chanoines et à lor clers toli toz leur biens, et commanda que il fussent tuit chacié de sa terre, et que toutes les rentes et li fié que il tenoient de lui fussent seci; les prestres meismes qui manoient aus paroisses fist-il boter hors, et les fist despoilier de toz leur biens’. (Recueil des Historiens des Gaules et de la France, tom. XVII, p. 387 - geciteerd door Dr. Jonckbloet, t.a. pl. p. 295.)
De geestelijke van la Croix-en-Brie deelde dit lot en bracht eenigen tijd in het noorden van Frankrijk, Artois en Vlaanderen door. Toespelingen op plaatsen als Arras, Amiens, Doornik en Gend schijnen dit genoegzaam te bewijzen. Zijn verblijf in Vlaanderen blijkt tevens uit sommige vlaamsche uitdrukkingen in zijne werken. In de 20ste branche leest men vers 10493:

‘Tybert, fet Renars, villeco me!’ 


In de achtste, vers 2840:

‘Dist Renars, tot es forelores!’ 


In de éen-en-twintigste, vers 12107:

‘Godehelpe, fet-il, bel sire!’ 


Aldaar, vers 12154, vraagt Isengrim aan Reinaert, die zich voor een uitheemsch jongleur uitgeeft:

{==233==} {>>pagina-aanduiding<<}


‘Et sez-tu le lai Dam Iset?’ 


waarop de vos andwoordt:

Ja, ja, dist-il, godistonet (?) 
Je fot saver, dist-il, tres touz.’ 


Belangrijker wordt dit verblijf in Noord-Frankrijk en Vlaanderen, omdat aldaar het terrein was, waarop Chrestiens de Troyes zijne wijdloopige riddergeschiedenissen berijmde, welke Pierre de Saint-Cloud tot voorbeeld koos bij zijne romans van langeren adem.
Ook dit feit is uit de nauwkeurige studie zijner werken af te leiden. Algemeen bekend was de plaats uit les Miracles de la Vierge van Grautier de Coinsi in 1233 volgeschreven, waarin duidelijk op de 20ste branche gezinspeeld wordt. Doch hoelang hadden de gedichten van Pierre de Saint-Cloud toen reeds bestaan? Wellicht dertig jaren. Crestiens de Troyes, die bloeide van 1160 tot 1190, die op verzoek van den franschgezinden vlaamschen Graaf Filips van den Elzas den Roman de Perceval aanving, was omstreeks dezen zelfden tijd het letterkundig voorbeeld van Pierre de Saint-Cloud. De manier van beide menestreelen in den aanhef hunner gedichten, in de aanspraak tot de toehoorders met: ‘Sachiez, ce sachiez!’ in 't gebruik van spreekwoorden, van vloeken, van aanroepingen der Heiligen, in rijmen en assonanzen komt geheel overeen - bij den zanger van den Reinaert echter is alles meer overdreven, meer overvloedig voorhanden. Chrestiens de Troyes heeft nooit den Renart aangehaald, Pierre de Saint-Cloud spreekt van Koning Artus.
Ten overvloede blijkt echter, dat de tijd, waarin de laatste zijn beste Romans de Renart voltooide, na het jaar 1190 moet geplaatst worden, uit de veelvuldige

{==234==} {>>pagina-aanduiding<<}
duidingen op koning Philippe-Auguste en zijnen raad. Dat de verjaagde priester niet gunstig over zijn soeverein dacht, springt in 't oog bij zijne voorstelling van koning Nobel in de elfde branche, in de vermelding der dertigste branche, dat de koningin haar echtgenoot bedriegt, eene toespeling op Philippe-Auguste en zijne gade Ingeburge, welke van 1197 tot 1213 in onmin en gescheiden van elkander leefden. Eene vingerwijzing op de plundering der parijsche joden door de edelen van den veertienjarigen koning Philippe-Auguste wordt gevonden in de 20ste branche vers 10967:

- ‘Cil font la povre gent tuer 
Et les monnoies remuer; 
Cil enortent le mal à fere, 
Qui bien en sevent lor prou trere, 
Et enborsent autrui avoir.’ 


In verschillende andere gedeelten van zijne romans noemt Pierre de Saint-Cloud den ezel: ‘Bernard, l'archi-prestre’ - uit wraak tegen Bernard, prior van de abtdij van Grandmont in het bosch van Vincennes, een geestelijke, die grooten invloed op koning Philippe-Auguste uitoefende en waarschijnlijk heeft meêgewerkt tot het besluit van 1199, waarbij vele priesters uit hunne parochiën verdreven werden. Als koning Nobel in de 30ste branche zijn koninkrijk verlaat:

‘Por paiens qui li font grant guerre:’ 


herinnert dit oogenblikkelijk den kruistocht in 1190 door Philippe-Auguste en Richard Leeuwenhart ondernomen.
Zelfs schijnt hier en daar Renart als Richard Leeuwenhart op te treden, daar de eerste zijn kruis wegwerpt en weigert naar het Heilige land te vertrekken, gelijk ook de engelsche vorst den franschen koning weinig

{==235==} {>>pagina-aanduiding<<}
hulp bij hunne onderneming bood. De gantsche oorlog van den leeuw tegen Reinaert gevoerd en de belegering van den vossenburcht Maupertuis in de 26ste en 20ste branche, tweede gedeelte, wordt historiesch toegelicht door de volgende plaats uit les Chroniques de Saint-Denis: ‘Après ceque ce fu avenu (en 1196) passerent poi de jor que li Rois Richart brisa son sacrement et la pais de lui et du Roi Phelippe qui devoit à tozjors mais estre confirmée, car il..... prist et abati le chastel de Virson par conchiement et par barat. Quant li Rois Phelippe sot que li Rois Richard ot sa foi mentie 1) les alliances brisies..... il assembla ses oz et assist Aubemarle; mais, tandis com il tenoit là le siege, li Rois Richars ala à Noirencort et reçut le chastel par boisdie et par tricherie...... bien le garni de chevaliers, d'armures et de viandes; puis retorna..... au chastel d'Aubemarle pour le Rois Phelippe lever du siege. Le Roi Phelippe fist drecier ses engins et ne cessa de sept semaines d'asalir le chastel par grant force; mais cil qui dedenz estoient se defendoient des François vertueusement.’
Na al het beweerde blijft er wel geen twijfel meer over of Pierre de Saint-Cloud heeft zijne fabliaux in het tijdvak, dat tusschen 1200-1209 verliep, te boek gesteld. Fauriël sprak eenmaal den wensch uit, die wij als motto aan het hoofd van dit opstel plaatsten, om eenige berichten aangaande Pierre de Saint-Cloud te bezitten, er bijvoegende, dat er volstrekt geene bestonden. Het was den volhardenden ijver en der kombinatiegave van den nederlandschen geleerde voorbehouden, het verlangen van den fransche op het volkomenst te vervullen.



{==236==} {>>pagina-aanduiding<<}

IV.

De letterkundige nalatenschap van Pierre de Saint-Cloud bestaat uit vier gedichten. Het eerste wordt gevonden in de 25ste branche en is getiteld: De l'ours, de Renart et dou vilain Liétart. Het tweede komt voor in de 29ste branche met het opschrift: Comment Renart se mucia es piaux, het derde is samengesteld uit verschillende branches en fragmenten, waarbij voornamelijk de 11de, 30ste, 9-10de 26ste a, 20ste b, 26ste b en 19de branche moeten in aanmerking komen. Het gedicht is 9609 verzen groot en kan gevoegelijk den titel voeren van les Aventures de Renart. Het laatste gedicht telt bijna 4850 verzen en is verspreid in de branches 20a, 21, 22, 23 en 32. Naar den inhoud mag men het le Plaid (Reinaert voor de vierschaar) noemen.
't Is niet door verbeeldingskracht, dat de fransche menestreel uitblinkt. Hij herhaalt wat bekend was, maar schenkt het een nieuwen vorm, voegt er bizonderheden bij, die uit zijn eigenaardig karakter en aanleg spruiten, en rangschikt de grondstof der sage dikwijls met vernuft en komischen geest. Zijn hoofdgebrek is echter gelegen in zijn slechten smaak, in zijne platheid, in zijn aanstootelijken zin voor 't geen obsceen is - en meer nog dan in dit alles in zijn gebrek aan eenheid. In dit opzicht staat hij verre beneden onzen vlaamschen Willem ‘die de Madoc maecte.’
Schoon vele dier eigenschappen met den geest van den tijd te zaâm hangen, zal echter het voorbeeld van onzen vlaamschen menestreel ten duidelijkste kunnen bewijzen, dat men zich geenszins in dergelijke afwijkingen behoefde te misgrijpen. Merkwaardig echter zijn deze voor zoo

{==237==} {>>pagina-aanduiding<<}
verre ze den geest van Pierre de Saint-Cloud kenmerken en staven, dat hij inderdaad dezelfde persoon is, die met den naam van Petrus de Sancto-Clodovaldo, door Caesarius van Heisterbach, onder de navolgers van den ketter Amaury de Chartres geplaatst is. In de Chroniques de St. Denis wordt hunne ketterij beschreven naar den tekst van Guillaume le Breton, kapelaan van Philippe-Auguste in diens geschrift: De gestis Philippi Augusti. Zij beweerden: dat er eene nieuwe eeuw was aangebroken. De tijd des Vaders was met de mozaïsche wet voleindigd, die des Zoons was met het Nieuwe Verbond begonnen. ‘- In hoc ergo tempore dicebant Testamenti novi sacramenta finem habere et tempus Sancti Spiritus incepisse, quo dicebant confessionem, baptismum, eucharistiam et alia sine quibus salus haberi non potest, locum de caetero non habere sed unumquemque tantum per gratiam Spiritus Sancti interius, sine actu aliquo exteriori, inspiratam salvari posse. Charitatis virtutem sic ampliabant, ut id quod alias peccatum esset, si in virtute fierat charitatis, dicerent jam non esse peccatum. Unde et stupra, et adulteria et alias corporis voluptates, in charitatis nomine committebant, mulieribus cum quibus peccabant et simplicibus, quos decipiebant, impunitatem peccati promittentes, Deum tantummodo bonum et non justum praedicantes.’ (Geciteerd bij Dr. Jonckbloet t.a. pl. p. 348.)
Vloeiden nu de branches, welke aan Pierre de Saint-Cloud worden toegeschreven, niet op menig plaats over van een grof zinnelijk element, 't welk met zichtbaar genoegen wordt aangekweekt, er zou nog een laatste twijfel hebben kunnen rijzen over de indentiteit van den ‘prestres de la Croiz en Brie’ met den ‘Petrus sacerdos et sexagenarius,’ die de pseudo-montanistische kette-
{==238==} {>>pagina-aanduiding<<}
rijen van Amaury de Chartres volgde. Raadpleegt men thands den inhoud van diegenen der door Méon uitgegeven branches, welke door Dr. Jonckbloet als allerwaarschijnlijkst aan Pierre de Saint-Cloud moeten worden toegekend, dan volgt hieruit, dat door den ketterschen klerk de volgende fabelen zijn bewerkt.
In Pierres eerste kleinere fabliau, die als 25ste branche door Méon is genummerd en getiteld: De l'Ours, de Renart et dou vilain Liétart, heeft de dichter gepoogd zooveel mogelijk eene nieuwe schepping te leveren. Volgens de inhoudsopgave van Grimm (reinhart fuchs. Einl. Cap. VI, Renart. S. CXXI-CXXXVII) vangt deze aan met de klacht van een rijken boer Liétart, die zijn ploegos op den akker verwenscht met de woorden: ‘Vos puisse mal ors devorer!’ Als de beer nu plotseling komt, vraagt Liétart hem om uitstel van exekutie. Doch Reinaert heeft den boer hooren klagen en biedt hem zijne hulp aan, onder beding, dat hij een haan voor loon bekome. Daarop raadt Reinaert aan Liétart, dat hij den beer den volgenden morgen zegge, zich spoedig uit de voeten te maken, daar de graaf eene groote jacht onderneemt. Reinaert zal van zijne zijde een luid jachtge-druisch verwekken. Als Bruin zich dan angstig in een hol zal verborgen hebben, kan Liétart hem gemakkelijk afmaken. Zoo geschiedt het inderdaad. Maar terwijl de boer het lijk des beers naar zijne woning sleept, berouwt het hem, dat hij den vos zijn haan heeft beloofd. De boerin raadt hem de drie hof honden op Reinaert los te laten, zoodat deze zeer gehavend in Maupertuis aankomt. Hermeline echter beweegt Reinaert om de lederen riemen van den boer te stelen, waarop deze laatste door zijn ezel Tymers geholpen wordt, die hem voor een schepel gerst den vos, Hermeline en de riemen zal terug brengen.

{==239==} {>>pagina-aanduiding<<}
Tymers strekt zich dood uit op den grond voor Reinaerts burcht Maupertuis. Zeer voorzichtig nadert de vos en zijn wijfjen den verdachten doode. Nadat Hermeline zich overtuigd heeft, dat de ezel werkelijk dood is, neemt zij de riemen en bindt zich aan hem vast om hem voort te slepen. Reinaert volgt haar voorbeeld, maar wordt plotseling gewaar, dat de ezel een oog opent, waarop hij zich ijlings losbindt. Maar Tymers staat op en sleept nu Hermeline in triumf naar de hoeve. Als Liétart met een zwaard op de gevangene toetreedt en haar met een slag wil dooden, ontwijkt zij zoo behendig, dat Tymers' rechterbeen wordt afgeslagen, waarop Hermeline met het stuk wildbraad naar Maupertuis terugijlt. Doch Reinaert wil betere wraak op den trouweloozen boer nemen. Hij bedreigt hem, dat hij het den graaf zal verraden: dat Liétart een beer gedood heeft. Nu smeekt de boer om vergiffenis en belooft Reinaert schadevergoeding, waarvoor deze den dood der drie honden, den haan en tien hoenders eischt. Ootmoedig wordt door Liétart aan alle deze voorwaarden voldaan.
Voor het grootste deel heeft men hier met eene oorspronkelijke schepping te doen. Slechts de namen en karakters van Reinaert en Bruin zijn aan de sage ontleend. De eigennamen zijn allen veranderd. Reinaerts wijfjen is hier voor 't eerst door Pierre de Saint-Cloud Hermeline gedoopt; de boer, gewoonlijk Constant Desnoes geheeten, is Liétart geworden en de ezel draagt den naam van Tymers in plaats van den meer gewonen van Boudewijn. Dezelfde strekking merkt men op bij het tweede gedicht van Pierre de Saint-Cloud, onder den titel: Comment Renart se mucia es piaux, voorkomende in de 20ste branche van Méon.
De geschiedenis vangt aan met eene jacht waarbij

{==240==} {>>pagina-aanduiding<<}
Reinaert op het uiterst vervolgd wordt. Hij verbergt zich in eene kamer van het slot onder een vossenvel, maar wordt door honden opgejaagd, ontkomt door de geopende deur, vlucht in het veld en legt zich in een hooiopper, waar hij een kraai vangt en inslaapt. Bij zijn ontwaken vindt hij het veld overstroomd en ontdekt hij een boer, die in eene aak nadert. Hij stoot den boer met list in 't water en maakt zich van het bootjen meester. Daar hij den wolf en de wolvin van verre aan den oever gewaarwordt, neemt hij een tooverkruid uit zijne tasch en wrijft er zich meê in, zoodat hij volkomen zwart wordt. Nu roeit hij op hen toe en neemt ze op in de aak, zet echter den wolf er weder uit en vaart met zijne minnaresse, de wolvin, verder. Vervolgens verkoopt hij de boot aan een boer voor vier hanen en mishandelt Roonel, den hond en den eekhoorn. Aangeklaagd bij den koning, worden Tibert, de kater en Belijn, het ram, afgezonden, om hem ten hove te brengen. Hij bedriegt ze, doch wordt eindelijk door den ezel, den beer en het everzwijn gebonden aan het hof gebracht. Hij onderneemt een duël met Roonel, maar wordt overwonnen in een zak gebonden en verdronken. Onder een brug vangt hem de das Grimbaert op en verlost hem uit den zak. Reinaert neemt zijne roode kleur weer aan en trekt terug naar Maupertuis.
Ook deze schepping heeft veel oorspronkelijks. Het verhaal van de jacht en de uitvoerige beschrijving van het adellijk leven op een burcht zijn geheel eigenaardig bij Pierre, die zoo gaarne menschen onder de dieren ten tooneele brengt. Dat Reinaert zich zwart verft, is mede van Pierres vinding, wellicht eene satyre op de zwarte Benediktijnen. Voor het overige zijn bekende sagen in den loop van het verhaal opgenomen, zoo als de avon-
{==241==} {>>pagina-aanduiding<<}
tuur van Tibert den kater uit den oudhoogduitschen Reinhart en het schoffeeren van Hersent de wolvin.
Het groote werk van den noordfranschen minstreel: Les aventures de Renart, door het onderzoek van Dr. Jonckbloet thands voor het eerst in zijne wezentlijke gestalte aan 't licht gekomen, vangt aan met de aventuur van Chantecler, den haan. Reinaert verkeert in zijn burcht Maupertuis in grooten nood, zijne vrouw en kinderen vragen om voedsel. Reinaert gaat op de jacht en begeeft zich naar de hoeve van den rijken boer Bertoult le Maire, waar hij Chantecler poogt te verschalken. Maar de boer bemerkt dit, en werpt zijne netten over de koolen, waarin Reinaert zich verbergt. De vos wordt gevangen, maar bijt zoo vinnig in Bertoults hiel en hand, dat deze Reinaert om genade bidt. De vos belooft hem los te zullen laten, zoo hij Chantecler daarvoor bekomen kan, 't welk de boer toestaat. Maar de haan weet zich door eene list uit den bek van den vos te bevrijden. Voorbijtrekkende jagers noodzaken Reinaert de vlucht te nemen. In het woud ontmoet hij Nobel en Ysengrim, die hem uitnoodigen om te zaâm op buit uit te gaan, nadat de leeuw vooraf de oude veete tusschen leeuw en wolf heeft bijgelegd.
Als Reinaert nu verschillende looze streken aan menschen en beesten heeft gepleegd, maakt hij een os, eene koe en haar kalf buit. De koning belast Ysengrim met de verdeeling. Deze wijst den koning den os, de koe aan ‘Madama Orguilleuse’ de leeuwin toe en schenkt zich zelven het kalf. Maar Nobel geeft Ysengrim verontwaardigd een vuistslag in 't aangezicht, die hem overvloedig doet bloeden, en beveelt Reinaert op nieuw te deelen. Reinaert wijst den os aan Nobel, de koe aan de leeuwin, het kalf aan hunne welpen toe. De koning

{==242==} {>>pagina-aanduiding<<}
is zeer voldaan over de wijsheid van den vos en verlaat het gezelschap. Hierop zet Reinaert Ysengrim tegen Nobel op en belooft hem in zijne wraak te zullen helpen.
Het verhaal, 't welk in de elfde branche dus zonder verband eindigt, wordt weder opgevat in de dertigste. Reinaert keert zonder buit bij de zijnen terug, en gaat op nieuw ter jagt. Weder met Ysengrim vereenigd, valt deze onder een boom in slaap en wordt hij door Reinaert vastgebonden aan den stam. Hierop verschijnt een boer, die den wolf aanvalt, maar Reinaert verlost hem ten spoedigste, waarop ze als vrienden scheiden. Nu volgt het avontuur der druiven, die Reinaert niet bereiken kan. Daarna ontmoet hij Roonel, den hond, welken hij mishandelt en aan een boom ophangt. De koning komt ten tooneele en doet Roonel afnemen. Reinaert strijdt daarna met verschillende dieren in 't woud, met een voorbijrijdend ruiter en ontvangt vele wonden, die hij door een wonderkruid oogenblikkelijk geneest. Vervolgens plaatst hij zich onder een kersenboom en verzoekt de mosch Drouineau hem kersen toe te werpen. Eerst werpt de mosch drie kersen, maar daarna een schoot vol, omdat Reinaert hem goeden raad belooft voor zijne negen jongen, die aan de vallende ziekte lijden. De vos vindt de oorzaak van hun lijden in het feit, dat ze niet gedoopt zijn en biedt zich aan dit te doen, daar hij ook priester is. Drouineau werpt hem zijne jongen toe, om gedoopt te worden - maar de vos verslindt ze. Nu barst de mosch in verwenschingen los, maar Reinaert verzekert, dat de jongen in 't geheel niet meer aan de vallende ziekte lijden. Als hij vlucht, zoekt de mosch zich te wreken, en roept hij alle honden op, maar niemand waagt het tegen den fellen rooden vos te oorlogen. Ten slotte ontmoet Drouineau den mageren hofhond Morout, die geen voedsel van

{==243==} {>>pagina-aanduiding<<}
zijn meester krijgt, en verzoekt dezen, om hem hulp te verleenen tegen een goed maal. Daarna gaat de mosch met den hond op weg. Eerst wipt Drouineau voor een man uit, die op een kar zit en weet dien te verlokken onder den schijn, dat hij niet vliegen kan. Terwijl de man hen nu op allerlei zijwegen vervolgt, springt Morout op de kar en maakt zich meester van een ham. Eindelijk wenscht de hond ook te drinken en Drouineau, die reeds teruggekomen is, weet hem ook dit te verschaffen. Eene andere kar met wijn komt over den straatweg. De mosch pikt het paardin 't oog, de voerman slaat naar de mosch, maar doodt zijn paard. De kar stort om, het vat breekt, de wijn vloeit er uit en Morout kan in overvloed drinken. Nu brengt Drouineau hem naar Maupertuis, waar men den vos uitdaagt, die te voorschijn komt, maar door den hond gevaarljjk gebeten wordt. Ysengrim en Hersent komen voorbij en verplegen Reinaert.
Thands neemt het verhaal eene andere wending. Koning Nobel is aangevallen door de heidenen onder aanvoering van een kameel. Hij doet Reinaert roepen. Deze blijft bij de koningin gedurende den oorlog en verspreidt het gerucht, dat Nobel omgekomen is. Hij wilde de leeuwin huwen, als plotseling Nobel terugkomt en na eenigen strijd den vos gevangen neemt, maar hem bij eene herinnering aan vroegere diensten wederom vrij laat. Bij dit alles wordt Reinaert ten zeerste bijgestaan door Ysengrim, welken hij wraak beloofd had tegen den koning.
Hier eindigt de dertigste branche, die echter op hare beurt weder moet aangevuld worden met de negende en tiende waarin een broeder des wolfs, Primaut, door Reinaert bedrogen en om den tuin geleid wordt. Ook de 26ste branche, waarin de ongesteldheid des konings behandeld wordt, moet hier op cijns gesteld worden, om de laku-
{==244==} {>>pagina-aanduiding<<}
nen die in de branches 11-9-10-30 overbleven, aan te vullen, welke ten slotte alleen door eene vernuftige kombinatie met de 19de en 20ste branche geheel worden afgerond.
Pierre de Saint-Cloud heeft ook in zijn grooten roman zich verschillende afwijkingen veroorloofd, en voornamelijk door het aanbrengen van menschelijke figuren zijne manier doen kennen. De beschrijvingen van gevechten, van ridderlijke dapperheid bij den oorlog van Nobel tegen de Heidenen herinneren meer aan de Chansons-de-geste van Olivier en Roland, dan aan de eenvoudige tafereelen uit de dierenwaereld, die der Glichesaere en de vlaamsche Willem ontwierpen. Maar Pierre de Saint-Cloud had een wijsgeerig en sociaal doel, zijne toespelingen op adel en geestelijkheid wortelen in zijne avontuurlijk leven en zijne overspannen denkwijze. De objektiviteit der oude dagen zou moeten verloren gaan onder de handen van een zoo partijdigen en zoo grilligen trouvère.


V.

Het vierde gedicht van Pierre de Saint-Cloud, op voorstel van Dr. Jonckbloet: le Plaid te noemen, heeft de bizondere eigenschap, dat het ook voor de nederlandsche letteren van hoog gewicht is. Het strekte, wat den aanhef betreft, tot model aan Willem ‘die den Madoc maecte.’ De inhoud van dezen fabliau behoort tot de meest populaire Reinertsagen.
Koning Nobel heeft een groote raadsvergadering doen bijeenroepen. Chantecler verschijnt met het lijk van de hen Coupée voor de vierschaar des Konings. Deze geeft last den moordenaar Reinaert naar alle vormen van het recht te vervolgen - de hen Coupée deftig te begraven en eene vigilie te doen lezen. De haas Couard, die door het brullen van den leeuw de koorts had gekregen, legt

{==245==} {>>pagina-aanduiding<<}
zich op het graf der hen te slapen en ontwaakt gezond. Ook Isengrim, die aan oorpijn lijdt, wordt op dezelfde wijze genezen. Thands wordt goed gevonden een gezantschap naar Reinaert af te vaardigen. Eerst vertrekt Bruin, de beer, naar Maupertuis, maar wordt door de bedriegelijke listen van Reinaert in eene hinderlaag gelokt, zoodat hij deerlijk gehavend aan 't hof terugkomt. Daarna aanvaardt Tibert, de kater, eene zending naar den vossenburcht - maar wordt door Reinaert om den tuin geleid met eene ijdele belofte op eene muizenvangst, waarbij Tibert in een strik geraakt. Nu vertrekt Grimbert, de das, naar Maupertuis. Reinaert durft zijn oom geen gehoor weigeren en besluit hem naar 't hof te vergezellen. Onderweg legt Reinaert eene volledige bekentenis van zonden af, waarbij hij sommige zijner wandaden bekent, jegens Isengrim gepleegd. Grimbaert schenkt hem absolutie en doet hem beloven, dat hij gedurende zijn rechtsgeding zich aan niets euvels meer zal schuldig maken. Met weemoed ziet Reinaert een menigte van hoenderen, ziet hij een leger van pluimgedierte, 't welk hij tot zijne groote spijt met de hoogste ingetogenheid ongerept voorbij laat trekken. Aan 't hof gekomen scherpt Isengrim zijne tanden en wordt Reinaert trots zijne verdediging veroordeeld, om gehangen te worden. De galg wordt op eene hooge rots opgericht, alle dieren bespotten Reinaert, - Couard, de haas, werpt hem uit de verte met steenen. Nu veinst Reinaert berouw, hij wil het kruis aannemen en naar den lande van overzee trekken. Koning Nobel schenkt hem, op Grimbaerts smeken, genade. Reinaert neemt staf en tasch en vertrekt, na van de koningin een ring te hebben ontvangen. Onderweg vangt hij Couard, en brengt hem naar zijn burcht, terwijl hij zijn kruis en pelgrimsstaf op honende wijze aan den koning terugzendt.

{==246==} {>>pagina-aanduiding<<}
Tot dus verre de vertelling volgend der 20ste branche, eerste gedeelte, nemen wij den draad weder op bij den aanvang der 21ste. Reinaert vervolgt eenige hoenders en vervalt in de werkplaats eens verwers, waar hij zich helder geel kleurt. In deze vermomming ontmoet hij Isengrim, die niets vermoedt, die zijn zeggen gelooft, dat hij een britsch jongleur is en Galopin heet. Reinaert spreekt gebroken Fransch en haalt den wolf over, om bij een boer in te breken, waar goede buit is te behalen. Doch Isengrim wordt door de honden gevangen en mishandeld. Intusschen vraagt Hermeline, Reinaerts echtgenoot, waar haar man gebleven is en ontvangt zij van Tibert het valsche bericht, dat hij gestorven is. Zij wil thands op nieuw huwen, maar op de bruiloft verschijnt Reinaert als jongleur en vervroolijkt hij door zijn spel de gasten. Hij weet den bruidegom te overreden, om het graf der heilige Coupée te bezoeken, als hij uit zijn huwelijk mannelijk kroost wil telen. Deze wordt echter door Reinaert op weg in een val gelokt, waar hij door honden verscheurd wordt. Thands maakt Reinaert zich aan Hermeline bekend, terwijl hij haar voor hare ontrouw met eene dracht slagen straft. Er breekt daarop eene heftige kijvaadje tusschen Hermeline en Hersent de wolvin los, welke door een voorbijtrekkenden pelgrim wordt bijgelegd.
In het vervolg van het verhaal, 't welk in de 22ste branche gevonden wordt, is Reinaert zijner boosheid moede en ontvangt hij van een kluizenaar den raad naar Rome te reizen. Hij vermomt zich in pelgrimsgewaad en haalt Belin het ram en Bernart den ezel over, om meê te trekken. Door eene wildernis reizend nemen zij hun intrek bij Isengrim, die juist met Hersent op roof is uitgegaan. Wanneer deze terugkomen, verwonderen zij zich ten zeerste, dat zij in hunne woning zingen hooren.

{==247==} {>>pagina-aanduiding<<}
Zij vinden de deur versperd en vernemen, dat de pelgrims weigeren, om hen in te laten. Er volgt een strijd, waarbij Belin den wolf met zijne hoornen zwaar verwondt. Hersent vlucht, om andere wolven ter hulpe te roepen. Zoo spoedig Reinaert het gehuil hoort, raadt hij aan, om te ontvluchten. Hij klimt in een boom, de anderen volgen hem met groote moeite. Te vergeefs zoeken thands de wolven naar de booswichten en legeren zich eindelijk vermoeid onder den boom. Belin en Bernart vallen uit den boom, de eerste doodt twee, de andere vier wolven - waarop de overige wolven de vlucht nemen. Doch de pelgrims geven thands hunne reize op en keeren naar huis.
De 23ste branche zet de vertelling verder voort. Op nieuw roept koning Nobel zijn hof bijeen. Alle dieren verschijnen, slechts Reinaert niet. Isengrim komt zonder staart. Grimbert gaat den vos halen, die zijne onschuld betuigt en den koning herinnert aan de meeyelijke reize, welke hij voorheen op diens verzoek naar Rome, Salerno en Montpellier gedaan heeft. Hierop telt de Koning al Reinaerts misdrijven op, hoe hij Bruin met den honing, Tibert met de muizen, den wolf met de kaas bedrogen heeft, hoe hij heeft voorgegeven een pelgrimstocht te zullen ondernemen, hoe hij den haas vermoord en andere wandaden verricht heeft. Eerst zwijgt Reinaert, maar eindelijk wil hij zich in een tweegevecht met den wolf meten. Thands verhaalt Isengrim al de boosheid, die Reinaert aan hem begaan heeft. De vos laat zich baard en hals scheren, Hermeline bidt voor den goeden uitslag van den strijd. In den aanvang heeft Reinaert de overhand door zijne list, doch zijn poot geraakt in den bek des wolfs, die niet loslaat. - De vos veinst te sterven en de overwinnaar laat hem voor dood liggen. De Koning beveelt echter den overwonnen Reinaert op te hangen.

{==248==} {>>pagina-aanduiding<<}
Nu ontwaakt deze uit zijne bezwijming en wenscht te biechten. Een voorbijgaande monnik weet hem van de galg te bevrijden en neemt hem mede naar een klooster. In den aanvang gedraagt Reinaert zich goed, maar alras verraadt hij zich door hoenderen en kapoenen te stelen, zoodat men hem den monnikspij ontneemt. Hij keert, na zijne goede dagen in 't klooster, vet en verzadigd tot de zijnen terug in Maupertuis.
Het slot der geschiedenis wordt in de 32ste branche meêgedeeld. Reinaert door een monnik vervolgd, ontmoet een haas, die eenen boer gevangen naar Koning Nobel brengt. De Koning spreekt eerst den huisman vrij en Reinaert stelt voor schaak te spelen, voor een lid zijns lichaams. Hij verliest echter en wordt door Isengrim gevaarlijk verwond. Hij wordt stervende te bed gebracht en na zijne biecht valt hij in zwijm. Men laat Hermeline en hare zonen roepen, het lijk wordt op een baar gelegd en met kaarsen verlicht. Des anderen daags wordt het lijk plechtstatig rondgeleid, Bernart, de ezel, houdt eene uitmuntende lijkrede - de doodmis wordt gelezen. Bruin graaft het graf - het hert Brichemer en Belin, de ram, vatten den doode op, maar toen men begint aarde op het lijk te werpen, slaat Reinaert de oogen op, springt hij uit het graf, grijpt den haan, die het wierookvat zwaait en ontvlucht. De dieren vervolgen hem, grijpen hem en brengen hem gebonden naar 't hof terug. Nu beklaagt hij zich, dat men hem levend heeft willen begraven en daagt Chantecler tot een dëel. Maar de haan overwint. Reinaert bezigt zijne oude list en houdt zich dood. De haan sleept hem met zijn staart in een grafkuil en laat hem liggen. Kraayen komen op het lijk toegevlogen, doch plotseling grijpt hij er een en vliedt naar zijn burcht. Grimbaert komt hem wederom ten hove

{==249==} {>>pagina-aanduiding<<}
noodigen, maar Reinaert verklaart, dat hij gestorven is - dat een kruis op zijn graf prijkt. Inderdaad is er in de nabijheid een boerengraf, waarheen Hermeline den bode voert, om het grafschrift aan Koning Nobel te melden.
Het overzicht over de werken van Pierre de Saint-Cloud is hiermede voltooid. De rezultaten van Dr. Jonckbloets studie zijn allergewichtigst. Het onderzoek over den oorsprong der diersagen bij Germanen en Noord-Franschen is op vaster grondslagen gevestigd - de meening van Paul Paris voor goed wederlegd. Jacob Grimm, de grootmeester van alle germaansche taalstudie, die zulk eene onbegrensde genegenheid koesterde voor al wat er schoons en naïefs in de schatten van Oud-Duitschlands volkssprookjens verscholen was - Jacob Grimm, die de studie der diersagen voor het eerst op echt wetenschappelijke wijze aanving, die zoowel voor duitsche Mythologie, voor duitsche Taalleer, als voor het groote duitsche Woordenboek als oorspronkelijk schepper en wetgever optrad - Jacob Grimm schreef weinige weken voor zijn dood eene aankondiging van Dr. Jonckbloets boek in de Göttingische gelehrte Anzeigen. Schooner lofspraak dan hem daar geschonken werd, kon den geduldigen auteur der nieuwe Etude sur le roman de Renart wel nimmer ten deel vallen.
En omdat Jacob Grimm een dier wetenschappelijke autoriteiten is, welke tot nog toe het prestige van onfeilbaarheid wisten te handhaven, mogen wij in het belang der hier ter sprake gebrachte Reinaertsromans niet nalaten met een enkel woord de slotsom zijner beschouwing kortelijk aan te geven. De duitsche diersage heeft zonder tegenspraak eene eigenaardige kern, zegt Grimm. De samenhang der duitsche dierfabelen met de indische en griek-
{==250==} {>>pagina-aanduiding<<}
sche is uiterst gering. De geleerde Benfey moge uit de verhalen der Pantschatantra eene menigte bizonderheden verzamelen, die aanrakingspunten opleveren met europeesche fabelen - hiermede is niet bewezen, dat deze de bron van gene zijn. Grooter is de verwantschap van aesopische en faedrische fabelen met germaansche zoowel als met indische. Ook de choliambische scheppingen van Babrius komen in aanmerking - doch bij de gantsche klassieke fabel is eene soberheid en droogheid, eene moreele richting op te merken, die geheel afwijkt van de germaansche. Daarenboven zijn in de laatste dagen belangrijke ontdekkingen gedaan, omtrent eene nog bijna geheel onbekende menigte van dierfabelen bij Skandinaviers, Laplanders, Finnen, Lithauers en Estlanders, bij bijna alle sklavische stammen van Europa, Russen, Serviërs, Croaten en Bohemers, die een eigenaardige verwantschap met de germaansche fabelen openbaren en op het verrassendst de lakunen en raadselen der germaansche traditiën aanvullen en oplossen.
Alle onderzoekingen echter omtrent de verwantschap van diersagen bij Indiërs, Grieken en Germanen, gingen uit van het feit, dat er bij alle een familietrek werd waargenomen, welken men uit de aloude gemeenschappelijke bakermat dier volken afleidde. Moge ook uit Indië langs Perzië en Klein-Azië het een en ander naar Griekenland zijn overgegaan, moge ook door Skythië en Thracië arische diersagen tot in Germanië zijn doorgedrongen - de hoofdtrekken der germaansche dierenepopae zijn oorspronkelijk en uit den aard der natie ontstaan. Steeds is de leeuw koning en heerscher, die door raad en list van den vos wordt geholpen. De beer wordt dan eens met den leeuw, dan eens met den wolf gelijkgesteld.
De wolf poogt te vergeefs van zijne natuurlijke kracht

{==251==} {>>pagina-aanduiding<<}
gebruik te maken, hij delft altijd het onderspit door zijne domheid. Steeds staan een paar belangrijke gebeurtenissen op den voorgrond: de ziekte van den leeuw en hoe de vos daaruit velerlei voordeel trekt, terwijl hij het verscheuren van andere dieren als geneesmiddel voorschrijft. Het eigenaardigste wordt de oorzaak dezer ziekte bij Heinrich der Glichesaere gevonden in den aanval van eene vijandelijke mier, welke den leeuw in 't oor kruipt, schoon dit eenigszins aan de vlieg uit de Pantschatantra herinnert, die aan het oor van een olifant bromt. Maar menigte van andere fabelen zijn het bizonder eigendom van germaansche en sklavische volken en noch bij Indiërs noch bij Grieken aan te treffen. Voornamelijk moet hieronder de vierschaar des leeuwen en de verdediging van den vos geteld worden.
Nadat de groote Grimm alzoo met klem voor de oorspronkelijkheid der germaansche diersage was opgetreden en de voor dertig jaren gewonnen lauweren nog eens met eene altijd kloeke, schoon acht-en-zeventig-jarige, vast stervende hand had verdedigd, schrijft hij over Dr. Jonckbloets aanval op Paulin Paris het volgende: - ‘Alleen de studiën van den nederlandschen geleerde mogen nieuw genoemd worden, als men onder nieuwe studiën, frissche en vruchtbare studiën verstaat - want het werk van Paulin Paris schijnt ons slechts dor en oppervlakkig. Vroeger betoonde deze zich vlijtig en belezen in oud-fransche poëzie door de uitgave van den roman de Berte aus grans piés. De uitgave echter van den roman de Garin le Loherain, welke onvoltooid bleef, boezemt ons geen groot vertrouwen in voor zijne kritiek en taalkennis. Nog veel minder behaagt ons zijne meening over den Roman de Renart. Ingenomen tegen duitsche litteratuur en taal, aan welke hij waar-
{==252==} {>>pagina-aanduiding<<}
schijnlijk slechts vluchtige zorg heeft kunnen wijden, blijft hij geheel en al opgesloten in de onuitroeibare dwaling, omtrent de uitsluitende voortreffelijkheid der oud-fransche poëzie. Reineke, Reinhart en Reinardus behagen hem niet, omdat ze niet fransch zijn - hij verklaart blad. 33 uitdrukkelijk: Quant à ces aventures particulières recueillies par le Reineke, le Reinart et le Reinardus, on peut assurer, qu'elles n'ont pas le cachet de l'esprit français. Jamais je ne croirai, que Renart ait évité le supplice non plus en prenant la croix et le blanc manteau, mais en révélant à Noble le lion la place du trésor du roi Emmeric et en accusant sottement de trahison son père défunt et tous ses meilleurs amis: mais nous ne prétendons rien à de telles imaginations, velut aegri 
somnia, et nous les abandonnons de grand coeur aux moines, aux poètes flamands ou allemands, qui les ont recueillies.’ Zoude het mogelijk zijn, eene volkomener ongeschiktheid, om over de oude dierfabel te oordeelen, om de meest gelukte en voortreffelijkste epizoden te waardeeren, in onverstandiger woorden uit te spreken, dan hier geschiedt? Doch genoeg van een kritikus, die niets hoogers en heiligers kent, dan fransche oorspronkelijkheid, die alleen Phaedrus en Aesopus en niets meer van de geschiedenis der dierfabel wil kennen - op iedere bladzijde wordt hij door Jonckbloet terecht gewezen!’ - Er is hier niets meer aan toe te voegen. Eene eerepalm uit de hand van Jacob Grimm - die hiermede tevens zijne allerlaatste wetenschappelijke werkzaamheid verrichtte - eene zulke onderscheiding is inderdaad een monument, dat in den waarachtigen zin des woords mag gezegd worden te zijn:

‘- aere prerennius!’ 


December 1864.







{==253==} {>>pagina-aanduiding<<}

Marie de Fuldau.

I.

Onlangs (1865) verscheen een fransche roman te Brussel met den eenvoudigen titel: Un drame du coeur par Marie de Fuldau.
Terwijl ik het boek doorbladerde trof mij eene zinsnede als deze:
‘Créée avec les mêmes intuitions et les mêmes aptitudes que l'homme, la femme éprouve comme lui le besoin de la liberté, du bonheur et de l'indépendance. Son coeur en qui Dieu a mis plus de, facultés aimantes que dans celui de l'homme, se trouve assujetti à des aspirations aussi ardentes et plus délicates. (bl. 24.)
Weinige bladzijden verder las ik:
‘Quelqu'aigu que soit le coup qu'on lui porte, il est rare que, se sentant frappé avec une odieuse préméditation, la femme ne puise dans le courage factice de l'orgueil la force pour triompher d'un saisissement instantané.’ (bl. 35.)
Elders:
‘Quelles carrières vous sont ouvertes à vous, pauvres femmes, tristes rejetons de l'aristocratie indigente? A quoi vous servent vos facultés natives, vos talents cultivés? A quel sort pouvez-vous aspirer dans un état social, qui devrait être la république de l'intelligence,

{==254==} {>>pagina-aanduiding<<}
mais qui vous ferme ses emplois, sous prétexte d'infériorité? A quelles positions (pouvez-vous) prétendre, quand l'homme, en vertu de son droit du plus fort, les accapare toutes?’ (bl. 37.)
Een weinig- verder:
‘Ah! il serait bien méprisable l'homme qui se laisserait dominer par de viles convoitises, au point d'immoler un avenir d'amour à de stériles combinaisons, et celui qui a aimé une femme pour le coeur est un lâche s'il la repousse pour sa pauvreté.’ (bl. 50.)
Mijne ingenomenheid met de laatste stelling doet mij eene parentheze openen, om luide uit te roepen:
O, Vader Cats! hadt gjj deze regelen nog tijdig kunnen lezen, wellicht zoudt ge zoo onvoorzichtig niet over uwe eerste jongelingsliefde hebben gesproken! Die eene vrouw liefheeft en haar verstoot om hare armoede is een lafaard, Vader Cats! Ik weet wel, dat ge nog steeds het ideaal van sommige burgerlijke hersenen zijt, dat ge nog in onzen tijd het nietig wierookdampjen opsnuift, 't welk hier en daar komt stijgen uit de reuk-schalen der kruyeniers - maar wanneer ik gelegenheid bekom u een zoo merkwaardig woord toe te roepen, als daar even, dan zou ik het mij doodzonde achten die treffelijke gelegenheid te verzuimen. En dat alles, omdat ge eens in uwe jongelingsjaren eene zeeuwsche schoone hebt liefgehad, maar haar verstiet voor eene die rijker was - zooals ge zelf naïef bekent in uw Tachtigjarig Leven - lafaard!
Ik sluit mijne parentheze en blader verder.
‘L'amour - lees ik bl. 56 - “est une de ces fleurs délicates, qui résistent rarement à l'atmosphère trompeuse de la vie positive; quelque pure, quelque brillante qu'elle

{==255==} {>>pagina-aanduiding<<}
soit au matin elle se décolore au midi, puis se fane avant le soir.’
Nog treuriger klinkt het:
‘L'on obtient rarement par l'empire de ses vertus une influence réelle: une loi mystérieuse dont le principe se perd dans l'énigme de notre être, semble accorder l'autorité à certains défauts, à certains vices, pourvu qu'aux yeux de la faiblesse, ils représentent l'idée de la force.’ (bl. 63.)
Doch de auteur heeft ook hare oogenblikken van geluk, als ze van hare heldin zegt:
‘Elle resta absorbée dans un de ces resplendissements intérieurs qui révèlent parfois avec une rare intensité la douceur de la vie; assise à la même place, elle continua de fixer son oeil rayonnant sur le portrait de sa mère, et par un de ces mouvements, qui sont le plus pur hommage de l'ême puisse rendre à la divinité, elle remercia Dieu de lui avoir donné 1'être. Ces heures là brillent comme des météores dans le ciel sombre de notre existence; il semble alors que tout est bonheur, que tout est prétexte de joie, et si Dieu les accorde avec parcimonie, il y condense les plus pures félicités comme dans l'atome du diamant il eondense le feu et la richesse.’ (bl. 75.)
Scherp, maar juist lezen we verder:
‘Les hommes du monde ont contracté l'habitude de conaidérer (les femmes, qui vivent de cette mesquine existence qu'on appelle la vie du monde), comme des êtres charmants, adorablement superficiels et parfaitement incapables d'user de leurs facultés morales; cette habitude répand dans leurs discours une fadeur blessante pour teute femme, dont l'esprit aurait eu l'audace de se développer au-delà, des limites que lui assigne pré-
{==256==} {>>pagina-aanduiding<<}
somptueusement l'incontestable supériorité masculine.’ (bl. 105.)
Somber en schoon, hoewel overdreven door parti-pris, is de verzekering der auteur:
‘Chez les hommes, qui vivent plutôt de la vie active, l'amour ne pouse pas de profondes racines; (wij protesteeren) mais la femme, dans le cercle plus étroit de ses occupations, avec un développement plus grand de ses facultés aimantes, la femme vit essentiellement par les fonctions de l'âme, et celui qui en fait le jouet d'un caprice, hélas! il ne peut recueillir que la satisfaction d'avoir brisé sur sa tige la plus délicate des fleurs!’ (bl. 117.)
Uitmuntend is de opmerking, bl. 151:
‘Louise savait que la nature n'a pas donné à tout regard la faculté d'embrasser le même horizon: la faiblfesse de la vue de certains hommes leur permet d'apercevoir seulement quelques pas de la route qu'ils ont à suivre, il en est d'autres dont le coup-d'oeil, comme celui de l'aigle, ne connait point de limites. Cette diversité de puissance exise dans l'ordre moral comme dans l'ordre physique, en vertu de cette loi de pondération, dont le mystère nous échappe, mais que nous sentons être la loi suprême qui gouverne 1'ensemble des choses créées.’
‘Wij vestigden de aandacht op alle deze plaatsen, omdat ze de voortreffelijke zijde van dit geschrift, omdat ze de aroom dezer fijne en zeldzame plant, het duidelijkst openbaren.
Marie de Fuldau is eene dichteres, eene fijn gevoelende, nobele natuur. De kracht van haar talent, 't welk zich in dit eerste geschrift met onmiskenbare duidelijkheid openbaart, is niet volstrekt in de letterkundige, maar veeleer in de wijsgeerige en psychologische strek-
{==257==} {>>pagina-aanduiding<<}
king van haar geschrift te waardeeren. Haar ‘drame du coeur’ schijnt ons eene echo van een fier, diep geschokt gemoed, eene weêrkaatsing van al het leed, 't welk eene jonge, edele ziel door hardvochtige verguizing op 't schoonst en bloeyendst van haar jeugdig leven ondervond. Aan 't slot van haar roman schrijft Louise de Chamilly - waarin we gaarne de tweelingzuster der auteur zouden herkennen:-
‘Egoïsme, lacheté, ingratitude, parjure, envie: voilà ce que j'ai trouvé, voilà, ce qui abreuva un être, mon Dieu! qui ne demandait qu'à croire et à aimer. Si le monde n'a rien de mieux à offrir à ceux qui lui apportent une âme pure, honnête, dévouée, ah que ces faibles sensitives, ces esprits indociles, tels que le mien, qui n'ont pu comprendre ni les hommes, ni la vie, fassent comme moi et quittent toute cette vile rumeur, avant que la dernière goutte de leur sang ait coulé par les déchirures de leur coeur!’
Wel mocht ze zich eene sensitive natuur noemen. Op elke bladzijde heerscht eene gevoelswarmte, die soms dreigt tot overgevoeligheid, tot overdrijving zelfs over te slaan, maar juist daarom ook ruischt in dit merkwaardig geschrift de zachte elegie van een gewond, lijdend hart - 'twelke er zich met sombere vreugde in vermeit, om de herinnering van zijn leed telkens op nieuw te verlevendigen - eene ter neêrgedrukte ziel, die met Badeloch van de rampen des levens kan uitroepen:

‘Weet hiervan eenig mensch, ik weet er van te spreken!’ 


Zoo althands openbaart zich Louise de Chamilly, de heldin van het verhaal. Er is dan ook eigentlijk slechts van éen karakter sprake in het boek - dit karakter is Louise. Van eene boeyende verwikkeling kunnen we

{==258==} {>>pagina-aanduiding<<}
dus niet gewagen. Het drama van den roman grijpt uitsluitend plaats in 't hart van Louise. Noodzakelijk personeel treedt somtijds op om een toestand, om eene wijziging van stemming te motiveeren. De kern van het boek is het lijden van een edel vrouwenhart, dat laaghartig wordt bedrogen en gebroken door een akelig, terugstootend egoïsme.

‘Het is het oude sprookjen 
Toch blijft het immer nieuw!’ 


zong Heinrich Heine en hij verzekerde daarenboven, dat als men er toevallig eene hoofdrol in speelt:

‘Zoo breekt u het harte van rouw!’ 


Arme Heinrich Heine! Arme Louise de Chamilly! Beider gevoeligheid, beider uitmuntende aanleg tot fijn en dichterlijk sentiment was de aanleiding tot diepe onuitroeibare smart. Toch is het niet te betreuren, dat beide een korrektief zochten voor zekere overhelling tot weeke sentimentaliteit, die dreigde tot ziekelijkheid te ontaarden - de een in zijn sarkasme en zijn romantiesch sensualisme, de andere in hare reflektie en hare psychologische analyze.
Het dient gezegd - het eenvoudig boeksken, dat zich aankondigt met den nederigen titel: Un drame du coeur par Marie de Fuldau, is in vele opzichten een juweeltjen van fijne observatie en kennis van 't menschelijk hart. Uit de aanbevelende woorden, welke eene bevriende hand op de eerste bladzijden van het boek schreef, bleek het ons, dat de schrijfster eene haar vreemde taal bezigt, en door den geheimzinnigen sluyer, waarmeê zij haar naam omhulde, meenen wij toch de germaansche, wellicht de nederlandsche jonkvrouw te herkennen.

{==259==} {>>pagina-aanduiding<<}

Indien dit zoo ware, zouden wij ten slotte nog eenen wensch hebben uit te spreken, 't Is onze hoop, dat de auteur, welke eene zoo belangwekkende gestalte, als Louise de Chamilly heeft gekreëerd, niet terugdeinze om eenmaal in hare moedertaal de vruchten van hare uitnemende gaven ten beste te geven. Wij willen haar op een groot voorbeeld wijzen: op Elisabeth Bekker, die later met Agatha Deken zulke uitmuntende romans de moeurs uit het laatst der XVIII eeuw heeft voltooid. Betjen Bekker zou nimmer iets geschreven hebben, als ze niet door felle smart uit verijdelde liefde naar de pen gegrepen hadde... om zich wat te verstrooyen.
Marie de Fuldau leze eens den brief van de geestige en beminnelijke vrouw (medegedeeld in den Navorscher XII. bl. 198) waarin ze de redenen van haar huwelijk met een bejaarden predikant en hare liefhebberij voor litteraire aangelegenheden uitlegt. ‘Met een hart’ - lezen we daar - ‘gescheurd tot aan den wortel toe en wiens wonden, na tien jaren treurens nog niet nalaten te bloeden, heb ik de verrukkingen eener jeugdige liefde betaald... Indien de philosophie ook bestaat in te triomfeeren over den sterksten en vurigsten hartstocht, waarvoor 't aandoenlijkste hart vatbaar is, uit een loffelijk principe, (een huwelijk met den geliefde scheen onraadzaam!) ‘dan usurpere ik dien titel.........Ik heb mijn hartstocht overleefd.... (en toch geleden) dat ik dacht met nummer één het gelag te betalen. Een ding is jammer, dat ik mijn wensch niet heb, de geleerde wereld zou anders met mijne poëtische fratsen niet zijn opgescheept geworden. (Want) ik zou toch niets ter wereld gedaan hebben, dan mijn lieven jongen beminnen, en nacht en dag mijne hersens hebben gebroken, om toch zijn heele hart te houden!’

{==260==} {>>pagina-aanduiding<<}

Marie de Fuldau bedenke, dat de geestige vrouw dit schreef op twee-en-dertig jarigen leeftijd, toen zij reeds tien jaren Juffrouw Wolff genoemd werd. Zou overeenstemming in lotgevallen en levensrichting - eene overeenkomst, die zich letterkundig zelfs in den briefvorm van beide schrijfsters uitspreekt - wellicht niet iets kunnen bijdragen, om dezen wensch te vervullen?

Januari 1866.








{==261==} {>>pagina-aanduiding<<}

Bilderdijk en een aanloop

‘Quidam homines nati sunt cum dentibus.’
Onder mijne medescholieren van het stille gymnasium mijner geboortestad was een verbazend leelijke jongen met rood hair, die wanhopige pogingen in 't werk stelde, om de kleine volzinnen van zijn latijnsch vertaalboek te ontcijferen. Met pijnlijke drift bladerde hij op zekeren mij onvergetelijken morgen in zijne woordenlijst, beet zich de nagels af, zag naar de schaduw en het zonnelicht op den muur om te berekenen hoe laat het was en eindigde met den rector om raad te vragen. De zin in quaestie luidde:
‘Quidam homines nati sunt cum dentibus.’
Een kwart uurs hield het aan voor de met gloeyend rood bedekte hersenen van den aspirant-muzenzoon de opheldering van den rector hadden gevat. Na vraag en weêrvraag, na repliek en dupliek stond het dan eindelijk vast, dat ‘sommige menschen geboren worden met tanden’ - schoon wellicht zonder aanleg voor de latijnsche taal en hare geheimen.
Hadde de arme martelaar toen slechts die grappige ‘Grammatica Latina’ bezeten, ons later tot jubel der gymnaziale jongelingschap door een ‘Liefhebber der latijnsche tale’ geschonken, hij zoude ten slotte een waarachtig genot gevonden hebben in wat hem vroeger kruisiging des geestes was, dacht ik heden, terwijl een

{==262==} {>>pagina-aanduiding<<}
schoon grijs hoofd, een fijn glimlachende mond, een geestig paar donkere oogen voor mijne herinnering verschenen en ik een hartelijken groet zond aan den weldoener onzer met wetenschappen en leerboeken zoo infernaal gekwelde ‘latijnsche jongens.’
Maar in de dagen mijner eigene schoolfolteringen, toen ik herhaaldelijk verduwen moest, dat een σχολαττίχος en een ezel synoniem waren, toen bleef het lijden mijns vuurrooden lotgenoots diep in mijne herinnering geprent en herhaalde ik dikwijls bij mij zelven: ‘Quidam homines nati sunt cum dentibus.’
't Bleef me in 't hoofd rammelen als een geheimzinnig tooverformulier! Ik prevelde het dikwijls in stilte bij mijzelven - aan de akademie, als ik de gehoorzalen van het hoogste onderwijs in Nederland binnentrad, en dacht aan de harde korsten van het brood der wetenschap - en later nog in de zoogenaamde ‘groote’ maatschappij, als ik oogen zag nederslaan en ruggen zag krommen voor het oudbakken scheepsbeschuit der publieke opinie.
Op een ongelukkig schepsel uit het eerste vierde deel der negentiende eeuw paste ik mijn schooladagio steeds onmiddellijk toe - op.... welnu dan, op Jan Salie! 1) Die kouwde alles, at alles, slikte alles tot de kritieken der Letteroefeningen inkluis! 't Spreekt van zelf, dat hier de Letteroefeningen uit het eerste vierde deel der negentiende eeuw bedoeld worden en ‘derzelver’ vermakelijk gekritikaster - tegenwoordig behoeft vermeld Tijdschrift in zijn nieuw pak en met zijn ouden titel maar bij uitzondering beducht te zijn, dat geene beschimmelde aardigheid op zijn eerwaardig hoofd nederdale!
Maar op Jan Salie, dacht me, was mijn tooverformu-
{==263==} {>>pagina-aanduiding<<}
lier volkomen toepasselijk. Geen mensch wilde van hem weten - Jan-Maat dulde hem zelfs niet voor koksmaat, Jan Kompanjie niet voor Goeverneur-Generaal! Jan Salie heeft echter een hard gebit en een taai leven, zoo hard en zoo taai, dat.... dat de Geschiedschrijver onzer nationale Letteren zelfs over dit gezegend derde vierdedeel der negentiende eeuw eene ruwe taak - mag ik een vrijbiljet, messieurs! voor een gallicisme? - eene zeer ruwe, eene allerruwste taak zal bekomen!
De geschiedschrijver - ik stel hem een goed eind weegs in een toekomstig jaarhonderd - zal ergens een hoofdstuk moeten plaatsen, met den titel: Vlugschriften, Brochures, Pamfletten, Paskwillen, Vliegende Bladen, Schotschriften, Vlugmaren, Brieven, Stemmen, Echoos, Verslagen en Mededeelingen, Parlementaire Studiën en Schetsen en het Bijblad. Ik lees reeds ergens in dat toekomstig boek: ‘Omstreeks dezen tijd werd er een oorverdoovend geschreeuw aangeheven! In de eerste plaats omdat Van Lennep in een zeer verdienstelijken familieroman van vijf deelen, die de goede traditiën van Betjen Wolf en Aagjen Deken, zonder de moralizatiën maar met zekere gerektheid, voortzet, het noodig heeft geoordeeld zeker etablissement, zeker kosthuis gehouden door zekere Madame Mont-Athos te beschrijven.’ Zonder eenig eufemisme: Van Lennep beschrijft een haagsch bordeel..... en aanstonds waarde Jan Salie door den lande met een bedenkelijk gelaat. Dat was nu toch wat al te grof, zooveel driestheid had men den grijzen, talentvollen maestro niet durven toerekenen! Neen, mevrouw! dat is een gevaarlijk boek! Een zeer gevaarlijk boek voor jongelui! Bovendien de geheele roman is zeer ongodsdienstig. Op geen enkele bladzijde wordt van kerkgang, oefening en bijbellezing gerept. Dominee Bol.... is geen Dominee

{==264==} {>>pagina-aanduiding<<}
naar 't hart van Jan Salie - en juist de lui, die kennis van de Schrift verraden, Jan Bleek, Az. en zijne wederhelft worden boosaardiglijk als een paar verachtelijke wezens geschilderd. Eindelijk heft Jan Salie de vuist op tegen Yan Lenneps Klaasjen Zevenster, zal hij er eene brochure over schrijven en het boek sinjaleeren, als slecht en zedeloos.... even slecht en zedeloos als Ronans Leven van Jezus, of als het derde deel der Reisebilder van Heinrich Heine.
Dat was de eerste aanleiding voor een regen van vlugschriften, die gedurende den loop van 't jaar der gratie 1866 door allerlei omstandigheden steeds dichter en plassender werd. Den juist vermelden Geschiedschrijver onzer nationale Letteren schuif ik dien stapel van efemeridische vodden toe - helaas! dat de historiografen onzer letteren en de parijsche chiffonniers zoo dikwerf tot eene vergelijking uitnoodigen! Maar éen ding konstateer ik nog. In dien plasregen van brochures spiegelde zich de geest van Zijne Majesteit het Publiek op treffende wijze af - totdat eene forsche hand zich aan zijner Majesteits kraag sloeg en hem duchtig heen en weer schudde met de kategorische vraag: ‘Ernst of kortswijl?’
De vraag was oorspronkelijk voor, den auteur van den roman bestemd, maar richtte zich in tweede instantie tot de groote schare van bewonderaars, tot de niet minder talrijke kudde van antagonisten - en plotseling viel mij de geschiedenis mijns rooden schoolmakkers te binnen en mompelde ik mijn tooverformulier:
‘Quidam homines nati sunt cum dentibus!’
Inderdaad de vrager plach steeds met scherpe tanden op 't heftigst in velerlei letterkundig ooft te bijten, maar wierp het daarna 't meest met bijster verwrongen facie

{==265==} {>>pagina-aanduiding<<}
verre van zich. Tegenvoeter van Jan Salie - vijand van zijn geslacht in het derde en vierde lid - zwoer hij hem eene onverzoenlijke vendetta, tuchtigde, strafte, hekelde, geeselde hij.... al te maal ijdelheid! Den volgenden dag kwam Jan Salie even deftig te voorschijn - hij kocht een stel nieuwe witte dassen, deed zaken aan de Beurs, sprak 's avonds kwaad van zijne naasten op de Sociëteit en als iemand hem vroeg:
-‘He, hoe kom je aan dat leelijke blauwe oog en die schram over je neus?’
Dan andwoordde hij kalm:
-‘Och, dat heeft me zoo'n vent uit de Gids gedaan!’
En Jan Salie prospereerde weer als te voren, knoeide weer als te voren en bleef taai als een rhinoceros Maar onze censor liet zijn werk niet in den steek. Zijne zweepslagen knalden op nieuw door de lucht, zijn arm verdubbelde in kracht, de aderen zwollen op zijn voorhoofd van toorn... al te maal ijdelheid! Denzelfden dag stoven Jan Salie Junior en Jan Salie Senior op en melden aan den direkteur van hun leesgezelschap: ‘de Gids is ons geen cent waard!’ 1) Denzelfden dag kochten zij een prachtigen zwolschen Cats en des avonds in hunne binnenkameren verkneukelden ze zich in het wijd uitgesponnen, vervelend, schaamteloos verhaal van een of ander ‘Sonderlingh Mingeval.’
Toen - en het was duizend acht honderd en in de zestig volgens onze christelijke chronologie - toen riep de teleurgestelde censor-heelmeester een konsult te zaâm van zijne beroemdste broeders der heelmeesterskonste. De meesten gaven zijn patiënt als verloren op: - hij echter meende, dat er met verdubbelde energie moest gekerfd,

{==266==} {>>pagina-aanduiding<<}
gesneden, gevild, gestroopt en geprikt. Maar in zijn ijver gold het thands niet meer alleen Jan Salie, neen, ook flinke zonen van dien eigensten ouden Jan en dat eigenste oude Jannetjen, die zich zelve genoeg hebben geschaamd over de onbehoorlijke gedragingen van hun jongst produktjen. Vandaar de scherpe, ondeugende, bittere vraag: ‘Ernst of kortswijl?’
Op dezen text zou een preêk te maken zijn!...
-‘Geene preeken, vooral geene lange, letterkundige preeken’ - klonk eene heldere sopraan-stem naast mij, terwijl iemand met een lief blauw oog en een vroolijken glimlach over mijne schouders zag en nieuwsgierig mijne laatste regels las.
-‘Maar het geldt de Klaasje Zevenster en de brochures en...’
-‘Mag ik eens zeggen, wat ik van dat boek denk?’ - vroeg de heldere stem.
Ik knikte gretig ja.
-‘Ik denk er van, dat ik het een heel goed boek vind. Ik lees gaarne alles wat Vader Yan Lennep schrijft, maar over éen ding heb ik mij verwonderd. Het boek eindigt met Klaasjens dood. Ik houd niet van treurige romans, het leven is soms treurig genoeg! En dat past ook niet goed voor Yader Yan Lennep, die zelf niet van kniezen en klagen houdt!’
Hier hield de heldere stem op. Ik knikte toestemmend en er is niets van mijne preêk gekomen...,...............................
Van ‘de Gids’ gesproken! Gelukkig, dat Mr A.E. Croockewitt in Augustus en November (1867) zijne uitstapjens in de Preanger en in het Padangsche meedeelde - zonder deze opstellen mocht men soms eens naar het titelblad omzien,

{==267==} {>>pagina-aanduiding<<}
of men wellicht niet in gedachten een nummer van de ‘Themis’ had opgenomen ‘Nieuwe kiesstelsels,’ ‘Nederlandsche militaire strafwetgeving’ beslaan eene ruime plaats in kolommen, die weleer meer eigenaardige stoffen behandelden - liever voeg ik er bij, die vroeger grooter genegenheid aan den dag legden voor in- en uitheemsche litteratuur. Ik dwaal misschien en zou niet willen verdacht worden van eenige onvoegzame kritiek te oefenen over de vermelde degelijke rechtsgeleerde studiën, maar 't moet me van 't hart, dat ik ze liever onder bescherming van Themis' zwaard, dan in gezelschap van eenen zijns wegen nog niet verbijsterden Gridse had aangetroffen.

De luite van Hooft, wie bespeelt ze weer!’ 


was weleer Potgieters verzuchting - ik ken er, die even vurig wenschen naar een kernachtig artikel van de pen, die eens Hooft, die Huyghens, die Vondel, die al de glorie der schoone zeventiende eeuw in dat tijdschrift met zoo veel geest en gevoel plach te verheerlijken. Of het oog van dien kernachtigen en smaakvollen oordeelaar toegeeflijk zou rusten op dat fraai gebonden prachtboekjen, rood en goud, 't welk voor het eerst den zoeten naam van Castalia voert? Of het nieuwe leven, zoo krachtig en zoo frisch geopenbaard, van langen duur zal zijn? Of de prachtjaarboekjens nog onder de eigenaardige verschijnselen van onzen tijd zullen mogen gesteld worden? Ik weet het niet - twee dingen weet ik toch: 10 dat er nog geestige menestreelen, schoon schaars in getal, zijn, die een aardig liedjen bij eene aardige gravure weten te neuriën - en 2o. dat het wel begrepen is, de goede, maar niet algemeen geliefde naam van Holland prijs te geven - zoo kunnen de friesche en groningsche dames, die in een sterk provincialistischen atmosfeer ademen, toch ook een prachtjaarboekjen bekomen

{==268==} {>>pagina-aanduiding<<}
voor hare toilettafel! En gaat de onderneming, trots dat krachtig hulpleger nog te gronde - wat nood, wij hebben immers onze ‘kurators in failliete letterkundige boedels.’
Ik weet niet waarom, ja, ik weet wel waarom - maar, om 't even, deze laatste titulatuur - Henry van Meerbeke zal mij immers vergunnen, dat ik gebruik maak van zijne fraze - doet mij denken aan Bilderdijk. Daar ligt een allermerkwaardigst boek voor mij:
Briefwisseling van Mr W. Bilderdijk met de hoogleeraren Mrs M. en H.W. Tydeman gedurende de jaren 1807 tot 1831 1).
Uitstekende bouwstof voor wien thands een leven van Bilderdijk zou durven ondernemen zonder het nobele hart vol dankbare herinnering en gloeyende geestdrift van zijn zoon in de kunst, van zijn meester in dichterlijke bezieling: Izaäc da Costa. Ik blader even in dit boek. Een leven vol smart, vol lijden, vol teloorstelling, vol krankheid, vol gebrek - eene lange agonie, een scherpe lijdenskreet spreekt uit ieder dier brieven voor wie luisteren wil met onbevooroordeeld gemoed, voor wie eene scherp zichtbare demarkatielijn weet te trekken tusschen de ziekelijke, koppige manie, om alles te overdrijven en den wezentlijken nood, materiëel en moreel, die door een der oorspronkelijkste auteurs en der geleerdste dichters ten onzent ooit geleden is.
Om immer met eenige hoop op goeden uitslag van Bilderdijk te spreken, behoort men drie elementen te bezitten: 1o. geestdrift, 2o. geestdrift en 3o. geestdrift.

{==269==} {>>pagina-aanduiding<<}
Zonder deze is er niets van den man te zeggen. Deftig, rustig, bedaard, op zijn Nederlandsch over Bilderdijk oordeelend, wordt men droog in de uitmeting van des geleerden zeldzame, encyklopaedische kennis, vervelend in de optelling van des dichters allesomvattende zeggingskracht en onnavolgbare heerschappij over de taal. Een weinig vernuft, wat jok, wat spotlust en eene goede dozis ondeugendheid toegepast op de lezing van Bilderdijks Gedichten maken den Magnus Apollo van da Costa komiesch, stumperachtig en ridikuul. Bilderdijk behoort niet tot die geesten, welke bevallen en behagen - hij stoot af en wijst terug, die zich de moeite niet geven hem door vurige belangstelling het geheim zijner kracht te ontfutselen. Bilderdijk is hard, forsch en hoekig, Bilderdijk is rauw, barsch en brutaal - maar Bilderdijk is groot, groot in deugden, groot in feilen. Mij ontbreekt wellicht die geestdrift, die eene eigenaardige waardeering van het bilderdijksch genie weet in het leven te roepen - mij zwelt veeleer een kreet op de lippen, als zijn dichterlijke zoon een forschen greep in de snaren zijner harpe slaat, als da Costa spreekt - mij welt veeleer een traan in 't oog, als Hollands schoonste roem en Hollands geestigste zanger dezer eeuw na da Costa, als de Genestet klaagt van het lijden zijner geliefden! Helaas! onder de plechtige schaduw van Amsterdams Nieuwe Kerk, onder de ruischende zode van het bloemendaalsche kerkhof rust de asch dier beide lievelingskinderen der Muze, verscheiden in leeftijd, richting en lot, maar éen door de goddelijke gratie der kunst!
Doch laat ons bladeren in Bilderdijks briefwisseling met de hoogleeraren Tydeman - laat ons vluchtig opteekenen wat het meest tot deelneming opwekt, wat soms tot verzet mocht aansporen.

{==270==} {>>pagina-aanduiding<<}
Den 16 September 1807 schrijft Bilderdijk aan den Hoogleeraar Mr. H.W. Tydeman:
‘Zonder boeken (de mijnen staan in Brunswijk en zeggen niet veel), zonder middel, om ze te kunnen bekomen, zonder eenig geleerd of kunst- en wetenschap voedend onderhoud, lig ik hier in de ongezonde Haagsche lucht meestal te bedde, verga van pijnen, zie vrouw en kinderen lijden, kwijnen en wegsterven en verkeer in droefenis van mijne bestemming voor altijd te missen, terwijl dag aan dag mijn hoofd en lichaam verzwakt en mijn hart naar het sterfuur snakt. - Ziedaar mijnen toestand. Nog pas 8 dagen geleden heb ik mij achter het lijkjen van mijn jongstgeboren kind moeten laten dragen, het elfde, dat ik ter aarde bestelde. - - Ik ben niets dan een ongelukkige, dan een nutlooze last der aarde.’
Deze wanhopige klacht ontsnapte den Dichter, toen hij, uit de brunswijksche ballingschap naar zijn vaderland teruggekeerd, aangemoedigd en ondersteund door de Oranjes - als hij later (11 September 1808) aan H.W. Tydeman schrijft - met de ‘weldaden’ van den nieuwen Koning Lodewijk Napoleon ‘overladen,’ te 's Gravenhage in zijne hooge betrekking leefde. Hoe diep zijne ziel ook is neergedrukt door grievend huislijk leed, vindt hij in denzelfden brief toch gelegenheid met de fijnste kritiek eene duistere plaats uit Cicero op te helderen. Maar zoo dikwijls ziekte of zorg over de zijnen hem kwellen, stijgen zijne klachten vast hooger en hooger. In December van 't zelfde jaar is zijn zoontjen ongesteld en verneemt hij het overlijden van den waalschen predikant Rau.
‘Zoo sterft de een voor, de ander na, van mijne vrienden of bekenden’ - roept hij Mr. Meinardus Tydeman toe - ‘en ik, wien sints zoo lang de dood immer voor oogen zweeft, ik leef nog, wonderlijk bestuur des

{==271==} {>>pagina-aanduiding<<}
Almachtigen! - - Ik nutteloos doodëter, die niets meer kan, van geheugen, oordeel, kracht, lust, en alles wat het leven waarde geeft, beroofd, ik duur voort!’
Bilderdijk telde toen 51 jaren en had nog geen regel van zijn ‘Ondergang der eerste Wareld’ voltooid, geen plan voor zijne ‘Ziekte der Geleerden’ gevormd. Maar in eenen adem gaat hij aanstonds na dezen wanhopigen uitval voort, om eene nette uitlegging van zijn naam en blazoen te geven, om breedvoerig uiteen te zetten, welke zijne opiniën zijn omtrent een etymplogiesch woordenboek der nederlandsche taal, om alleraardigst te schertsen over de afleiding van het woord: ulevelltjens. Zoo gaat het den aartsmelancholikus steeds.
Koning Lodewijk had hem tot lid van de Koninklijke Hollandsche Maatschappij, later gewijzigd in het Koninklijk Nederlandsch Instituut, benoemd - eene eer, die Bilderdijk aangenaam was. Zoo spoedig hij de eerste vergadering heeft bijgewoond, schrijft hij H.W. Tydeman (11 September 1808): ‘Ik ben weer geheel in den afgrond van mijne kwellingen neergestort. Ik heb de vergadering des Instituuts moeten bijwonen!’ En aanstonds volgt een schitterend betoog, dat Wagenaar een logenaar is, dat hij, Bilderdijk, nimmer een regel proza heeft kunnen schrijven en besluit hij met een bon-mot over den brievenbesteller.
Welke kreten echter na de zware ramp van den zomer van 1810! Holland wordt ingelijfd bij 't Keizerrijk en Bilderdijks pensioen niet langer uitgekeerd. De jonge franeker hoogleeraar Tydeman vraagt hem aanstonds, hoe zijn toestand is. Op den 30 November van dat jaar andwoordt Bilderdijk hem: ‘Gij zijt inniger doorgedrongen, dan gij u mooglijk voorstelde, in mijne omstandigheden, omstandigheden, waarin geen menschelijk wezen bestand

{==272==} {>>pagina-aanduiding<<}
kon zijn, zonder Gods ondersteuning en overtuiging van Zijne bijzondere voorzienigheid, en waarvan niemand u het aaklige en uiterste zou kunnen afschilderen, doch bij Hem, die helpen kan, is troost.’ Om te kunnen leven had hij toen de vertaling van drie fransche Codes ondernomen. - ‘Al verdiende ik er 2 stuivers 's daags mede’ - vervolgt hij - ‘ik zou 't een plicht rekenen, het aan te nemen, als door God in het uiterste oogenblik mij toegezonden en ik doe het dus met gevoel en dankbaarheid. Het weinig, door vlijt verdiend, is gezegend, maar giften van toeval of gunst hebben geen heil; en niemand zal zich minder beklagen dan ik, zoo de Keizer goedvindt mijn pensioen in te trekken, dat ik altijd à contre coeur heb getrokken en nooit genoten, noch genieten kan.’
Trotsche Bilderdijk, die in een volgenden brief, gedagteekend van 13 Sprokkelmaand 1811, de treurige werkelijkheid van zijn finantiëelen nood dus schildert: ‘Met f 3000 aan huishuur door den Koning belast, behalve de veelvuldige andere kosten en in het gansche jaar f 2000 ontfangen hebbende, terwijl ik tot November (1810) toe, alle mijn nacht- en dagarbeid, zonder rust of verpozing aan het Instituut heb besteed, laat ik U oordeelen, hoe mijn toestand moet zijn, midden in de Amsterdamsche hel, omringd en aangeblaft, en verscheurd door de op mij sints 30 jaar lang altijd woedende en steeds woedender honden, die van toen mijn verderf gezworen hebben en steeds blijven zweeren. De Gouverneur-Generaal (de Hertog van Plaisance) heeft mij, ja f 1000 - toegevoegd om eenige executien van f 20 tot f 100 of iets meer en minder te stoppen.... Intusschen leef ik van droog brood en gerstenwater, mijn vrouw en

{==273==} {>>pagina-aanduiding<<}
kind van aardappelen met azijn, en ontbloot van kleeding en linnen.’
Hij bekent oogenblikkelijk daarop, dat hij niets schrijven kan met het doel, om er iets mee te winnen. ‘Voor loon te schrijven!’ - roept hij uit, terwijl fierheid, grilligheid en gemakzucht beurtelings om den hoek gluren - ‘Geld het motief, het doelwit? Op dat denkbeeld valt mij de pen uit de hand. Dan beter schildersknecht op een behangselfabriek. Ik heb nooit een goed pleidooi kunnen doen in eene zaak waarvan ik vooraf wist betaald te zullen worden. Noem dit een verkeerden plooi in mijn hersens. Het zij zoo, maar het is niet anders. Hetgeen ik doe, moet ik doen zonder uitzicht op geld, en zonder behoefte van geld te voelen, of ik kan niets doen.’
Vertaalwerk schrikte in November des vorigen jaars hem niet af - dat deed dezelfde pen, die weigerde een pleidooi voor geld te ontwerpen, een regel schrifts voor loon te stellen. Toen hij zijn pensioen van Koning Lodewijk ontving, was dat bericht hem een ‘donderslag.’ Men moest zeer voorzichtig met hem omgaan, wilde men hem in zijn akeligen nood bijstaan. En hiervoor wist de nobele, beminnenswaardige en edelmoedige Jeronimo de Vries telkens een voorwendsel te vinden. Bilderdijk getuigt zelf aan 't eind van dezen brief: ‘De goede de Vries, die zooveel voor mij gedaan heeft en doet, - - - had eens een boekverkooper aan de hand, die verzen zou drukken; die was de man. Ik moest ze voor een spotprijs geven. Goed! maar hij (de Vries) schoot het geld op, en nu zit hij met het Manuscript en van den druk wordt niets!’
Intusschen klom de nood iedere maand. Op den 15 April 1811 las de franeker hoogleeraar het volgende bericht: In 14 dagen hebben wij één maaltijd ge-
{==274==} {>>pagina-aanduiding<<}
had, en die bestond voor ons drieën uit 9 hoendereijeren. Voor 't overige eeten wij droog brood, als de honger ons meester wordt. Wij moeten in 14 dagen verhuizen; werwaarts weten wij niet. Ook hebben wij thands volstrekt geene kleederen meer; zelfs geen draagbaar hemd.’
De verhuizing had plaats naar een ‘klein huisjen’ op de Heerengracht bij den Amstel No. 2, waarvoor de heer J.D. Meijer, lid van het instituut en ‘Rechter ter 1steinstantie’ zich als borg moest verbinden. De helft van Bilderdijks inboedel en boeken werd verkocht. Zijne somberheid en misanthropie nemen dagelijks toe. Den 5 Mei schrijft hij H.W. Tydeman: ‘Ik (ben) in een vreemd en vijandelijk land, waar alles mij haat, vervolgt en met tanden verscheuren zou, kon men:.... Hier heb ik sints maanden geen of naauwelijks 6 stuivers in een week voor spijs voor mijn gezin kunflen bekomen, in deze laatste week is mijn voedsel 3 duiten in de 2 dagen geweest. Vertel dit niet op de straten van Gad, opdat zij niet springen!’
Middelen tot verbetering van zijn toestand hem door zijne vrienden voorgeslagen, kan hij niet aanwenden. Voor geld arbeiden is hem tegen de borst. De advokatuur kan hij niet hervatten, daar hij geen advies kan geven over ‘koopmanszaken, geldleeningen en zulke dingen, die (hij) nooit verstaan (heeft) en nooit zal leeren verstaan.’ Bovendien hij had het vroeger beproefd en moest na zes weken er weder afzien, ‘daar hij het menschenspreken niet door kon staan.’ Voor een post van administratie achtte hij zich ‘den onbekwaamste van het heelal.’ Als laatste konkluzie na de overweging van al deze moeilijkheden barst hij uit in de verwensching: ‘Ik ben niet gemaakt, niet opgevoed voor deze wareld;

{==275==} {>>pagina-aanduiding<<}
ik moet, zal ik leven, een kleine wareld à part hebben, waar ik mij in bewege, en kan dat niet, sterven, hetzij dan van honger of anders, en dit geve mij God of redde mij!’
De brave Tydeman wilde hem aanstonds eene kamer in zijn huis te Franeker afstaan, maar moest er door zijne eigene verlegenheid, daar men hem zijne wedde sints Oktober 1810 niet betaald had, van afzien. Bilderdijk schreef in Juli een werkjen over Geologie, ‘niet met een oogmerk, maar uit een behoefte van 't hart.’ Hij wilde het laten drukken, maar zonder naam van den auteur; tevens beraamde hij met Tydeman het plan om gezamentlijk eene ‘Geschiedenis van Holland’ uit te geven. Intusschen voltooide hij nog ‘een astronomischen roman’ 1) welken hij, als zijne ‘Geologie’, Tydeman ter uitgave aanbood. Maar zijne vrienden Jeronimo de Vries en J.D. Meijer zorgden in stilte, dat hem zijn dagelijksch brood niet ontbrak. Bilderdijk erkent het met warmte. Op den 3 September 1811 schrijft hij H.W. Tydeman: ‘Gij vraagt naar mijn astonom. roman, de heer Jer. de Vries heeft dien van mij gekocht, doch ik geloof niet (onder ons gezegd) dat dit òf voor een boekwerk òf voor eigen speculatie is, maar alleen om een edeler aanzien en kleur te geven aan een vriendengift ter ondersteuning. Hij en de Heer Meijer toonen mij beiden oneindig veel hartelijkheid in mijn ongeluk en ik kan u niet uitdrukken, wat zij niet al uitdenken, om mij dienst te doen, zonder dat het voor mij daar den schijn van hebbe. Ik kan er niet van melden zonder aandoening.’

{==276==} {>>pagina-aanduiding<<}
Op den 12 September las hij in het Instituut zijne ‘Geestenwareld’ - ‘in éene nacht door eene geweldige opbruisching’ voltooid. Schoon 't aan klachten niet faalt in zijne korrespondentie van deze maand, neemt de heftigheid zijner wanhopige deklamatiën af en verdiept hij zich in de fijnste quaestiën van romeinsch recht. In Oktober kwam Napoleon naar Amsterdam - om een vermetelen aanslag te smeden tegen de nederlandsche kapitalen voor de russische expeditie - en werd Bilderdijk ‘onder de leden (van 't Instituut) benoemd,’ om den keizer te begroeten, 't Was op eene audiëntie bij deze gelegenheid, dat Bilderdijk het handige andwoord gaf, 't welk da Costa in zijn encomium (De mensch en de Dichter W.B.) met zooveel goedhartige Schadenfreude vermeldt.
Daar nu ook in deze maand de ‘Winterbloemen’ - door Jer. de Vries van den dichter gekocht - het licht zagen en H.W. Tydeman te Groningen een kooper voor het opstel over ‘Geologie’ vond: den heer W. Wouters, die f 70 voor het manuschript bood; daar nu wekelijks ‘eenige dicht- en taalliefhebbers’ bij. Bilderdijk aan huis kwamen, om voorlezingen te hooren over nederlandsche taal, was er in den eersten dringendsten nood voorzien. Met zijn geheelen schat van kennis, memorie en geniale intuÏtie werkt de dichter thands voor het Instituut. Eene uitgave van Maerlants ‘Naturen Bloeme’ - nimmer tot stand gekomen - houdt hem dagelijks bezig en de eerste dagen van 1812 worden in eene tamelijke mate van rust en tevredenheid doorleefd. Hij vindt zelfs gelegenheid den trouwen, edelen Tydeman, die van zijn professoraat door keizerlijke willekeur beroofd was, maar altijd meer over de belangen van zijn vriend schreef, dan over zijne eigene, de volgende opmerking over zijn ‘Ondergang der eerste wareld’ te melden: ‘Van mijn Heldendicht ziet gij wel

{==277==} {>>pagina-aanduiding<<}
nader een brok. Het zal toch wel bij die brokken blijven. Ik voel geen roeping bij mij om het te vervolgen; en waartoe zou dit dienen? Ik ben noch in de jaren, noch in de geest-gesteltenis, die een Heldendicht vordert. En, laat ik het rechtuit bekennen, ik heb niet genoeg op met het Heldendicht als zoodanig, om er uit mij zelven en zonder incitament van buiten op den duur en met onverdeelden ijver en lust aan te werken. 't Is bij mij steeds een bijsoort en de ware Poëzy in haar zuiverheid acht ik den Lierzang. Voor dien was ik eertijds gestemd, en dit moest met afneming van vermogens mij wel tot het didaktieke brengen.’
Maar met het najaar van 1812 kwam de oude sombere stemming in volle kracht terug. Tydeman, die te Leiden tot ‘Professeur der Code Napoleon’ beroepen was, had omtrent de uitgave van Bilderdijks opstel over Geologie met den groningschen uitgever ‘Wouters onderhandeld. Deze laatste was gereed f 100 te betalen, zoo hij het manuschript ontving. Maar Bilderdijks eerste opstel was onbruikbaar voor den drukker, het moest alzoo overgeschreven worden. Tydeman had het afschrift gaarne voor zijn vertrek uit Franeker in October (1812) ontvangen. Bilderdijk zelf had door zijn geldelijken nood belang bij de zaak. Op de vraag zijns vriends of hij spoedig met het afschrift gereed zal zijn, andwoordt hij, 4 September: ‘Gij vraagt, of het niet met het eind dezer maand gereed kon zijn? Ik weet het niet, zoo ik 't opstellen moest, zou ik zeggen wel drie maal, maar op arbeid, waar het verstand bij afwezig is, kan ik geen rekening maken.’ - En nu volgt op éenmaal: - ‘Ik lij de onbeschrijfelijk en van dag tot dag meer: van verdrieten en honger en gebrek van 't noodzakelijkste, zelfs van verschooning, uitgemergeld

{==278==} {>>pagina-aanduiding<<}
en nabij aan de phrenesie. Mijne vrouw, die tot zoo lang door haar moed den mijnen schraagde, en mij alles daardoor vervulde, bezwijkt thands mede onder de uitwerksels van het verteerend gebrek..... Ik heb alles kunnen doorstaan, maar thands is de aangreep boven mijn krachten, boven alle menschelijke. Mijn reden zelve verdwijnt en het woord of denkbeeld van morgen is mij telken reize afgrijsselijker.’
Toch vindt de zwaarbeproefde, rampzalige Heautontimorumenos de gelegenheid zijne denkbeelden over Jung Stillings Geestenwaereld in denzelfden brief meê te deelen - terwijl hij gist, dat zijn schrijven wel het laatste zal zijn en zijn einde nabij is. Nog twintig jaren lang bleef hij 't zelfde voorspellen! Tydeman andwoordt hem zoo spoedig mogelijk, beklaagt zich eenigszins, dat hij zich zooveel moeite getroost heeft, om een drukker voor een werk te zoeken, waarvan het kopiëeren Bilderdijk zooveel klachten ontlokt - maar meldt, dat hij hem eene assinjatie van f 27.10 zal zenden, als voorschot van den uitgever. In 't laatst van September voltooide Bilderdijk het afschrift onder vreeslijke zelfkwellingen en beangstigde hij zich op het zeerst hoe hij het manuschript zou verzenden. Natuurlijk neemt ook Tydeman dit op zich, schoon hij zich sints November reeds te Leiden bevond - en weldra ontvangt Bilderdijk de rest van 't honorarium, niet zonder vooraf allerlei zwarigheden, bedreigingen en klachten in 't midden te hebben gebracht. Vooral de uitgever Wouters werd door hem van allerlei geheime kwade bedoelingen beschuldigd. Maar Tydeman wijst hem ernstig terecht en dringt er bij hem op aan Wouters spoedig de drukproeven terug te zenden. Allermerkwaardigst is de wenk van den leidschen hoogleeraar. ‘Laat dan, bid ik u, die echt Rousseausche vooringe-
{==279==} {>>pagina-aanduiding<<}
nomenheid en (dat) uitvaren - varen. Zend hem ten spoedigste de proef terug (want elke dag verwijl is bederf voor de letters en den vorm) - gij weet, dat gij dat blad met vier duiten frankeert.’
Inderdaad was bij Bilderdijk de nood hoog geklommen. Uit Leiden zendt Tydeman, 15 Januari 1813, hem f 7 als inteekenprijs op eene nog slechts vluchtig ontworpen Geschiedenis der nederlandsche taal. In Maart verkocht Mevrouw Bilderdijk aan Yntema een vers, om eenige dagen lang te kunnen leven - op den 6 April verkoopt zij zelve weder aan den heer Bohn hare Kindergedichten voor f 70, voor dien tijd een vrij aanzienlijk honorarium. Intusschen moest Bilderdijk weder verhuizen naar de Oudezijds-Achterburgwal bij de Bamesteeg - vierhonderd guldens jaarlijks aan huur betalen ging boven zijne kracht. En bovendien liet hij deze zorgen zijner arme echtgenoot - hij bekende gaarne, dat hij zelfs de administratie over zijne schoenen niet houden kon.
Intusschen werden zijne opstellen over Geologie en zijne Luchtreis te Groningen gedrukt. Over de korrektie der drukproeven zond Wouters bittere klachten naar Leiden, en Tydeman verzoekt zijn vriend dringend zijne scherpe gispingen te staken. Bilderdijk andwoordt zeer ter snede: ‘Wanneer hij (Wouters) met eene pedante houding, op den kant bij een volzin aanteekent: dit versta ik niet, is het toch natuurlijk, dat ik simpliciter schrijve: dat behoeft ook niet!’
En zoo te midden van de scherpzinnigste opmerkingen over allerlei takken van wetenschap gaat het voort tot November 1813, waarmede dit eerste deel dezer allerbelangrijkste korrespondentie besluit. Zal de lezing een oningewijde, een, die niet met het drietal door ons vermelde voorwaarden is toegerust, gunstig voor den gemalen,

{==280==} {>>pagina-aanduiding<<}
grilligen en zich zelf 't meest kwellenden Bilderdijk stemmen? Ik twijfel zoo bescheiden mogelijk.....
- ‘Dat is nu altemaal mooi en goed!’ - zei andermaal de heldere sopraanstem achter mij, waarvan de bezitster even in de Briefwisseling van Mr. Bilderdijk met de Mrs. M. en H.W. Tydeman had gebladerd. - ‘Maar ik zou niet veel met dien Bilderdijk op hebben. Zijne vrouw en kinderen leden honger... en dan zoo'n scherpe kwaadaardige toon tegen ieder, neen... ik houd niets van Bilderdijk!’
- ‘Dat begrijp ik’ - was mijn andwoord - ‘er behoort een zeker orgaan voor, om Bilderdijk te waardeeren. Hij herinnert mij altijd een jongen met wien ik op de banken der latijnsche school zat en die een volzin maar niet vertalen konde. Die volzin was in menig opzicht ook op Bilderdijk toepasselijk: ‘Quidam homines nati sunt cum dentibus!’

Januari 1867.







{==281==} {>>pagina-aanduiding<<}

Een roman van Dr. A. Pierson.

‘L'esprit est un jardin.’


Victor Hugo.
Dit was het gevoelen van Monseigneur Bienvenu Myriel, als hij in zijn vrijen tijd in zijn tuin werkte, of beurtelings las en peinsde, als hij dan beide werkzaamheden met éen term jardiniser bestempelde - en er sententiëus bijvoegde: ‘L'esprit est un jardin!’
Mij kwam dit woord aanstonds voor den geest, toen ik den nieuwen nederlandschen roman ter hand nam, welke tot titel voert:
Adriaan de Mérival. Een leerjaar. Roman van Dr. A. Pierson.
Of er geurige bloemen en rijpe vruchten uit dien schoon onderhouden hof des geestes, waarin Dr. A. Pierson tuinier is, zijn te zaâm gelezen voor dit kunstwerk? Ik vang aan met eene epizode uit den roman.
Dominee Van Grave te Zuidrichem heeft een eenig kind, eene lieve dochter, bijna achttien jaren oud, eene engel van beminnelijkheid, onschuld en naïveteit. Heimlijk knaagt eene sloopende tering aan haar bestaan. In de laatste dagen haars levens komen vrienden en kennissen van de blijmoedige lijderesse afscheid nemen. Onder de

{==282==} {>>pagina-aanduiding<<}
eersten behoort de grijze ambtgenoot van haren vader, Dominee Plate. Clara steekt den ouden man glimlachend hare hand toe en verzekert hem, dat zij geen afscheid van hem behoeft te nemen, dat zij elkander spoedig zullen wederzien. De geschokte grijsaard schijnt, als naar gewoonte, eene soort van toepasselijke rede te willen uitspreken - de aandoening belet het hem.
‘Vaarwel, Dominee, tot wederziens!’ - luidt Claraas afscheidsgroet.
‘Vaarwel, jufvrouw Clara!’ - is de wedergroet, uitgebracht met bevende stem.
Een oogenblik later treedt Dominee Plate op den steeds lijdenden vader der stervende toe en stamelt:
‘Dat is geen kind verliezen, kollega!’
Dominee Plate had een vroeger veelbelovenden zoon verloren door diens later wangedrag.
Wat er den volgenden Zondagmorgen geschiedde, verhale Dr. A. Pierson zelf:
‘Op een vriendelijken Zondagmorgen, terstond na kerktijd, wacht Clara, die met iederen dag haar einde voelt naderen, een ontmoeting, liefelijk genoeg om haar hart, dat reeds naar den Hemel trekt als eene zwaluw naar de lente, weder eenigszins aan onze aarde te verbinden. Het gedeelte van de buitenwijk haars vaders, dat zij meer bepaald, in vereeniging met hare moeder, tot het voorwerp harer vrouwelijke pastorale zorg gemaakt had, verleent gevolg aan het gelukkig denkbeeld, door Anna (Mevrouw Van Grave) aangegeven, om eenige meisjes, kinderen van vier tot acht jaren, ten getale van twaalf, in het Zondagsch uitgedoscht, naar Clara te zenden, om haar in aller naam voor het laatst vaarwel te zeggen. Zij komen, in haar bonte, katoenen pakjes, de blozende gezichtjes gevat in den hoog opstaanden rand van veêren, die om het fluweelen mutsje zit, dat het geheele hoofd bedekt; zij komen, door een der moeders aangevoerd, in geregelde orde, na in den gang de schoentjes te hebben uitgetrokken, op de teenen, Clara's ziekevertrek binnen. De meesten zeggen niets, die spreken, fluisteren. Allen verdringen zich voor Clara. De een speelt met de ronde, groene knoppen,

{==283==} {>>pagina-aanduiding<<}
die als franje afhangen van het gordijn van haar ledekant. Een heeft zich nedergezet op den grond, en volgt met den vinger de lijnen van het patroon van het kleed. Een paar heeft zich gedrongen op de knieën van Anna (Mevrouw Van Grave), en betast haar gouden borstspeld, of trekt haar aan de krullen. De overigen wijden onverdeeld haar aandacht aan Clara. Zij staan aan weêrszijden van haar ziekbed, zooveel mogelijk met de kleine poezele handjes hare vermagerde handen bedekkend en koesterend.


‘Ik heb in lang zulke heerlijke warme handen niet gehad,’ zegt Clara tot het vriendelijk groepje, welks oogen tintelen van vreugde.


Eén is er onder, wier diepe blauwe oogen onafgebroken op Clara gevestigd zijn, en die hare tranen maar laat vloeien, al merkt een harer speelnootjes naast haar ook op: ‘Kijk, die huilt! Waarom huilt ze?’ Zij laat zich niet storen. Zij, het beeld der gezondheid, met de rozen op de wangen, en de weelderige krullen ontspringend aan het fluweelen kapje, staart trouwhartig, bij wijlen vragend zou men zeggen, de kranke aan, als wilde het leven het geheim van het sterven doorzien. Geen beweging kan Clara maken in hare positie, met hare oogen, of de kleine volgt die met haar blik. Uit dien blik spreekt nog iets anders dan liefde of belangstelling. Wat is het? Bijna een zekere nieuwsgierigheid. Dat kinderhart gevoelt, dat er iets ongewoons gaande is, dat juffer Clara niet meer dezelfde is als voorheen; dat kinderhart speurt wellicht iets van de geuren van het onbekende land, die Clara zelve reeds komen verkwikken. Nadat zij lang genoeg gestaard heeft, vraagt zij:


‘Ben je nu al in den Hemel, juffer Clara?’


‘Zoo goed als (ja). Maar wij zijn nu nog op de aarde, Maryke! Waarom dacht je, dat ik nu al in den Hemel was, lief kind?’


‘De juffer lijkt zoo op een engel.’


‘Heb je dan wel eens een engel gezien, Maryke?’


‘Jawel, juffer.’


‘Waarom kijk je mij zoo aan, beste meid?’


Maryke slaat de oogen beschaamd neder, met een lach van schaamte want het blozen van een kind bestaat in een lach.


‘Nu, Maryke, zeg het mij maar.’


Maryke lacht nog eens van bedeesdheid.


‘Klim dan eens op die stoof, en zeg het mij in het oor.’


Dat was uitkomst voor Maryke. Zij klimt op de stoof en fluistert:


‘Ik heb gekeken of de juffer al vleugels had. Hoe komt de juffer nu naar boven?’

{==284==} {>>pagina-aanduiding<<}

Toen ik deze epizode voorlas aan iemant, die reeds bij eene vorige gelegenheid dit litterair gekeuvel met hare vroolijke vragen verlevendigde, toen ik aan haar, die ik hier kortheidshalven Anna zal noemen, deze regelen voorlas, vulden zich hare helderblauwe oogen met tranen en zweeg ze, daar de ontroering haar belette te spreken.
Eindelijk fluisterde ze zacht:
- ‘Dat vind ik zóo schoon, zóo schoon, dat ik het je niet zeggen kan!’
Zoo ging het ook met mij! Ik dacht wederom aan Monseigneur Myriel en aan den kleinen tuin achter zijne woning, welken hij even als zijn geest ijverig kultiveerde. Van dit kleine stukjen gronds was een zeer oekonoom gebruik gemaakt voor groenten en vruchtboomen - maar de Bisschop had toch nog een hoekjen gespaard voor bloemen en toefde er het liefst. Dr. A. Pierson heeft eene der geurigste rozen uit den tuin zijns geestes geplukt, toen hij Claraas sterfbed schilderde met zooveel zuivere verbeeldingskracht en zooveel nobel gevoel, dat mij een oogenblik eene der schoonste scheppingen van de romantiek dezer eeuw voor den geest kwam, het lijden en de dood van Dickens' Nelly.
Staat dit tafereel geheel alleen in den roman? Of is het kunstwerk slechts aaneengeweven van even schoone, van louter dergelijke uitmunten de tableaux de genre? Beide vragen beandwoord ik ten stelligste ontkennend. Om met de eerste aan te vangen, wijs ik aanstonds op dien voormiddag, als de jonge hulpprediker Adriaan de Merival in Zuidrichem huisbezoek bij de gemeente aflegt, 't Eerst vertoont zich de jonge predikant in eene steeg, waar hij aan de waschtobbe eene vrouw vindt, die voor eene kranke buurvrouw wascht. Als hij naar de zieke

{==285==} {>>pagina-aanduiding<<}
vraagt en bemerkt, dat zij zonder eenige verpleging ligt, als hij van de hulpvaardige wasch vrouw zelfs den familienaam der patiënt niet vernemen kan, stuurt hij deze eerste heen, om er naar te hooren en vangt aan met de zieke te spreken en haar een dronk water te reiken. De gedienstige buurvrouw komt terug en verhaalt onder vreezen en beven, dat de zieke katholiek is - vreezende en bevende, dat de dominee hare hulpvaardigheid voor eene katholieke zal afkeuren. Dezelfde liefdelooze bekrompenheid vindt de hulpprediker bij andere individuën uit de volksklasse. Een redenrijk kleêrmaker vertelt hem, dat hij niet tevreden is over de predikatie van den jongen leeraar en stelt voor, God om zijne beterschap te bidden. Wat den kleêrmaker zelf aangaat, hij behoort volgens het leerstuk der uitverkiezing tot de eeuwig verdoemden en beschuldigt zich zelven met de grootste heftigheid.
Betere stemming treft de Mérival aan bij eene weduwe, die hare diep schuldige dochter, na een misdadig leven van tien jaren, weder op nieuw aan huis heeft genomen, nu eene uitterende ziekte haar een vroegtijdig graf zal delven. Adriaan de Mérival spreekt daar woorden van evangelische liefde, die het gebogen hoofd der gevallen lijderesse doen opheffen, als eene geknakte bloem, op 't onverwachtst door lieflijken zonneschijn bestraald. Even weldadig en troostend klinkt zijn woord aan de sponde van den vreemden engelschen arbeider, die waande, dat de duivel hem bij den schouder had vastgegrepen. Het gesprek in 't Engelsch gevoerd, herinnerde mij eene bladzijde uit Charles Reade in zijn It is never too late to mend - niet omdat de Mérival zich wellicht van soortgelijke spreekwijzen bedient als de edele gevangenisprediker Mr. Eden, maar omdat beide van denzelfden christelijken geest bezield zijn, omdat beide in hun pastoralen arbeid

{==286==} {>>pagina-aanduiding<<}
bewijzen mannen van gezond verstand en kloeke vastberadenheid te zijn.
Het hoofdstuk aan de Mérivals huisbezoek gewijd, acht ik een der schoonste van het gantsche boek en daarom bejammer ik het, dat er uit het leerjaar van den jongen hulprediker niet meer dergelijke reminiscenzen zijn geboekstaafd. Want - het helpt niet of ik eenigszins aarzel uit dankbaarheid voor het kunstgenot mij op zoo menige bladzijde geschonken - zeggen moet ik het toch, de totaal-indruk van Dr. A. Pierson's roman Adriaan de Mérival is onbevredigend.
Bewijs. Uit de korte voorrede, bij het eerste deel gevoegd, blijkt, dat Dr. A. Pierson zijn werk terecht klassificeert onder de romans, die het kerkelijke leven in Nederland zullen teekenen. Ik berust in het genre en voeg er aanstonds bij, dat indien men met het fransche woordjen: ‘Al de genres zijn goed, behalven de vervelende!’ volstaan konde, men allerstelligst beweren moest, dat Adriaan de Mérival volstrekt niet in een vervelend genre geschreven is. Maar een auteur, zoo schatrijk door gezonde, frissche denkbeelden, door velerlei merkwaardige levenservaring, zoo zeldzaam begaafd met beschaafden smaak en levendige imaginatie, zoo indrukwekkend door de noblesse van zijn gevoelen en denken - zou met zulken schralen lof maar weinig gesticht zijn. Zijn boek is zeker niet vervelend, die negatieve waarde heeft het ontegenzeggelijk - maar is het geheel een welgeslaagd, een boeyend kunstwerk?
Dr. A. Pierson heeft voortreffelijke denkbeelden over kunst, over letterkundige kunst in 't bizonder. Lessen in theorie en praktijk door vorstelijke geesten als Lessing en Goethe gegeven, heeft hij op den juisten prijs geschat, zijn ten volle zijn eigendom geworden - wie er aan twijfelt

{==287==} {>>pagina-aanduiding<<}
leze het hoofdstuk: de kunst en het kristelijk gevoel. Een der vrienden van de Mérival, Dokter Beelen, merkt te recht op: - ‘Uit het werk van den kunstenaar moet men niet leeren, wie de kunstenaar is, maar hoe de werkelijkheid is, die hij ons heeft willen teekenen. Op het oogenblik dat hij haar teekent, moet hij ons natuurlijk onder de illuzie brengen, dat wij in waarheid te doen hebben met personen, die wel verre van zuivere schepselen te zijn van des dichters verbeelding, in waarheid het gevoel ondervinden, dat hij ons schilderen wil. In deze volkomen objektiviteit, in dit uitschudden van alle persoonlijke beperktheid, om geheel en al te leven in een ander en in allen, gelijk in alle toestanden, ligt het geheim van den dichter.’
Welnu, bestaat deze illuzie bij het lezen van Dr. A. Piersons roman? Hebben wij te doen met levende personen, die in waarheid met volkomen objektiviteit zijn voorgesteld? Als de objektiviteit daarin bestond, dat zekere gestalten uit het boek, alleen te vertellen hadden, wat hunne meening was in de allerbelangrijkste vraagstukken van christelijk geloof en godgeleerde wetenschap - als het bij voorbeeld de taak van den kunstenaar geweest ware, om verslag te geven, hoe een orthodox predikant, als Dominee Van Grave zijne denkwijze formuleert, hoe een leeraar van het juste-milieu als Dominee Plate met menschen en begrippen schippert, om den vrede te bewaren, dan zeker had Dr. A. Pierson de hooge opgave zijner eigene theorie volkomen vervuld. Maar daarin schuilt juist een der zwakste zijden van zijn werk. Zijne personen hebben allen, voor zoover zij als vertegenwoordigers van de eene of andere richting optreden, eene sterke neiging tot redekavelen. Zij openbaren gaarne, hoe zij over de grootste en hoogste vragen van het menschelijk weten en gelooven

{==288==} {>>pagina-aanduiding<<}
denken - hunne meeningen zijn bijna alle met historische juistheid teruggegeven, ieder hunner vertegenwoordigt eene nuance uit het kerkelijk en wetenschappelijk leven in Nederland.
Professor Van Maanen te Leiden redeneert indrukwekkend over zijn wijsgeerig-christelijk pantheïsme, maar daartoe had hij niet noodig in den roman op te treden, waarin hij niets anders te doen heeft, dan aan de Mérival, ‘een sigaartje’ aan te bieden - en zelfs in dit professoraal diminutief is iets wat mij hindert. Van Grave is evenzoo een figurant. Tweemalen echter treedt hij op en beschrijft dan op de beschaafdste, op de smaakvolste wijze het tegenwoordig standpunt der hervormde orthodoxie, niet zonder eene sterke overhelling tot paulinisme in zijne voorstelling aangaande de geheel eigenaardige waarde van den persoon des Verlossers. Dominee Plate redeneert minder en dit is een loffelijke trek in die gestalte. Dokter Beelen echter geeft zich de moeite aan een ongenoemden vriend zijne meening over Plate te schrijven. De schets zelfs is uitmuntend:
‘Onverschrokken stelt hij (Dominee Plate) de rede tot toetsteen voor hetgeen al of niet als godsdienstige waarheid door hem mag worden aangenomen. Wat in de verhalen van het Oude Testament wegens zijne onwaarschijnlijkheid aan de rede aanstoot geeft, wordt door hem als ongeloofwaardig ter zijde gesteld. Aangaande sommige boeken des Bijbels is hij overtuigd, dat zij niet geschreven zijn door de schrijvers wier namen zij voeren, of aan wie de overlevering ze toekent. In den grooten Stichter des Kristendoms ziet hij een verheven godsgezant, een goddelijk persoon, die de ware godsdienstleer heeft onderwezen, maar de kerkelijke voorstelling van Jezus' godheid is hem altijd vreemd gebleven. In het algemeen hecht hij aan de kerkelijke leerstukken bijzonder weinig waarde en is de zedelijke strekking van de kristelijke godsdienst voor hem de hoofdzaak. Die zedelijke strekking heeft hij dan ook in zijn preêken bijna uitsluitend op den voorgrond gesteld en hierbij heeft hij zich, altijd wonderwel bevonden.’

{==289==} {>>pagina-aanduiding<<}

Daar Dr. A. Pierson zich uitsluitend bezighoudt met het geestes- en gemoedsleven zijner helden, verzuimt hij bijna overal zelfs met een enkelen trek hunne uiterlijke gestalte te teekenen. Vandaar dat wij midden in het tweede deel met zekere verwondering vernemen, dat Dominee Plate een zeventigjarige grijsaard is, naar aanleiding van het optreden zijns zoons, Colin Plate, een mauvais-sujet van eene zeer bizondere natuur, die uitmuntend goed geslaagd, ik zou haast zeggen, gekopiëerd is, daar ik het vermoeden niet kan weren, dat een bepaald individu voor deze figuur heeft gepozeerd.
Tot de allegoriesch-dogmatische personen behoort ook Dokter Beelen, de vertegenwoordiger van een aesthetiesch-materialisme, die con amore geteekend is. Hier en daar treedt hij handelend op, omdat hij als vriend van de Mérival en de Van Graves soms onmiddellijken invloed op den loop der gebeurtenissen oefent. Toch is redeneeren zijn fort en hoe gezond en frisch sommige zijner denkbeelden zijn, teeken ik protest aan tegen zijne opvatting van het godsdienstig gevoel, tegen zijn eisch, dat men hem een geldig bewijs voor het bestaan van een persoonlijken, van de waereld onderscheiden God geve. Dokter Beelen heeft elders te veel logische denkkracht ontwikkeld, om de feiten van het godsdienstig gevoel en des geloofs in de orde der mathematiesch bewijsbare daadzaken op te nemen.
't Is of Dr. A. Pierson heeft ingezien, dat men ook met de geestigste redeneeringen, met de gemoedelijkste bezwaren dezer bijna altijd edele mannen geen roman schrijft. Voordat ik overga, om te zeggen, waarin hij zijne redding als kunstenaar zocht, wil ik het hem zelven vragen of hij bijvoorbeeld de twist-gesprekken over godgeleerde quaestiën, zoo als de XVIde en XVIIde Eeuwen ons die hebben bewaard, als uitmuntend geslaagde proeven van

{==290==} {>>pagina-aanduiding<<}
epiesch-romantische kunst qualificeert? Onze wakkere Coornhert was er een meester in en heeft er ettelijke proeven van nagelaten, maar hij noemde zijne personen niet Beelen, de Mérival of Van Grave, maar naar den eisch van zijn tijd ‘Edelman, Graeu Monic ende Lutheraen;’ of wel: ‘Ghereformeerde, Confessionist, Broeder ende Catholijcke’ of ook: ‘Romanista, Secte ende Catholyck’ en scheef er eenvoudig boven: ‘Middel tot minderinge der Secten ende Partijschappen staende deze Inlantsche Oorloghen totdat by ghemeene eendracht daerin voorsien zal zijn.’ Dr. A. Pierson zal zich over de paralel niet belgen, de onbekrompenheid, de verdraagzaamheid, de waardeering van elke richting op religieus terrein, die Coornhert tot zulk eene geheel eenige verschijning in de onverdraagzaamste van alle tijden der geschiedenis hebben gevormd, zullen hem niet tegen de borst stuiten - mocht hij mij het maar niet euvel duiden, dat ik de godgeleerde en wijsgeerige dialogen van zijn roman overal met meer genoegen gelezen had dan..... in zijn roman.
Maar, ik merkte het reeds op, onze geestvolle auteur heeft naar een ander middel omgezien, om zijn optreden als kunstenaar met kracht te handhaven. Hij begreep terecht, dat zelfs een roman, die uitsluitend het kerkeljjk godsdienstig leven van onzen tijd tot onderwerp koos, altijd een roman bleef, dat wil zeggen, een epiesch kunstgewrocht, 'twelk een aanschouwelijk beeld, een tafereel van dat leven in eene bepaalde handeling met een bepaald verloop, een begin, een midden en een einde aanbiedt. Daarom heeft Dr. A. Pierson de geschiedenis van Adriaan de Mérival zoodanig verhaald, dat de liefhebbers van moeilijk uit te vorschen verwikkelingen eens hun hart konden ophalen. De oude heer de Mérival treedt aanstonds zeer geheimzinnig op, niet minder geheimzinnig is de verschijning van

{==291==} {>>pagina-aanduiding<<}
zekeren Baron Constant, burgemeester van Zuidrichem, waarvan men pas in het derde deel verneemt, dat hij Constant van Linden heet. Had Adriaan of een ander aanstonds in het eerste deel dien gantschen naam uitgesproken, dan had ik of een ander even spoedig vermoed, dat hij de oom van den hulpprediker was - dan ware de gantsche verborgenheid der verwikkeling op de eerste bladzijde aan 't licht gekomen. Dit strookte voorloopig niet met de plannen van den auteur en daarom heette de Burgemeester van Zuidrichem even voorloopig Baron Constant - alsof ooit een dergelijk achtbaar magistraat met zijn enkelen doopnaam konde optreden, alsof men in nederlandsche steden gevoegelijk van Graaf Henderik, den Burgemeester, van Baron Jan, den Wethouder, zoude kunnen spreken.
Zoo gaat het ook met de geschiedenis van de Mérivals ongelukkige liefde voor Caroline, de geheimzinnige dochter van de geheimzinnige oud-danseresse aan een der théâters van de Boulevards te Parijs: Madame Angelique Martin. De kombinatie is niet zonder eenige komische strekking, maar hierom is het Dr. A. Pierson toch geenszins te doen. De lezer komt door zeer voorzichtig meêgedeelde kleine bizonderheden - een roman à la Léon Gozlan midden in den nederlandschen kerkelijken roman - eindelijk tot het vermoeden, dat Adriaan de Mérival het gewone melodramatische ongeluk heeft gehad, van op zijne zuster te verlieven, totdat hij eindelijk bemerkt, hoe, dank zij een niet minder melodramatischen goocheltoer, die zuster eigentlijk zijne zuster niet is - 't welk alles evenwel niets mag baten, daar zekere Pater Rosa, een melodramatische Jezuïet, Caroline tot den roomsch-katholieken godsdienst bekeert.
Nu ontstaat voor den jongen hulpprediker het alternatief: zijn ambt neerleggen of Caroline verliezen, die op

{==292==} {>>pagina-aanduiding<<}
het punt staat den sluyer aan te nemen in het klooster der Dames du Sacré Coeur de Marie te Parijs. De Mérival verloochent zijne liefde - en laat Caroline onder het geestelijk bewind van Pater Rosa. Dit alles is zeer fraai en edelmoedig van den jongen dominee, maar toch blijft het verwonderlijk, dat hij geene enkele poging aanwendt, om Caroline aan den invloed van den Pater te onttrekken en dat hij, die zooveel schoons en fijn gevoeligs in zijne diskussiën met theologische en wijsgeerige vrienden weet voor den dag te brengen, geen enkel woord spreekt, om Caroline van haar besluit terug te doen komen. Hij heeft ‘eerbied’ zegt hij, voor ‘de vrouw, die zich overgeeft aan een leven van devouement. Het klinkt zonderling,’ gaat hij voort, ‘en toch is het waar, indien deze vrouw (Caroline), na zulk een leven gekozen te hebben, daarvan afziet om een leven te kiezen, waaraan de toewijding, de zelfverloochening zeker volstrekt niet vreemd zijn’ (het huwelijk met den man dien zij liefheeft), ‘maar waar toch de vreugde ruimschoots op kan wegen tegen het leed, dan is het alsof zij voor mij daalt.’
't Moge mishagen aan de heeren Pierson en de Mérival, maar tegen zulk eene redeneering moet ten krachtigste geprotesteerd worden. De bestemming der christelijke jonkvrouw is niet in de eerste plaats voor een klooster der Dames du Sacré Coeur de Marie! Indien de de natuur in haar hart een schat van liefde verborgen heeft, indien zij dat hart neigt tot innige genegenheid voor een jonkman, die ook haar met zijne gantsche ziel liefheeft, dan is hare plaats aan zijne zijde in dit leven, dan zal zij als zijne gade aan hem, aan hare kinderen den vollen rijkdom van haar devouement kunnen wijden - en indien dan een verschil van kerkelijke belijdenis haar op den ascetischen inval bracht,

{==293==} {>>pagina-aanduiding<<}
om trots dit alles haar leven in een klooster door te brengen, dan zal het de plicht worden van den man dien zij liefheeft, om haar deze eenvoudige waarheden te herinneren.
Mijn bewijs, dat de totaal-indruk van Dr. A. Piersons roman Adriaan de Mérival onbevredigend is, zou nog voor uitbreiding vatbaar zijn. Is de oekonomie van het kunstwerk reeds veelszins verstoord door de zonderlinge samenkoppeling eener schildering van het godsdienstig leven zijner hoofdpersonen - hier en daar met wezentlijke verdienste - naast eene vulgaire intrige in het bekende melodramatische genre, belangrijker wordt nog de disharmonie tusschen het geheel en de deelen, wanneer gantsche hoofdstukken zonder eenig verband worden ingevlochten. Hieronder rangschikken wij vooral het XXII hoofdstuk van het tweede deel met den titel Adriaans Dubbelganger. De ijverige hulpprediker wordt door Dokter Beelen verzocht, om in diens gesticht voor krankzinnigen een bezoek af te leggen bij eene patiënte, die tegen de gewoonte van den auteur uitvoerig geschilderd wordt, als eene jonge vrouw van vijfentwintig jaren ‘op eene sofa uitgestrekt,’ ‘met regelmatige gelaatstrekken, en lange donkerblonde krullen’, met ‘een morgengewaad, achteloos om de leden geslagen, de schoone lijnen van het lichaam, nu bedekkend, straks verradend.’ De krankzinnige, die als Mevrouw Lawrence door Beelen aan de Mérival wordt voorgesteld, heeft vernomen, dat deze laatste Adriaan heet, en houdt hem voor haar man. Aanstonds begint zij met een lang verhaal vol van de hartstochtelijkste ontboezemingen, begeleid met dito-dito in volle werkelijkheid. Krankzinnige hartstocht is leelijke hartstocht, en al mocht de Mérival ook tranen van deernis storten, het tafereel is stuitend. Frits de knecht, die de lamp brengt, begrijpt zelf, dat hij den dokter

{==294==} {>>pagina-aanduiding<<}
met een of ander wenk moet waarschuwen over den toestand der lijderesse.
Dr. A. Pierson is een groot vijand van al wat vulgair is. Waarom liet hij dan na dit bezoek de Mérival tot Beelen zeggen:

‘Wat kwam die lastige Frits toch doen? Waarom maakte hij dat geluid tegen u? Een vrij onbescheiden persoon!’
‘Waarom hij dat geluid maakte? Dat kunje toch wel begrijpen.’
‘Ik ben er nog niet.’
‘Je zaagt toch wel, hoe ze zich ontblootte, terwijl ze....’
‘Zoo! Het heeft mij niet gefrappeerd.’

Nog eene opmerking. De geheele ontmoeting van Mevrouw Lawrence staat buiten eenig verband met de handeling van den roman - wordt door niets gewettigd. Ik wenschte zeer gaarne, dat de kunstenaar die schets en portefeuille had gehouden - want, om er zacht over te oordeelen, er ware niets verloren gegaan, als we haar in 't geheel niet hadden leeren kennen.
- ‘Zoo mag je niet eindigen!’ - zeî eene geestige hoorderes tot mij, toen ik haar het rezultaat mijner overwegingen meêdeelde. - ‘Voeg er dan uit mijn naam nog bij, dat ik heel veel sympathie gevoel voor Mevrouw Van Grave, niet, omdat zij mijn naam, Anna, draagt, maar omdat zij wezentlijk zulk eene engel van eene vrouw is. Denk eens, toen de hulpprediker het eerst te Zuidrichem aankwam, had zij de lieve attentie, om het portret zijner overleden moeder op zijne studeerkamer te plaatsen. Al wat Mevrouw Van Grave zegt of doet, treft mij aangenaam en weldadig. Herinner je eens met hoeveel lieflijke vertroosting ze haar zieken echtgenoot, haar stervend kind ter zijde staat. Bedenk

{==295==} {>>pagina-aanduiding<<}
wat schoone woorden ze tot de Mérival richt, als deze vast moedeloos wordt over zoovelerlei verschil en strijd in alles wat de kostelijkste en innigste belangen van het geloovig menschenhart aanroert!’
Ik drukte Anna dankbaar de hand voor deze opmerking, en we werden het juist eens, dat het geheele boek geen kunstwerk was, zooals wij van een waarachtig romandichter mochten verwachten, toen mijne oude getrouwe dienstbode binnentrad met de vraag:
- ‘Of er ook een oogenblikjen belet was voor Mejuffrouw Storm?’
Met verwondering stonden wij op, daar geen van ons beide de aangekondigde bezoekster kende.
Eene deftige dame in 't zwart verscheen en zette zich onder veel plichtplegingen neder.
- ‘Verschoon me, meneer!’ - ving ze aan tot mij te spreken - ‘zoo ik mij hier onbekend bij u aanmeld! Maar misschien kent u mij toch! Ik ben Mejuffrouw Storm, de huishoudster van den ouden heer de Mérival te Amsterdam! Dr. A. Pierson heeft mij bij het beschaafde publiek geïntroduceerd!’
- ‘We hadden het juist over dat boek!’ - viel Anna in.
- ‘Nu hieromtrent had ik een verzoek aan u, meneer!’ - vervolgde Mejuffrouw Storm - ‘Ik heb zeer veel lektuur, weet u, en toen ik daar zoo het een en ander uit mijn eigen leven in dien roman las, werd ik ernstig boos op den auteur, dat hij volstrekt niets meer van mij zegt in het derde deel. Ik ben nog altijd bij meneer de Mérival, weet u, en ik ga met de beide heeren meê naar buiten. Ik zal mijn best doen, om de arme menschen wat op te vroolijken!’
Juffrouw Storm knikte zoo goedhartig en welwillend, dat ik het haar niet weigeren konde, dit feit aan het

{==296==} {>>pagina-aanduiding<<}
publiek meê te deelen, daar zij vreesde, dat men anders denken zou, alsof beide in volstrekte eenzaamheid hun somber leven doorbrachten.
Daarna vertrok ze onder vele plichtplegingen en betuigingen van dankbaarheid.
Anna lachte een oogenblik met mij over de zonderlinge ontmoeting en we keuvelden nog een oogenblik door over Piersons boek.
- Weet je wat, Anna!’ - zeî ik eindelijk. - ‘Ik herinner me daar juist dat gezegde van Victor Hugoos Monseigneur Beinvenu Myriel, die omdat hij met liefhebberij in zijn tuin en in zijne kerkvaders arbeidde, beide werkzaamheden jardinizeeren noemde. Want, voegde hij er bij: “l'esprit est un jardin!” Veler geest is inderdaad te vergelijken met een wel onderhouden hof, waarin allerlei kostelijk ooft en fijne kasplanten worden gekweekt. Doch zeer zeldzaam heb ik een tuin aangetroffen, waarin de waarachtige rozen der kunst geuren!’
Nu begonnen we zoo drok mogelijk te argumenteeren en in 't licht te stellen, dat iemand zeer helder en zeer wetenschappelijk zelfs kan denken, maar daarom nog niet altijd de noodige botanische kennis bezit, om een fijn onderscheid te maken tusschen de verschillende variëteiten van rozen en rozen. En van de botanie, waarin Monseigneur Myriel ons gestort had, kwamen we terug op de letterkundige quaestie van den aanvang, om te konstateeren, dat Adriaan de Mérival ons wel hier en daar eene voortreffelijke bladzijde geleverd had, maar dat we in hem, hoe ongaarne ook, geen wezentlijk welgeslaagd kunstwerk konden begroeten.
Anna had mij al sprekend aan Van Lenneps Klaasjen Zevenster herinnerd. Ik voor mij heb altijd veel met het boek opgehad - verschillende, de meeste gestalten

{==297==} {>>pagina-aanduiding<<}
uit dat kunstwerk zijn geene allegorische nevelpoppen, maar menschen met vleesch en bloed. Anna verzocht mij, om, ware het ook uit nieuwsgierigheid, eens een enkelen avond in den haagschen hollandschen schouwburg door te brengen, en daar het gelegenheidsstuk uit Van Lenneps roman saâmgesteld, aan te hooren. Wel aarzelde ik een oogenblik door vroegere treurige ervaring geleerd, maar wij gingen toch ter eere van onzen nederlandschen romandichter, Mr. J. Van Lennep. En als ik eerlijk zal vermelden, wat we er gezien en gehoord hebben, dan moet ik beginnen met de verklaring, dat de goede indrukken het verreweg van de slechte hebben gewonnen.
Ik vermeld terstond het belangrijke feit, dat de meeste tooneelkunstenaren zich niet meer bedienen van dien wonderlijken tooneelkadans, van dien zonderlingen voetlichtspathos, die vroeger bij elk woord door de zaal dreunde en elke gedachte aan eenvoudigheid, natuurlijkheid, schoonheid voor goed in de geboorte verstikte. 1) Daardoor werd de vertooning van de haagsche Klaasjen Zevenster een wezentlijk kunstfeit van zeer goede augure. Een geschikt drama kon uit den roman moeilijk worden saâmgesteld - men mocht er alleen eenige tafereelen uit ontleenen, die allen door de persoonlijkheid van Klaasjen tot zekere eenheid werden gebracht. De lezers van den roman, en wie heeft Klaasjen niet gelezen, zouden dan oude kennissen op het tooneel kunnen ontmoeten en oordeelen of de vertooners hun de personen teruggaven, die in hunne verbeelding leefden. Zoo zag ik op het tooneel der Rezidentie de hoofdpersoon van het stuk door Mejuffrouw Picéni met verrassend schoon talent voorgesteld, 't Was waarlijk de Klaasjen Zevenster, de Nicolette, de Madeline Way

{==298==} {>>pagina-aanduiding<<}
land Flinck van Van Lennep, die thands handelend en levend voor onze oogen trad, op uitmuntende wijze gesekondeerd door grootvader Flinck, allergelukkigst opgevat door den heer Van Beek. Beide figuren waren werkelijk talentvolle kreatiën. Een gunstig woord mag ik evenzeer aan Pedaal (Kiehl), Van Zierik (Faassen) en de kamenier (Mej. Verwoert) niet onthouden, al moest ik mij soms met geweld inhouden over de zonderlinge manier, waarop Bettemie en Mevrouw Mietjen werden voorgesteld.
Ik was zeer tevreden en Anna heeft dikwijls een traan weggepinkt en gelachen om de zonderlinge hoeden van Anno 1840 of daaromtrent, die met prijselijke zorg voor het kostuum waren voor den dag gehaald. Als het zoo voortgaat, schrijf ik een brief aan den heer Rosseels te Andwerpen, dat hij spoedig eens een bezoek brenge aan het tooneel der Rezidentie.
Februari 1867.








{==299==} {>>pagina-aanduiding<<}

Gedichten van B. ter Haar.


‘Al ben ick maer een slecht-recht Amstelredammer!..... 
G A. Brederoô. 


Van 1610 tot 1618 was er in het bloeyend en neringrijk Amsterdam geen oolijker en vroolijker jonkman, dan de blijspeldichter Breêroô. De Amsterdammers kende hij door en door, van de deftige heeren, die op het Stadhuis bewind voerden, tot de straatjongens toe, die in een verloren hoekjen knikkerden - van de ‘aansienlijcke heeren ende edele joffrouwen’, die de vertooningen der Rhetorijker-Kamer: ‘In Liefde Bloeyende’ met hunne tegenwoordigheid protegeerden, tot de ‘ouwe klouwers’ toe, die onder het uurwerk van de Nieuwe Kerk zaten te babbelen - allen had hij bestudeerd en kende hij ‘comme le fond de sa poche.’
Maar 't aardigst en levendigst blinkt zijne scherts uit, als hij op zijn oud-amstelredamsch botviert aan de plaatselijke antipathiën tegen Haarlem en Utrecht. Getuige daarvan zijn lustig drinklied aan de ‘haerlemsche drooghe harten’:

‘Wy Amsteldammers tarten u 
Te drincken eens om strijd!’ 


Aldus verschijnt ook de rijke amsterdamsche koopmanszoon Frederijck in het blijspel: het Moortjen. Wel is waar, de ‘vrijer’ heeft een kopieus maal met stroomen fijnen

{==300==} {>>pagina-aanduiding<<}
wijn genoten en staat niet volkomen vast op zijn beenen.

‘Al ben ick maer een slecht-recht Amstelredammer, ick zou noch 
voor gheen Haerlemmer suffen. 
Om d'eer van Amsterdam, daer souw ick al vrij wat om doen!’ 


Zoo snoeft hij en 't was geen ijdel gesnoef. Zijne zonen en kleinzonen hebben 't gestaafd - de materiëele en intellektuëele kracht onzer natie school in Amsterdam.
Maar tot zulk een overbodig betoog had ik mij niet aangegord. De woorden van Breêroôs Frederijck kwamen mij in de eerste weken van Sprokkelmaand dezes jaars telkens voor den geest. Zou ik durven zeggen waarom? 't Gaat mij, als Molières Marinette in ‘le Dépit amoureux’ - ik zou ja willen andwoorden, maar hard op zou ik neen roepen. Ik gevoel, dat ik eigentlijk zeer oneerbiedig ben geweest. Ik weet niet, hoe uit den klem te geraken.

‘Al ben ick maer een slecht-recht Amstelredammer...’ 


Daar dacht ik dan om, toen - het hooge woord moet er uit - toen ik het Februari-nummer van ‘de Gids’ las. Ik veroorloofde mij vroeger eens te vragen naar de schoone dagen van Aranjuez - ik schermde met eene romeinsche godin zoo wat rond - en nu tot mijne volledige beschaming, nu, o kolen vuurs op mijn hoofd! - nu treedt de koene Gids weer op met den imperatorsvinger mij wijzend waarheen ik mijne zwakke schreden te richten hebbe.
Geen scherts, geen ongepaste kortswijl tegenover de deege deeglijkheid van het geachte Tijdschrift zal ooit uit deze regelen spreken, dit bezweer ik bij den Jupiter Beelen van Dr. A. Pierson. Al ware het ook dat nooit een letter van dit geschrijf verscheen onder de oogen van den olympischen Godenraad, aan welken de heer Van Kampen sints zoovele jaren als Merkurius

‘ϑεw῀ν ἂγγελζ ϰδὲ ϰɑì ἀνδрãν’ 



{==301==} {>>pagina-aanduiding<<}

ter zijde staat - toch zoude zoodanige vroolijkheid mij kwalijk passen. 't Gaat mij als Frederijck:

‘Om d'eer van Amsterdam, daer souw ick al vry wat om doen!’ 


Jammer dat ik er niet aan kon doen voorafgaan:

‘Al ben ick maer een slecht-recht Amstelredammer, ick souw noch 
voor gheen Haerlemmer suffen.’ 


Deze fiere spreuk zou ik, in de hoop, dat mijne bescheiden stoutmoedigheid mij niet euvel en geduid zal worden, aan den geestvollen kettermeester op de lippen willen leggen, die in 't voorzegd Februari-nummer Dr. A. Piersons Adriaan de Mérival zoo prettig, humaan, zoo bij-de-hand heeft in verhoor genomen en gevonnisd.
Wat Dr. A. Pierson al lektuur ontvangen heeft in de laatste dagen! Ik vind het vleyend en aangenaam voor den romandichter, die zooveel oordeels opwekt, mocht ook een knap advokaat van het Christendom hem eenige zeer bondige onaangenaamheden gezegd hebben in het juist niet fraai getitelde Tijdschrift ‘Losen Vast.’ Andere nederlandsche kunstenaars valt dit voorrecht niet te beurt, zij geven een bundel gedichten uit, zij stellen een nederlandschen roman saâm, maar het behaagt heeren oordeelaars niet wijder dan de konst te gaan. Intusschen om tot onzen ‘slecht-rechten Amstelredammer’ terug te keeren, hij heeft mij een oogenblik van aangenaam genot verschaft. 't Ging mij als andere ‘dii minorum gentium’, die een gegeven sujet luchtigjens in sepia hadden gewasschen, en nu plotseling voor een kapitaal doek werden geplaatst, waarop hetzelfde sujet met de breede penceelbehandeling van een gevierd maestro stond gekonterfeit.
‘De Gids’ schonk ons weleer fraaye letterkundige tableaux, maar gedurende geruimen tijd hadden die op de maandelijksche ten-toon-stelling ontbroken. Thands, o onver-
{==302==} {>>pagina-aanduiding<<}
wachte vreugd! vond ik gelukkig mijn kapitaal stuk, wel niet van dezelfde hand als weleer, maar toch knap, geestig:

‘Al ben ick maer een slecht-recht Amstelredammer, ick souw noch 
voor geen Haerlemmer suffen, 
Om d' eer van Amsterdam, daer souw ick al vry wat om doen!’ 


Ik stond lang voor het kunstwerk te staren en telkens fluisterde Frederijck mij die beide regels in. Bij mijne langdurige kontemplatie heb ik mij ook wat kritiek veroorloofd. 't Is haast niet de moeite waard, om het te zeggen, maar reeds weleer bij de ten-toon-stellingen van vroegere jaren trof mij naast de geestige stoutheid van 't kritiesch penceel, soms eene dartele overhelling tot dat genre van ondeugendheid, 'twelk niet van goeden huize is - niet eens uit de school van Jan Steen. Zinspelingen op ‘slaapvertrekken van vrouwelijke dienstboden’ hadden mij vroeger gehinderd - thands vernam ik, dat men aan de ongelukken dacht, die in Zuidrichem zouden hebben kunnen plaats grijpen, hadde niet le beau Beelen groote beginselen van wijsgeerige moraal bezeten - thands werd ik indachtig gemaakt op 't geen er van Mevrouw Lawrence, van Freule Constance, zelfs van Caroline te maken ware geweest, ‘de goede gelegenheid en het malsche gras meêwerkende.’

‘Al ben ick maer een slecht-recht Amstelredammer, ick souw noch 
voor geen Haerlemmer suffen.!’ 


't Is of ik die regel niet vergeten kan - maar het ‘not too much of a good thing’ wil ik aanstonds op mijzelven en mijn amsterdamschen kettermeester toepassen, in de nederige verwachting, dat hij ons slechts het fijne aroom van zijne spitsvondige geestrijkheid zal doen genieten en zijne spekulatiën aangaande het malsche gras niet te spoedig aan het ‘profanum vulgus’ zal openbaren.
Met hem waardeer ik het voorrecht en de bonne

{==303==} {>>pagina-aanduiding<<}
fortune, die der kritiek in den Adriaan de Mérival te beurt viel. Maar ik wil dat voorrecht niet te hoog schatten. Werd er in 't jaar 1866 dan geen enkel ander goed, geen enkel ander opmerkelijk boek aangeboden, 't welk een geschiedschrijver onzer letteren niet ongemerkt zou hebben laten voorbijgaan? Ik vestig de aandacht op de

Gedichten van Bernard ter Haar. Derde 
verzameling. Arnhem, D.A. Thieme. 1866. 


Maar dit zijn meest gedichten van ouden datum, gedichten, die reeds in jaarboekjens het licht hebben gezien!
In de eerste plaats vind ik hier veel onuitgegeven poëzie - en vervolgens zou ik niet gaarne de paradox verdedigen, dat een kunstwerk, 't welk voor de tweede maal wordt uitgegeven, juist daarom alle recht op de aandacht verbeurd heeft, omdat het voor de tweede reize verschijnt. Alles hangt natuurlijk van het werk zelf af. Maar er doet zich hier een gantsch ander geval voor. Gedichten, korte schetsen in proza van onze beste litteraire kunstenaars verschijnen meestal eerst in een tijdschrift - en worden dan zelden stof voor de kritiek. Vereenigt de auteur ze in een afzonderlijken bundel, dan ziet hij zich zeer zelden met eenige belangstelling beloond - die dingen hebben reeds hier of daar ingestaan, heet het, en men neemt geene notitie van het boek.
Met welnemen echter van deze heeren veroorloof ik mij de vrijheid thands zeer expresselijk Ter Haars Gedichten als een welkom en belangrijk verschijnsel van dezen laatsten tijd te huldigen. De naam van Bernard ter Haar is van een zeer goeden klank op het gebied der nederlandsche poëzie en proza. Uitmuntende kunstwerken zijn aan dien naam verbonden, die wij niet behoeven te noemen, daar ze in ieders herinnering leven.

{==304==} {>>pagina-aanduiding<<}

Ziedaar wederom een Amsterdammer, maar een zoodanige; die niet als Frederijck zich met plaatselijke antipathiën vermeit, die veeleer er op uit is, teedere en kwetsbare plekken te verschoonen - een dichter des vredes, der eensgezindheid, der goede verstandhouding van allen tegenover allen. Eene loffelijke en eene schoone roeping: maar die met zeer groote zwarigheden gepaard gaat. In al deze gedichten van Bernard ter Haar herkennen wij denzelfden poëet des vredes en der zachtheid, die weleer zulke melodieuze strofen vol weemoed en gevoel aan een ‘Apostel des ongeloofs’ aan een ‘Abdelkader, den leeuw der woestijnen’, wist te wijden.
Ter Haar heeft zijn gemakkelijken versbouw, zijne vloeyende taal, zijne zeer prijzenswaardige eenvoudigheid van diktie overal in dezen bundel schitterend gehandhaafd. Zijne vrees, dat men den nu vast zestigjarigen Dichter minder gewillig gehoor zou schenken, dan voorheen, acht ik overdreven. Plaatste hij onder de velerlei scheppingen van de laatste twintig jaren niet zijn ‘Eliza's vlucht’, dat reeds in 1854 de lezers der Aurora, meer nog wellicht de lezeressen der Aurora het harte stal? Naar den vorm is dit poëem wellicht het schoonste dezer derde verzameling. De heldenmoed eener moeder was een uitmuntend onderwerp voor Ter Haars altijd zeer gevoeligen dichttrant. De vlucht der slavin mei het kind, dat men verkocht, dat men haar ontstelen wilde, vooral het oogenblik, waarin de zwakke vrouw hare zware vermoeyenis gewaar wordt en toch voort spoeden wil - is voortreffelijk geschilderd:

‘Maar de uitgeputte kracht bezwijkt, 
En 't knaapje lokt haar toe, 
Terwijl 't haar diep in de oogen kijkt 
- ‘Ik kan wel loopen, Moe!’ - 



{==305==} {>>pagina-aanduiding<<}


Zij zet het neêr, en 't huppelt blij, 
En houdt een poos haar voetstap bij, 
Toch merkt zij ras, hoe zij haar spoed 
Om 't kind vertragen moet.’ 
 
En als zij 't opneemt in haar schoot, 
En 't koestert in haar arm, 
Dan kust zij wel de kaakjes rood, 
Maar 't bibbrend kind niet warm: 
En als 't zóó bitter klaagt en krijt, 
Omdat het koude en honger lijdt, 
Dan is ze op teedre list bedacht 
Tot stilling van die klacht: 
 
- ‘Zie, hoe ik hier een appel vond 
Met hooggekleurden wang!’ - 
Zóó roept ze en kaatst dien langs den grond, 
- ‘Loop schielijk, Harry, vang!’- 
 
En de appel hupt en danst vooruit, 
En 't jongske giert van blijdschap luid, 
En vleit: - ‘Och doe het nog eens weêr!’ 
En weent of klaagt niet meer. 
 
Zóó wordt de weg voor 't kind verkort, 
Al valt hij eindloos lang; 
Zóó wordt weêr moed haar ingestort, 
Al blijft de toekomst bang: 
En toen zij, met zijn zoetsten lach, 
Haar Harry d' appel volgen zag, 
Toen brak een glimlach, naar het scheen, 
Nog door haar tranen heen.’ 


De derde verzameling bevat meer uitmuntends. Zij wordt geopend met den Thomas, een epiesch-lyriesch gedicht van groote verdienste. Dan volgt een rubriek: Uit de Slavenwereld, waarin, behalven het juist vermelde vers uit de Aurora van 1854, eene hulde aan Mistress Beecher Stowe, een lied op den amerikaanschen oorlog, een juichkreet over de bevrijding onzer west-indische slaven zijn verzameld. Beide laatste zangen

{==306==} {>>pagina-aanduiding<<}
dagteekenen van 1866 en staven met eene gantsche afdeeling: Stemmen des Tijds, 's dichters hernieuwde inspiratie voor alles wat de laatste jaren merkwaardigs en verrassends leverden. In den zang op den oorlog tusschen Noord en Zuid, wiens gruwelen met eene enkele strofe:

‘De dood rijdt op 't geschut, dat drommen nedermaait; 
Hij houdt, als legervaan, zijn zeisen opgestoken, 
Of trommelt op de affuit met dorre menschenknoken,’ 


plastiesch zijn geteekend, komt wederom alles aan op het denkbeeld: Vrijheid en Slavernij. Overal kampt de dichter - die overigens, zijner roeping getrouw, niet tot degenen behoort, die voor eene bepaalde groep van kerkelijke of politieke denkbeelden militeert - overal strijdt de dichter voor de vrijheid van den slaaf, tegen den oorlog, voor de afschaffing van de doodstraf. In dit alles is veel wat het gemoed van den poëet ontroert en tot geestdrift stemt, die strijd is de strijd van ieder edelmoedig, van ieder nobel hart - maar juist daarom is het dikwijls zoo moeilijk voor den dichter dat tal van algemeen in omloop zijnde frazen, die veel gebruikte gemeenplaatsen te vermijden, 't welk zijn lied iets vulgairs, iets alledaagsch zoude leenen, geheel in strijd met de eischen der schoonheidsleer. Ik beweer niet, dat Ter Haar op deze klip dikwijls gestrand zij, soms evenwel vind ik in eene enkele uitdrukking iets mats.
De afdeeling: ‘Uit de Slavenwereld’ wordt gevolgd door Tonen van Weemoed en Rouw. De lyrische poëet heeft er een paar zijner schoonste en liefelijkste liederen bij ingelascht. Weleer en Thans heet het gedicht, 't welk de eigen felle boezemsmart van den zanger over het verlies zijner echtgenoote openbaart, als hij op zijn eersten jaardag na haar verscheiden zijn heden en

{==307==} {>>pagina-aanduiding<<}
voorleden vergelijkt. Welk eene weelde voorheen op dien dag - hoe was de geliefde vrouw reeds vroegtijdig vol zorg voor het huislijk feest:

‘De blijdschap leent haar spoed en kracht; 
Hoe rept de tengre hand zich bevend snel in 't kleeden! 
Eer Vader volgen kan is Moeder lang beneden, 
Waar zij ‘den jaarge’ wacht.’ 
‘Reeds’ 
- getuigt de dichter - 
‘staat de stoel, die in het Boekvertrek zal pronken, 
De hooggevulde stoel, mij door haar hand geschonken, 
Van gloeiend purper overkleed: 
Met waaiers groen omstrikt, bij d'uchtenddisch geschoven, 
De wacht is uitgezet, of Vader komt van boven, 
En houdt het sein gereed, 
Daar kraakt mijn tred. Ik hoor mijn kroost van blijdschap gieren; 
't Sneeuwt lovers voor mijn voet, en krans en vendels zwieren 
Me om 't hoofd; doch stilte volgt weldra; 
Mijn kinderen, één voor één, gaan God in 't feestlied danken, 
Ik drink van 't kreupelrijm de tooverzoete klanken, 
Zij spreekt ze fluistrend na. 
Nu komt mijn drietal blij en jublend aangesprongen; 
't Heeft saâm zich op mijn knie, en aan mijn hart gedrongen; 
Ik torsch verheugd zóó lief een last, 
Dan sluit ik zwijgend, daar ons beider tranen leken, 
Die van verhoord gebed en zielsverrukking spreken, 
Mijn gade in de armen vast. 
Dit was mijn blij Weleer!’ 


Wederom een vers uit vroegere dagen - maar zoo indrukwekkend het leed van den zwaarbeproefden echtgenoot schilderend, dat ik niet vrees voor het verouderen van dit lied. Het is eenvoudig, liefelijk van toon, het ademt hollandsche huiselijkheid, hollandsch huiselijk lief en leed - daarenboven de weemoed van den diepbedroefden dichter vindt zoo aandoenlijke woorden, vloeit

{==308==} {>>pagina-aanduiding<<}
zoo ongedwongen, zoo onopgesmukt uit het hart van den treurenden echtgenoot, dat ik deze elegie het liefst van al de gedichten uit de derde verzameling hervind, herlees en op nieuw geniet.
Het tweede gedicht uit de rubriek ‘Tonen van Weemoed en Rouw,’ 't welk eene eereplaats naast het juist vermelde verdient, is getiteld: Op het kerkhof te Roozendaal. Ter Haar erkende, prees en bewonderde het schitterend talent van den jongeren de Génestet, hij getuigde:

‘Wat klonk uw jongelingslied reeds schoon! 
Vrij als der vooglen slag, door u in 't woud beluisterd, 
En zuiver als hun orgeltoon.’ 


Toen de jonge dichter tot smart van geheel Nederland op jeugdigen leeftijd stierf, vlocht Ter Haar hem een schoonen lijkkrans en legde dien op de eenvoudige grafterp van het kerkhof te Roozendaal. Reeds de aanhef is voortreffelijk:

‘Hier in de schaûw van lariks, beuk en linden, 
In d'opgang naar der heuvlen kruin, 
Door de avondzon getint met wieglend licht en bruin - 
Hier moest gij dan uw laatste rustplaats vinden! 
Niet aan den voet van 't blonde duin, 
En ver van Haarlems bloemendreven, 
Waar 't eerste lied der min door u was aangeheven, 
In Hollands rozentuin.’ 


Het gedicht, eerst in de Aurora van 1862 verschenen, later in de bloemlezing van Dr. J. van Vloten: Dicht en Ondicht (II deel) herdrukt, getuigde van Ter Haars onverzwakte dichterlijke kracht. Roerend schoon is het woord tot den ontslapen, genialen jonkman:

{==309==} {>>pagina-aanduiding<<}


‘Gij hebt reeds vroeg uw kruis op 's levens weg gevonden, 
(Schoon 't u met rozen bleef omwonden) 
En 't neêrgelegd eerst bij de baar. 
Gij, krimpend onder 't wee van onspoeds felste slagen, 
Hebt vroeg uw doornenkroon gedragen 
Op 't jeugdig hoofd, van lauwren zwaar!’ 


Na de liederen aan droevige herinneringen gewijd, volgen in dezen bundel: ‘Feest en Vreugdeklanken.’ Mij dunkt de zanger is gelukkiger geweest in dagen van rouw, dan op hoogtijden. Zijne verzen drukken veel moeilijker den jubeltoon, dan eene klacht uit. Zijne vreugde is wat al te ernstig, wat al te statig. Van geestige, schalke vroolijkheid is in deze gedichten geen spoor. Dit is bovendien een eigenaardige trek bij Ter Haar. Elke gedachte is eenvoudig en helder uitgesproken, maar kleedt zich in zekeren deftigen vorm, die alle denkbeeld van scherts verre buitensluit. Onder deze feestliederen las ik met sympathie het gedicht aan den verscheiden hoogleeraar Suerman op zijn vijftigjarig jubelfeest 10 Oktober 1859.

- ‘Wat staat die gouden kroon, 
Omvlochten van een krans van eik en lauwerblaren, 
Bij 't glansig zilver van die haren, 
Op 't onbewolkte voorhoofd schoon!’ 


't Is of het beeld van dien edelen, van dien edelmoedigen menschenvriend bij deze woorden voor mijn oog verrijst! Wie was waardiger, dan hij, de hoogbejaarde, de onverzwakte, de onvermoeid werkzame, om door den dichter-ambtgenoot te worden verheerlijkt op den gedenkdag van vijftig jaren aan wetenschap, aan het heil der menschheid besteed? Te recht besluit daarom deze:

‘Uw naam behoeft geen krans. Als elk der wezenstrekken, 
Die d'adel van 't gemoed op 't kalm gelaat ontdekken, 

{==310==} {>>pagina-aanduiding<<}

Blijft hij, in onuitdelgbaar schrift, 
In veler dankbren hart voor 't leven ingegrift.’ 


Ook bladen uit 's dichters reisboek zijn in deze verzameling opgenomen. Ik schenk de voorkeur aan het bekende gedicht: ‘Blik op Parijs van het kerkhof Père la Chaise,’ (en verkies de spelling la Chaize, omdat ze meer historiesch is) boven het ‘Afscheid van Tépliz’ en het ‘Welkom buiten’ van jongeren datum. In den ‘Blik op Parijs’, 't eerst geplaatst in de Aurora van 1857, kan ik met den Dichter niet instemmen, als hij uitroept:

‘Parijs! hoe opgepronkt en grootsch 
Maakt gij uw slaapvertrek des doods!’ 


Wat ‘opgepronkt’ is, kan, dunkt me, nimmer ‘grootsch’ zijn, de beide eigenschappen sluiten elkaâr uit. Maar er is meer, er is verschil van opinie tusschen den dichter en mij - de Franschen, de Parijzenaars brengen eene zeer eigenaardige hulde aan hunne dooden. De kerkhoven van Père la Chaize en Montmartre getuigen er om strijd van. De gantsche buurt rondom Père la Chaize heeft zich geheel gewijd aan wat men wellicht kerkhof-en graftombe-industrie zou mogen noemen. Alom zijn sepulchrale vercierselen en immortellen ten-toon-gesteld:

‘'k Zie kransen zonder tal van Immortelles wieglen, 
En 't zilvren letterschrift in 't flikkrend zonlicht spiegelen, 
En bloemen rijk in 't rond gestrooid 
Waarmeê uw hand de graven tooit.’ 


Waarom heeft de dichter geen vrede met een en ander? Werd hier eener doode bruid een grillig danskleed aangetrokken? Werd hier een spotlach met een traan gemengd? Moest daarom op Parijs zulk een hevigen uitval worden losgelaten:

{==311==} {>>pagina-aanduiding<<}


‘ô Stad des ongeloofs! met uw verniste zonden, 
Een wit gepleisterd graf gelijk!’ 


Zelden toornt Ter Haar in zijne gedichten. Zanger van vrede en eensgezindheid, heeft hij een gevoeligen, vaak overgevoeligen zin voor eene optimistische waereldbeschouwing, die elk verschijnsel, schoon zonder waardeering soms, toch gaarne verdraagt. Mij dacht de ijver en de belangstelling der Parijzenaars in hunne dooden een liefelijk, een treffend verschijnsel. Hunne beêvaarten naar het graf hunner overledenen getuigden mij van oneindig meer diep gevoel, dan gewoonlijk aan de ‘wufte’ Franschen door Hollanders wordt toegekend. Mij werd op Père la Chaize van nog iets anders gesproken dan van ‘wuftheid’ - ik heb hoogachting voor dien kultus der dooden en voor de uiterlijke teekenen, waarin hij zich openbaart.
Een andere sortie op Pellissier en den oorlog in den Krim is volkomen gewettigd door 's zangers strijd tegen den oorlog in 't algemeen. Krachtiger dan elders ergens klinkt hier eene imprekatie tegen den veldmaarschalk:

‘Kies om zijn naam en werk bij 't nageslacht te prijzen, 
Voor hem geen standbeeld van metaal, 
Maar laat hier zonder marmerpraal, 
Een Pyramide uit witgebleekte beendren rijzen, 
En kroon haar allerhoogsten top 
Met een ontvleeschten menschenkop!’ 


Met nog twee rubrieken Velerlei en Liederen, waarbij zich de reeds vermelde Stemmen des Tijds voegen, wordt deze bundel besloten. Bij Velerlei - is velerlei zeer middelmatigs - het lied Aan mijn Kleinzoon daarentegen is met beminnelijke hartelijkheid en goed humeur gezongen. In de Stemmen des Tijds levert Ter Haar de bewjjzen van zijne jongste en voortdurende dichterlijke werkzaamheid.

{==312==} {>>pagina-aanduiding<<}

De strijd onzer eeuw op godgeleerd-wijsgeerig gebied spiegelt zich 't liefst in deze nieuwste gezangen af. Het verwijt Aan Ernest Renan is een schoon vers - naar den vorm schoon, vooral ook naar den inhoud schoon voor ieder, die niet onder de toovermacht van Renans stijl en degelijk onderzoek - hoe ver ook in grondigheid onderdoende voor een koninklijken tübingschen geleerde - geloof kan hechten aan de bewering, dat het werk van den parijschen hoogleeraar een volkomen fiasco heeft gemaakt.
Doch van deze jongste liederen geviel mij het best de Blik op het oorlogsveld in Duitschland - Juni en Juli 1866. 's Dichters oorlog tegen den Oorlog vindt krachtiger strofen dan ooit te voren. In den aanhef reeds klinkt het:

‘Ziedaar nu uw triumf, verlichting en beschaving! 
De hemel van den brand der dorpen rood gekleurd! 
Een zevenjaarge krijg voleind in dertig dagen, 
Maar ook een menschenoogst in 's levens bloei verslagen 
En Duitschland's landkaart stuk gescheurd!’ 


Uitmuntend is de klacht:

‘Wat hoopt ge, dat de geest des tijds verzoening werke? 
Dat door de macht der liefdeleer 
De stem der menschelijkheid in 't harte triumfeer? - 
Vraag naar geen recht der volken meer! 
Maar krom gedwee uw hoofd voor 't vuistrecht van den sterke 
En voor de tromp van 't naaldgeweer!’ 


't Best geslaagd van 't gantsche gedicht vond ik het volgend fragment:

‘En nu, trompetten schalt met schettrende fanfaren! 
Span uit uw vaandelkrans, Berlijn! om dak en tin', 
En haal uw Rijksmonarch, aan 't hoofd der ruiterscharen, 



{==313==} {>>pagina-aanduiding<<}


Langs de overvlagde straten in! 
Vlecht de armen tot een schild, waarop ge uw vorst kunt dragen 
't Hosanna smoor den kreet van wie daar weenend klagen; 
Helaas! hoe menigeen, die wegschuilt met zijn smart, 
Ziet, als hij naar die wolk van vlaggen 't oog gaat beuren, 
Een lijkwâ voor de doôn, een rouwfloers voor wie treuren, 
In 't glinstren van dat wit en zwart.’ 


Men ziet het - Bernard ter Haar is nog de zanger van vroeger, nog steeds klopt hetzelfde gevoelige, edelmoedige hart voor alles, wat menschelijke geestdrift en menschelijke deernis kan wekken, in den boezem van den zestigjarigen dichter. En naast deze uitmuntende eigenschappen merken wij evenzoo de natuurlijke schaduwzijde van zijn talent, overgevoeligheid ras tot weekheid ontaardend, breedsprakigheid, vaak met deftige gemeenplaatsen pronkend, onverstoorbare statigheid, dikwijls tot stijfheid inkrimpend - maar aan de andere zijde wederom denzelfden vloeyenden, aangenamen versbouw, dezelfde helderheid van diktie, denzelfden genereuzen strijd voor de edelste belangen der menschheid. Nog een wensch heb ik voor den door mij veelszins hooggeachten dichter - hij trekke zijn afscheidsgroet aan de Muzen uit de voorrede weder in, de nederlandsche Poezie zal er niet anders dan wel bij varen 1).

{==314==} {>>pagina-aanduiding<<}

Kan ik ook met den jonkman van Breêroô niet getuigen:

‘Al ben ick maer een slecht-recht Amstelredammer....’ 
zoo durf ik hem gerust na te zeggen. 
 
‘Om de eer van Amsterdam, daar souw ick al vrij wat om doen:’ 


Daarom vaar ik voort met hulde te brengen aan de amsterdamsche uitgevers Gebroeders Van Es, die het voornemen hebben opgevat eene reeks van geïllustreerde novellen in 't licht te zenden voor zoo geringen prijs, dat vast bijkans ieder, die lezen kan, ook de aardige boekdeeltjens zal kunnen betalen. Of de inhoud en illusstratie eenigszins aan dien lagen prijs herinneren? Ik neem er de proef van door een oogenblik de aandacht te vestigen op
De Graaf de Saint-Ybar door A. Ising.


Geïllustreerd door Chs. Rochussen. 2 deelen.


Amsterdam, Gebr. Van Es.
Wederom een kunstwerk, dat eerst bij afdeelingen in een tijdschrift: het Nederlandsch Magazijn is verschenen en daarom, vrees ik, bij de hooge kritiek volstrekt niet als eene ‘bonne fortune’ zal zijn aangeschreven. Ik wenschte van onze geestrijke Gustave Planche's, van onze élégante Emile de Montégut's te mogen vernemen, of een werk van George Sand - Mlle la Quintinie,

{==315==} {>>pagina-aanduiding<<}
l'Homme de Neige, le Marquis de Villemer - een werk alzoo uit de laatste dagen der met de moraal en het Christendom verzoende oude zondares, daarom minder gehalte bezit, omdat het eerst in de Revue des deux Mondes is geplaatst en later afzonderlijk is uitgekomen? Ja, maar het Nederlandsch Magazijn en de Revue des deux Mondes! Mijne heeren! daar is een uitmuntend stelsel van deprecieeren, exklameeren en negeeren, waardoor veel ernstig denken en werken wordt ter zijde gesteld. Ik wenschte wel eens in de gelegenheid te komen mijn zinrijken en volgeestigen amsterdamschen kettermeester, ‘die voor geen Haerlemmer en sal suffen,’ bij mij in mijn nederig studievertrek voor een pooze op te sluiten - ik wenschte hem dan hier naast mij te zetten, ik, met den sleutel van de kamer in mijn zak, en hij, gedwongen te luisteren naar wat ik hem zou voorlezen - als volgt:
‘'t Is Herfst, en de klingen met haar afwisselende tinten, met haar kreupelhout en heidebloemen, haar mos en zand, met het hoog geel der bloeiende bremstruiken tusschen het bruin en groen en wit, de klingen strekken zich al golvend voor u uit zoover de blik reikt. Aan uw linkerhand liggen de bosschen, waarachter Eikenduinen, Loosduinen en Monster zich verschuilen, rechts rijzen de zandige zeeduinen, met spichtige helm bekroond, links achter u ziet gij den Haagschen toren, en boven u den wijden hemel.


Ruim kunt ge hier ademen, vrij hier loopen en dwalen naar alle kanten. Geen nijdige sloten, geen hekken of muren snijden u den doortocht af: geen gedrang van menschen noopt u te letten hoe en waar gij gaat. Nogtans die klingen, waar de wandelaar tegenwoordig slechts een herder met zijn schapen, een veldwachter of eenzamen jager ontmoet, waren vroeger het jachtperk van den adel, konden vroeger koningen en prinsen bekooren, en het blonk er dan van goud en zilver, het weergalmde er van 't vroolijk veldgeschrei, doordringend hondgebas en schetterend hoorngeschal. Hier ving men ‘hayr met hayr en veer met veeren’, gelijk de heer van Brandwijk (Westerbaen) het noemde, dat is, dat met brakken of hazewinden

{==316==} {>>pagina-aanduiding<<}
jacht werd gemaakt op hazen, terwijl met afgerichte roofvogels, als havikken, tersels, uilen en valken - een weispel in ons land tot een bijzondere hoogte gebracht - eksters, reigers, kraaien, hoenders en ander gevederd wild gevangen werd. - De uitgestrekte duinstreek, onbebouwd en van geen wateren doorsneden, was dan ook uitmuntend geschikt voor het vorstelijk vermaak, dat het vluchtbedrijf met den edelvalk op reigers schenken kon. Reeds Maurits had er zich, vooral tijdens het twaalfjarig bestand, met tal van adellijke heeren menigmaal in verlustigd. De verdreven koning Frederik van Bohemen en zijn gemalin Elisabeth waren ook groote liefhebbers van dat jachtbedrijf, en niet minder de tweede Willem, die hier in de duinen reeds als kind zijn rijkunst had getoond en die altijd een groote voorliefde voor deze wildbaan koesteren bleef. - Ook thands nadert daar in volle vaart een troep ruiters met wapperende pluimen en fladderende mantels, en vooraan rijdt de Prins van Oranje, met zijn valkenier nevens hem. Hij is geheel in 't zwart gekleed, waartegen het wit van den kraag of bef en van het geplooide overhemd, dat, boven den gordel, uit den daar zijwaarts weggesneden rok te voorschijn komt, hel afsteekt. Ook de liggende veeren op zijn hoed, zijn rijhandschoenen met kappen en zijne hooge sluitende jachtlaarzen zijn zwart, want de Prins is in den rouw over zijn vader, die nu juist zeven maanden geleden, op 14 Maart 1647 gestorven is..... De valkenier van Zijn Hoogheid droeg een giervalk met de kap over den kop op de linkervuist en hield de veters of lange riemen, aan de schoenen of lederen voetbanden bevestigd, naar den eisch tusschen de pink en den derden vinger geklemd. Toen het jachtgezelschap de bosschen van Eikenduinen tot op omstreeks vijf minuten was genaderd, hield het, steeds tegen den wind in, halt. Er werd op ruimen afstand bij eene hoogte een voorpost uitgezet. Toen stelde ook de Prins zich op post met zijn valkenier, nadat deze een tweeden 
jager, insgelijks met een valk op de vuist, zijn plaats had aangewezen. - 't Was drie uur in den namiddag, de tijd alzoo dat de reigers met het voedsel voor hunne jongen naar de nesten in het bosch terugkeerden. - ‘Zou er wat komen, Gier?’ vroeg de Prins aan zijn valkenier, die dezen eigenaardigen naam droeg. - ‘Gerust, Uw Hoogheid,’ verzekerde de man van 't vak. ‘Er zitten er hier genoeg, Herry stijgt al af.’ vervolgde hij na een korte poos. ‘Ze weten wel, dat de Prins niet van wachten houdt.’ - ‘Links of rechts?’ vroeg de Prins. - ‘Herry staat links.’ - ‘Geef hier den

{==317==} {>>pagina-aanduiding<<}
vogel!’ En den prins nam den valk over en reed, door Gier gevolgd, rechts af. - ‘Daar heb j'em!’ riep Gier, naar de lucht wijzende, waar zich werkelijk een reiger vertoonde. ‘Niet te vroeg werpen, je Hoogheid.... 't Is een mooie, 't zal een fiksche jacht geven.’ De paarden werden ingehouden, en met gespannen aandacht volgde Willem de vlucht van den reiger. Toen deze hem voorbij en een honderd passen verder was, wierp de Prins zijn valk, wiens schoenen en veters hij reeds los had gemaakt. Ook de tweede valkenier, die insgelijks den reiger te gemoet was gereden, had zijn vogel losgelaten. - Eerst vlogen de valken laag bij den grond en in tegenovergestelde richting van elkander, de een links, de ander rechts. - ‘Hij heeft ze al in de gaten!’ riep Gier, ‘hij gooit zijn ballast uit, kijk hij eens doorgaan.’ - Werkelijk had de reiger de valken in de laagte bespeurd. Op het zien van 't hem dreigend gevaar, had hij zich ontlast van het voedsel dat hij zijn jongen brengen kwam, en trachtte nu, met inspanning van alle krachten, het bosch te bereiken, waar hij zich zou kunnen redden. Maar's Prinsen valk vloog tusschen het bosch en den reiger in. ‘Hij zwenkt!’ riep de Prins eensklaps. En 't was zoo: de reiger, die tegen den wind invliegende, vreesde het bosch niet te zullen kunnen bereiken, keerde zich plotseling om en zocht met den wind meê, de vrije ruimte. - Het gantsche jachtgezelschap volgde in vollen ren de richting genomen door den reiger, die met zijn langen spichtigen bek vooruit, den dunnen hals een weinig gebogen, de lange pooten achter zich uitgestrekt en zwevend op zijn ronde vleugels, de lucht scheen te doorboren. - De valken, vogels van een gansch andere natuur, ineengedrongen met korte maar sterke snavels en klauwen, den ronden kop met groote schitterende oogen, stevig op den korten nek geplant, klommen op hun gewelfde, puntig uitloopende lange vleugels 
schroefswijs aan weêrskanten van den reiger op en hadden weldra bijna gelijke hoogte bereikt. - Nu begon de belangwekkendste phase der jacht. De reiger, wiens instinkt hem leerde dat hij van zijne vijanden niets te duchten had, zoolang hij boven hen blijven kon, klom in zijn vlucht hooger en hooger. De valken, die hun prooi niet konden aanvallen van onderen naar boven, trachten het den reiger af te winnen en nog hooger te klimmen dan hij. Zoo verhieven de drie vogels zich, altijd voortgaande te gelijk; tot dat zij als kleine zwarte stippen afstaken tegen het fijne blauw van de heldere octoberlucht. Toch kon het geoefende jagersoog hunne bewegingen nog volgen. - ‘Zij klimmen nog,’ riep de Prins. -

{==318==} {>>pagina-aanduiding<<}
‘Ja, maar Jack wint!’ zei Gier. - Jack was de uitmuntend afgerichte valk, dien de Prins geworpen had. - ‘Zou je denken?’ vroeg de Prins half ongeloovig, terwijl hij, steeds omhoog starend, zijn paard nogmaals de sporen voelen deed, en heenstoof over hoogten en laagten in vollen ren, maar een oogenblik later riep hij zelf: ‘Jack heeft het gewonnen: hij stoot!’ - ‘Maar mist,’ vulde Saint-Ybar aan, de eenige, die met Gier den Prins op zij gebleven was. - Door een snelle wenking had de reiger den aanval weten te ontgaan; maar daardoor was nu ook de tweede valk hoog genoeg boven hem gekomen om op zijn beurt te kunnen stooten: de reiger zwenkte weder, verloor nogmaals in hoogte, en Jack, intusschen weêr gestegen, kon weder een nieuwen aanval beproeven. Zoo wisselden de valken elkander af, maar de reiger ontkwam telkens hun klauwen. Toch was hij door de herhaalde zwenkingen zooveel gedaald, dat de bewegingen der vogels thans beter te zien waren. - ‘Hij kent het spelletje,’ prevelde Gier. ‘Ja, Jack, mijn jongen, die mooie doorgang helpt je weêr niet - je kunt hem niet binden, hij is je te fijn.’ Zou uw Hoogheid ook een derden valk doen werpen?’ vroeg Saint-Ybar. ‘Dat acht ik niet noodig, Ybar,’ antwoordde Willem. ‘Neen, Uw Hoogheid!’ ijverde Gier, ‘dat zou een eeuwige schande voor Jack zijn. Ze moeten het met hun beiden klaren - geen drie tegen één’ - ‘Daar heeft hem de tweede valk!’ riep de Prins. - ‘Bijna,’ verbeterde Saint-Ybar. - ‘De eene klauw zat er in,’ zeî Gier. ‘Nu zal Jack hem gauw hebben; toe maar jongen.... Zie hem eens klimmen. Een mooie stoot! Hij is er!’ - Werkelijk was het 's Prinsen valk gelukt, den reiger met de klauwen in den nek te vatten: spoedig had ook de tweede valk den vluchteling gegrepen. Langzaam en 
schroefswijs daalde de reiger met uitgespreide vleugels naar beneden, een blijk, dat de valken hun prooi geen doodelijke wonde hadden geslagen. Toch bleven zij die prooi vasthouden, tot dat de valkeniers hun levende duiven voorhielden, waarop zij zich toen oogenblikkelijk stortten. Gier had intusschen den reiger op den rug gelegd, en terwijl hij den afgematten vogel met de knie in bedwang hield, bond hij hem aan een der pooten een koperen plaatje, waarin gegrift stond: ‘Guillaume de Nassau d'Orange, 14 Octobre 1647.’ ‘Toen gaf hij den vogel de vrijheid weder.’
Mij dunkt, dit is eene voortreffelijke schildering en de hooge kritiek, die zoo zeldzaam het genoegen smaakt een oorspronkelijk nederlandsch kunstwerk in proza, een neder-
{==319==} {>>pagina-aanduiding<<}
landschen roman aan te treffen, zou niet ten eenemale teleurgesteld worden, zoo zij met welwillendheid het bestaan van Isings Saint-Ybar opmerkte. De valkenjacht is uitmuntend geschilderd - ieder detail met beknoptheid, netheid en studie beschreven. Het gantsche werk deelt in deze goede eigenschappen, misschien heerscht de zucht tot beknoptheid, tot degelijkheid wat al te sterk in het met echte kunstenaarssoberheid aangelegde bestek van dezen roman.
De Graaf de Saint-Ybar is veeleer een historische studie, dan een historische roman. De fransche Graaf, een historische personage, is de eenige hoofdfiguur - voor hem is al de belangstelling, de liefde, de studie van den auteur. Hij treed op in het tijdvak van Augustus 1647 tot Februari 1648 en poogt te 'sGravenhage de politiek van, Mazarin en Anna van Oostenrijk tegen te werken, door het sluiten van een afzonderlijken vrede tusschen de Geüniëerde Gewesten en Spanje te bevorderen. Saint-Ybars antecedenten in Parijs zijn door den gewetensnauwen onderzoeker zóo beknopt saâmgevat, dat een oningewijde zich in het hoog gezelschap, 't welk te midden van het tweede hoofdstuk wordt ten tooneele gebracht, niet aanstonds t'huis gevoelt. Madame de Longueville, de prins van Condé, de Graaf d'Avaux, de Coadjutor de Retz en madame de Chévreuse verschijnen allen zeer snel in een kort exposé, dat tweemaal gelezen mag worden, om Saint-Ybars pozitie in den Haag volkomen te vatten. Al de overige personen van deze uitmuntende studie, Willem II, Ridder Constantijn Huyghens en zijn gezin, Westerbaen, de Raadsheer de Knuit, Amalia van Solms, Jonkheer van der Lisse en de dochter van de Knuit groepeeren zich om hem henen, zijn vluchtigjens met een paar potloodstrepen, maar scherp en geestig geschetst.

{==320==} {>>pagina-aanduiding<<}

Westerbaen deelt, dunkt me, te veel in de gratie van den auteur. Ik heb iets bizonders tegen Westerbaen, den man, die de weduwe van den onschuldig onthalsden Groenevelt huwde, die zich genoegelijk vermeyen kon in het bezit der nagelaten goederen van den zoon des Advokaats, die zijn leven in werkelooze villegiatuur doorknutselde en er eenige snipperuren uit afzonderde, om een uitval te wagen tegen den koninklijken Vondel. Ising heeft hem ook ergens te recht eenige kleine hatelijkheden tegen Vondel in den mond gelegd - maar voor 't overige zoo zeer in de schaduw gesteld, dat deze vluchtige opmerking reeds te uitvoerig voor zijne onbeduidende figuur is.
En schoon nu de Graaf de Saint-Ybar uit een geïllustreerd tijdschrift is overdrukt - geïllustreerd door de bevallige tooverstif van Charles Rochussen - beken ik ten slotte gaarne, dat ik de uitgave van dit kunstwerk met groote sympathie heb begroet, omdat het inderdaad jammer zou geweest zijn, indien deze degelijke studie in de kolommen van een tijdschrift verspreid gebleven en daarom wellicht minder bekend ware geworden, dan zij verdiende. Het lot van sommige boeken is dikwijls zeer zonderling - het eene maakt reputatie om de gevestigde reputatie van zijn auteur, het ander om de fraaye kleuren van het reusachtig aanplakbiljet zjjns uitgevers. Isings werk verdiende mijn lof waarlijk niet om de allerliefste houtsneê-gravuren van Rochussen - het boekjen is net en bevallig uitgegeven - maar verre het beste is de konsciëntieuze kompozitie van den kernachtigen auteur.
April 1867.







{==321==} {>>pagina-aanduiding<<}

Eene redevoering van Prof. J.J. van Oosterzee.

‘Naast den geest der kritiek wensch ik aan den geest der hulde, der waardeering, der aanmoediging van het goede een ruime plaats te zien aangewezen.’


J.J. van Oosterzee.
- ‘Mijnheer de Voorzitter! ik vraag het woord!’
De voorzitter. - ‘Het woord is aan onzen jeugdigen heer Toastmuller!’
De heer Toastmuller. - ‘Mijneheeren! Wanneer ik met hartelijke ingenomenheid konstateer, dat in dezen feestelijken kring de aangenaamste stemming ter waereld heerscht, dan is het, mijneheeren! met een gevoel van trots, dat ik mij beroep op den eeretitel van uw aller broeder, op den eerenaam van student!’ (Agitatie aan de zijde van het buffet der Sociëteit.) ‘Dan, Mijneheeren! overstroomt eene gewaarwording van algemeene tevredenheid mijn jong studentenhart, dan hef ik fier het hoofd omhoog en luister ik in verrukking naar het wapperen der eerebanier onzer weerbare Alma Mater!’ (Daverende toejuiching.) ‘Dan is het mij, of ik het heilige bewustzijn mag koesteren, dat daar een der kostelijkste uren van ons dierbaar studentenleven wordt doorleefd - dan word ik meer en meer doordrongen van de heerlijke

{==322==} {>>pagina-aanduiding<<}
overtuiging, dat de volle hoorn des overvloeds, de schat der amikaliteit, der studentikoziteit, der jovialiteit over mij wordt uitgestort!’
(Incident. De geachte spreker werpt in zijne geestdrift een klein tafeltjen met half gevulde flesschen en leêge glazen omver. Luid bravogejuich. Eenige stemmen roepen om Karel, den buffetknecht, en nieuwen wijn. De geachte spreker vervolgt):
‘Dan, Mijneheeren, klimt in mijne borst het alleszins gerechtvaardigd verlangen, om aan zoovele edele aspiratiën hulde te doen - dan is het mij behoefte des harten voor u allen uit te spreken, wat mij op dit oogenblik zoo gelukkig maakt - ik wensch een heildronk in te stellen op den voortdurenden bloei van onze vriendschap, op de studentikoziteit, op de jovialiteit, op de amikaliteit......’
(Luid geroep en geraas! Algemeene deelneming. Groot sukces van den geachten spreker.)
Het gordijn valt.
Zal ik een tweede bedrijf schilderen? Misschien zou ik mij dan neêrzetten in eene der vele gehoorzalen van eene onzer talrijke afdeelingen der Maatschappij tot Nut enz. - of wat hooger vlucht heeft genomen. Wederom veel woorden, ontzachlijk veel woorden, hartelijke welgemeende woorden, minder luid gejuich, geen wijn, behalven in de kamer van 't geacht Bestuur ‘dezer afdeeling’ en groot sukces van den geachten spreker. Lake het, wie lust heeft zwartgallig te zijn, mij komt dat jovializeeren, dat amikali-zeeren, dat fraternizeeren nog steeds vrij onschuldig voor. Wat onze jongelingschap begon in de eerste frissche vaag van levenskracht en levensmoed, mogen onze mannen dat niet voortzetten onder de leuze van letterkundige uitspanning,

{==323==} {>>pagina-aanduiding<<}
mogen zij hunne oratie-toasten, of toast-oratiën niet voordragen als ‘de vrucht van weinige uitgewoekerde uren?’
Ja, maar niet elke voorlezing heeft dit goedhartig toast-karakter, sommigen streven naar hooger doel - zij worden ons bekend gemaakt als kunstprodukten in den vorm van kleine romans - en ik heb er een paar bijgewoond, die ik nooit vergeet, omdat ze allervoortreffelijkst werden voorgedragen in het Betuwsch - of zij worden ons op-gedischt als populaire wetenschap, of als louter humour.... Daar is nog niets tegen dit popularizeeren, niets tegen dit humourizeeren - en zoo er kritiek geoefend wordt, mocht zij er altijd spreken in dien milden geest, welken de regelen aan 't hoofd van dit opstel hulde doen.
Vele redenaars bestemmen echter hunne oratorische scheppingen voor ‘ruimer kring.’ Tegen jovializeeren, tegen popularizeeren heb ik niets, maar beswaren opper ik soms tegen..... drukken. Kritiek op een toast, kritiek op eene voordracht, die voor uw bizonder genoegen gehouden is door den geachten spreker, welke zich zoo volijverig bereid verklaarde op het verzoek van den geachten sekretaris ‘dezer afdeeling’ - dit noem ik nurkschheid, maar eene gedrukte redevoering mag het onderwerp uitmaken van letterkundige kritiek en daarom vestig ik de aandacht op:
De vrouw en de nieuwe litteratuur.


Eene voorlezing van J.J. Van Oosterzee.


Utrecht, Kemink en Zoon. 1867. (80 bladzijden.)
À tout seigneur tout honneur! Ik beken, dat de titel veel belooft en dat de belangstelling des redenaars op onbelangrijker onderwerpen zou kunnen gevestigd zijn, dan op ‘de vrouw en de nieuwe litteratuur.’ Aanstonds na de lezing dezer oratie ging het mij, als den jeugdigen heer Toastmuller en vroeg ik het woord. Maar niet om een

{==324==} {>>pagina-aanduiding<<}
‘heildronk’ in te stellen; ik wenschte eene kleine diskussie aan te vangen met den eloquenten redenaar over sommige bizonderheden in zijne verhandeling. Eene kritiek touten-règle bedoel ik niet, want ik wil gaarne in de lofspraak deelen door den hoogleeraar aan zijn rotterdamsch gehoor geschonken, ‘dat het (hem) zeker het persoonlijk genoegen dezer spreekbeurt niet zou bederven door den bitteren nasmaak eener min humane kritiek.’
Bij zooveel schoons en bevalligs als er juist in deze stof schuilt, zal het des begaafden redenaars onwil toch niet wekken, wanneer ik hier en daar te midden zijner woorden eene poos wensch na te denken over den indruk zijner beschouwingen. Ieder toch, die militeert voor wat schoon is en edel, zal met den cierlijken spreker wel sympathie koesteren voor ‘de vrouw en de nieuwe litteratuur’ - zal wel hier en daar de begeerte voelen opkomen, om over een ander iets te vragen, iets nader te onderzoeken, of wel op humane wijze steeds over een of ander met den welsprekenden redenaar van gevoelen te verschillen.
Na eene opsomming van sommige beroemde vrouwennamen uit de Oudheid, gaat de hoogleeraar voort met de bewering, dat ‘dergelijke schitterende lichten zich zelfs in de schoonste dagen der Oudheid slechts enkele malen vertoonden, (dat) een oogst van belangrijke namen (ontbreekt), wanneer wij een oogenblik stilstaan op het nevelig gebied van de midden-eeuwen.’ Eene bladzijde verder komt de glans van Anna Comnenaas letterroem ‘de nevelen der twaalfde eeuw’ verhelderen. Aanstonds begin ik met eene vraag.
Hoe lang nog zullen wij in Nederland, in onze eloquentste verhandelingen, in onze populairste leerboeken gekweld worden met ‘de nevelen der midden-eeuwen’?

{==325==} {>>pagina-aanduiding<<}
Zou het eindelijk geen tijd worden dien lieu-commun te schrappen? Dat was een goed woord in den mond onzer deftige verhandelaars uit het begin dezer eeuw, eene gepaste fraze voor schrijvers als Witsen Geysbeek en zijne vrienden. Wat hebben de west-europeesche volkeren van 1096 tot 1517 toch voor euvels gedaan aan de Heeren, dat zij door hen steeds in een nevelig gebied geplaatst en met hevelen omhuld worden? Was dat tijdvak niet een der vruchtbaarste voor de ontwikkeling van het germaansche element in Europa? Stamden niet uit het huwelijk van romaansche, keltische en germaansche natiën krachtige telgen als het frankische Rijk onder den grooten, te vroeg geboren Karel den Groote? Hoorde men in het sombere dal van Roncevale, onder de schaduwen van de bruine dennen der Pyrenaeën, den Pair Rolant den elpenbeenen hoorn niet steken, om zijnen meester te verwittigen van zijn val? Waren Olivier en Bisschop Turpijn geene dappere paladijnen, zoo goed als Karlemeine zelf, die met de hulp des Aartsengels de Sarracenen versloeg als honden?
En gints in 't hart der germaansche wouden werd daar niet, trots de halstarrige gemeenplaats, dat er in die duistere Midden-Eeuwen (476-1517) niets edels of schoons kan ontkiemen - werd daar niet een der krachtigste heldenzangen geboren, die ooit de harten der Germanen zou doen kloppen - en doet kloppen, Heeren! nog tot op dezen dag - voor den sterken Siegfried van Nederland, voor de fiere Chriemhilde van Worms, de blonde zuster van Koning Gunther? Klonk gints in 't Westen ter burchtzaal van den normandischen Baron de luite niet van den vindingrijke menestreel, als hij van Arthur en de Graal-queste fabuleerde voor de edelvrouwen met hare glinsterende hemelsblauwe oogen en voor de pages met hun golvend korenblond hair?

{==326==} {>>pagina-aanduiding<<}

En zat daar onder de booggewelven der parijsche kathedraalschool geen tal van begeerige discipelen, om de wetenschap van den welbespraakten, maar oppervlakkigen Willem van Champeaux op te vangen, totdat de skeptische vraagwoede van Pierre Abelard hem van zijn hoogen zetel verdreef? Stroomde daar niet een schat van wijsheid van de lippen der scholastieke doctoren en stortte de innigste vroomheid des harten daar niet de zoetste verrukkingen des geloofs in geschrift op geschrift uit, totdat eindelijk de christelijke bespiegeling hare schoonste glorie won met de Imitatio, de fijne kasplant, wier liefelijke geur miljoenen zielen heeft verkwikt? Was het niet diezelfde dorst naar het ondoorgrondelijke wezen des Allerhoogsten, welke het penceel bestuurde van een biddend kunstenaar als Fra Angelico da Fiësole, welke Giotto en Cimabue, zelfs onze Memlings eh Van Eyks bezielde?
Mij valt hier de schoone bladzijde te binnen, welke ik eens met een hooggewaardeerden vriend las - eene bladzijde van Théophile Gautier, die zoo terecht hulde doet aan het vroom gemoed der oud-italjaansche meesters:

‘Cimabue, Giotto, 
Et les maîtres pisans du vieux Campo Santo.... 
............ 
C'étaient des ouvriers qui faisaient leur ouvrage, 
Du matin jusqu'au soir, avec force et courage; 
C'étaient des gens pieux et plein d'austérité, 
Sachant bien qu'ici bas tout n'est que vanité; 
Leur atelier à tous était le cimetière: 
Ils peignaient, près des morts, passant leur vie entière: 
Puis, quand leur doigts raidis laissaient choir les pinceaux, 
On leur dressait un lit sous les sombres arceaux. 
Ils dormaient là, couchés auprès de leur peinture, 
Les mains jointes, tout droits, dans la même posture 
De contemplation extatique ou sont peints, 
Sur les fresques des murs, leurs anges et leurs saints.’ 



{==327==} {>>pagina-aanduiding<<}

En dit alles uit ‘het nevelig gebied der Midden-Eeuwen’, hetzelfde tijdvak, waarin Dante Allighieri zijn waereld-beroemd meesterstuk schreef, waarin Ariosto verscheen met zijn onsterfelijken Orlando, waarin de Nôtre-Dame te Parijs, de Domkerken te Keulen, te Utrecht, te Sevilla werden gebouwd, waarin....... maar waartoe zooveel geldige bewijzen om éen lieu-commun te weerleggen? Wij hebben er niet tegen, dat iemand de betrekkelijke ruwheid der staatsinstellingen van het feodaal Europa (814-1096) gispt - maar we wenschen over tien eeuwen van klimmende beschaving, ontwikkeling, verlichting, waarin de geurigste rozen der kunst ontloken, waarin de bazis van ons modern staatsleven werd gelegd, geen geheim-nisvolle nevelen te doen zweven, alsof de arbeid van hen, die een leerboek over de Geschiedenis der Midden-Eeuwen hebben geschreven, volkomen onopgemerkt ware voorbijgegaan.
Ik moet nog een tweede gemeenplaats aan de orde stellen. Na de vermelding van de beletselen, die in de Midden-Eeuwen de eigentlijke litteraire vrouw verhinderen op te treden, vervolgt de Spreker, door het overgangstijdperk vóor de Hervorming aan te roeren. Vooraf nog wordt er gewag gemaakt van ‘het eerste geestelijke drama door de hand eener non (Rhoswita) bearbeid’ en wordt dit kort na Anna Comnena (XII. Eeuw) gesteld. Een weinigjen chronologie is soms eene goede zaak. De non Hrotsvitha uit het klooster te Gandersheim bewerkte reeds twee eeuwen vroeger martelaarslegenden in den trant van Terentius' komediën. Een geestelijk drama werd door hare zeer gebrekkige latijnsche metriek zeer stellig niet in 't leven geroepen 1). Maar dit bedoelen wij thands

{==328==} {>>pagina-aanduiding<<}
niet. De gemeenplaats, welke wij voor een oogenblik in diskussie wenschen te brengen, luidt: ‘Doch ook dat zou gebeuren (het optreden der litteraire vrouw), waar, na denval van het Byzantijnsche rijk in Europa de beoefening van kunsten en wetenschappen met nieuwen luister herleefde.’
Weder een nog hier en daar voorkomende commonplace, welke door de geleerde onderzoekingen van den munchener hoogleeraar Georg Voigt (Die Wiederbelebung des classischen Alterthums. Berlin 1859.) nu eens voor al het zwijgen moest worden opgelegd. De ‘beoefening van kunsten en wetenschappen’ herleefde niet ‘na den val van het Byzantijnsche rijk’ (1452), maar ruim eene eeuw vroeger te Venetië, te Padua, te Florence onder de leiding van den genialen zanger der Glorie, la bella donna, door Francesco Petrarcha 1) met medewerking van zijn vriend en leerling Giovanni Boccaccio 2), van den geleerden monnik Luigi Marsigli, van den toekomstigen florentijnschen staatskancelier Coluccio Salutato. Wat dus schitterend werd aangevangen door de italiaansche beaux esprits van den loop der XIV eeuw, werd luisterrijk beschermd door

{==329==} {>>pagina-aanduiding<<}
het verlicht Maecenaat der Medici, werd niet anders door den val van Byzantium bevorderd, dan door de komst van een tweetal Gezanten te Florence, die geen hulp in Italie vonden, maar voor een zeker aantal goudguldens ondernamen te Florence en Padua Grieksch te doceeren. De herleefde studie der Oudheid ving dus niet aan in het midden der vijftiende eeuw door de inneming van Konstantinopel, maar dagteekent reeds van het tweede vierde deel der veertiende, toen Petrarca, ‘de profeet en tegelijk de ontdekker der nieuwe waereld van het Humanisme’, tegenover het onverbiddelijk gezach der kerkelijke hiërarchie het wetenschappelijk, voor alles het ethiesch denken van 't individu handhaafde 1). Het Humanismus was derhalven geenszins de vrucht van eene toevallige gebeurtenis, de inneming eener stad, maar wel degelijk het rezultaat van het serieuze en heldere denken eens grooten en nog niet altijd volledig gewaardeerden Hervormers.
Nog eene kleinigheid voor we verder gaan. Als de smaakvolle Redenaar tot de beroemde vrouwen der XVII Eeuw is gekomen, luidt het aldus: ‘In beider (der dochters van Roemer Visscher) lied klinkt de lust des levens u tegen; zijn hoogste ernst is dat van Anna Beijns te Antwerpen, de geestelijke dichteres derzelfde kerk, waartoe de rijkbegaafde Tessela en hare zusters behoorden, maar die in kracht en keur van taal bijna alle dichters van haar tijdperk achter zich liet.’
Eerst iets chronologiesch. Anna Bijns - en niet Beijns - leefde van 1494 tot na 1573, Tesselschade van 1594 tot 1649 en Anna Roemer Visscher van 1584 tot 1651.

{==330==} {>>pagina-aanduiding<<}
Men mag de andwerpsche schoolmeesteresse dus nimmer na de begaafde dochters van Roemer Visscher noemen. Anna Bijns was eene allerbelangrijkste illustratie der XVI eeuw, Tesselscha en Anna Roemer behooren tot de XVII. Er gaapt tusschen beide eene wijde kloof. Anna Bijns kampt met geestdrift voor de oude, van alle zijden openlijk aangevallen kerk, de konstrijke dochters van den ronden Roemer laten elken kerketwist varen voor rustige oefening van bijna alle schoone kunsten.
Dit kleine verschil vereffend hebbend, kom ik tot een zeer, zeer belangrijk punt, waarover ik noode met den hooggeleerden spreker in diskussie treed. Er bestaat echter geen reden, om ook hier niet het suaviter in modo althands ten volle toe te passen, waar het een verschil van overtuiging geldt, waar de beste historische argumentatie geen haarbreed verder brengt. Ik bedoel het afkeurend oordeel door den utrechtschen hoogleeraar over de fransche wijsbegeerte der XVIIIde eeuw geveld, benevens het snijdend woordjen over de Omwenteling van 89. ‘-Het was de tijd’ - zegt Prof. Van Oosterzee - ‘dat een tamelijk oppervlakkige philosophie de zaden strooide, waaruit later dewrange vrucht der revolutie zou rijpen.’
De wrange vrucht der revolutie! Hiertegen protesteer ik slechts, want het is een doktrinair punt. Lange vertoogen zijn geleverd, om het afgrijslijk karakter der Omwenteling te fletrizeeren - mij dunkt; éene vraag kan hier alles beslissen. Zij luidt: Was het fransche volk gelukkiger, welvarender, beschaafder vóor 1789 dan na 1804, of staat de fransche natie dezer eeuw achter bij de onderdanen van Louis XV, van den Regent en van den goeden Roi Veto? Ik poog nog eene bijdrage tot dit vraagstuk in 't midden te brengen. Ik geef eenige cijfers, ontleend aan

{==331==} {>>pagina-aanduiding<<}
den beroemden statisticus Moreau de Jonnès 1), die over levensduur handelend de volgende opmerking maakt: ‘La différence de durée de la vie de nos pères et de la nôtre est considérable; voici les termes de son accroissement pendant les deux dernières générations:
1772	24 ans.	6 mois’ (gemiddelde levensduur)
1784	25 ans.	8 mois’ (gemiddelde levensduur)
1801	29 ans.	9 mois’ (gemiddelde levensduur)
1806	31 ans.	- mois’ (gemiddelde levensduur)
1836	43 ans.	- mois’ (gemiddelde levensduur)
1841	42 ans.	6 mois’ (gemiddelde levensduur)
1844	43 ans.	6 mois’ (gemiddelde levensduur)
1846	44 ans.	6 mois’ (gemiddelde levensduur)

‘Ainsi, en l'espace de 74 ans, la vie a obtenu une prolongation de près de 20 ans. Cet acroissement extraordinaire est le plus grand et le plus magnifique résultat de la restauration sociale commencée en 1789.’
Verlengde levensduur, voortdurende toeneming der bevolking, die in 1788 24,800,000 en in 1861 37,382,225 zielen telde, industriëele en kommerciëele bloei, indien zij onverhoopt geene bewijzen zijn voor den aanstaanden ondergang eens volks, zullen althands toch wel kunnen staven, dat de vruchten der sociale wedergeboorte van 1789 niet al te wrang waren.
Ik zwijg van de in mijn oog onwaardeerbare zegeningen, die door Frankrijks worsteling voor burgerlijke en individuëele vrijheid, ook aan ons vaderland, aan de gantsche menschheid dezer eeuw zijn te beurt gevallen - dit punt is te doktrinair. Ik volg den redenaar liever

{==332==} {>>pagina-aanduiding<<}
op zuiver letterkundig terrein. En dan zou ik wel bescheiden willen vragen, wat er van het ‘humanisme en liberalisme der Franschen’ (uit de XVIII eeuw) was, 'twelk Betjen Bekker en Aagjen Deken zoo extra ‘nuchtor’ heeft gemaakt. Een term als humanisme heeft tweeërlei gebruik: historiesch of wijsgeerig. Mocht er hier met ‘humanisme en liberalisme’ eenvoudig Rationalisme bedoeld zijn, dan ware ook de ‘nuchterheid’ onzer beide zeer ‘onder reserve’ geprezen romancières beter verklaarbaar.
Maar ook dit is geen zuiver litteraire quaestie. Ik onderdruk daarom aanstonds de bijkans onweerstaanbare verzoeking, om de auteurs van Willem Leevend en Sara Burgerhart zoo krachtig mogelijk te verdedigen voor het onverdiend verwijt, dat‘de jongeren deze lijvige boekdeelen tegen scheurpapier opwegen’ - en volg den Hoogleeraar, waar hij aanvangt een viertal eminente schrijfsters dezer eeuw te waardeeren. Eerst George Sand. In den aanhef klinkt het: ‘Het Wartburgsfeest (van 1817) werd o.a. door een ongelukkigen, heet-hoofdigen student Sand mede gevierd, die later de moordenaar van den tooneeldichter Kotzebue werd; maar deze zijn vrouwelijke naamgenoot....wie zal ons zeggen hoeveel geesten en harten zij met een zoet maar doodelijk vergif heeft doen sterven?’ In de eerste plaats zou ik er voor vreezen, dat iemand hier uit las, hoe George Sand tot Karl Sand in de eene of andere verhouding van sympathie of bewondering stond. Daar staat niets van geboekt in de geschiedenis. De pseudoniem van Aurora Dupin, later Madame Dudevant, heeft zijn oorsprong in hare vriendschap voor Jules Sandeau, die haar eersten roman Rose et Blanche (1831) herzag en omwerkte, waarom het boek op den naam van Jules Sand

{==333==} {>>pagina-aanduiding<<}
werd gesteld. Haar tweede roman Indiana, geheel zelfstandig bearbeid, ontving voor 't eerst den pseudoniem van George Sand, daar Sandeau zijn naam niet wilde afstaan aan kunstwerken eener andere. Arme novellist, die met zijn gantschen naam geen vierde deel van den roem mocht winnen, welken Aurora Dudevant met de helft er van behaalde!
Vervolgens is lof en blaam aan George Sand in te ruime en te karige mate uitgedeeld. Zelfs Heinrich Heine - die wel denzelfden ‘Mephisto-geest’ zal bezitten als des hoogleeraars ‘Heinrich Heyne’ 1)- zegt van haar in zijne Vermischte Schriften (Lutezia) II. 43: ‘Ihre Werke haben Flammenbrände über die ganze Welt verbreitet, manchen trostlosen Kerker erleuchtet, vielleicht aber auch manchen stillen Unschuldstempel verderblich entzündet.’ Zelfs ‘Mephisto-Heyne’ alzoo laakt en deze weinige woorden zeggen bijna zooveel, als wat onze redenaar met nadruk vraagt: ‘Waar is de bedwelming der zinnen, waar verscheuring der heiligste banden van het huisgezin, van den Staat, van den godsdienst (als door haar wordt gepredikt); waar om alles te zeggen bespottelijker zelfvergoding, met grover cynisme gepaard?’
Me dunkt, de imprekatie kan nog op een weinig forscher toon worden gesteld.
Waar is de schrijfster, die onbeschaamd aldus den zefmoord heeft geprezen, als zij een harer helden: Ralph Brown tot Indiana doet zeggen: ‘Le Dieu, que nous adorons, toi et moi, n'a pas destiné l'homme à tant de misères, sans lui donner l'instinct de s'y soustraire; et CE QUI FAIT, À MON AVIS, LA PRINCIPALE SUPÉRIORITÉ DE L'HOMME SUR LA BRUTE, C'EST DE COMPRENDRE Où

{==334==} {>>pagina-aanduiding<<}
EST LE EEMèDE À TOUS SES MAUX. CE REMèDE C'EST LE SUICIDE!’ 1) Waar is de schrijfster, die het overspel dus overvriendelijk in bescherming neemt, als zij een bedrogen echtgenoot van de ontuchtige vrouw doet beweren: ‘Qu'a-t-elle fait, pour perdre mon estime? Rien en vérité et QUAND MÊME ELLE SE SERAIT ABANDONNéE AUX TRANSPORTS DE SON AMANT, ELLE N'AURAIT FAIT QUE CEDER À L'ENTRAINEMENT D'UNE DESTINÉE INÉVITABLE.’ 2) Waar is de schrijfster, die echtbreuk aldus onvoorwaardelijk idealizeert, als zij denzelfden bedrogen echtgenoot doet uitroepen: ‘Ne maudis pas ces deux amants, dit Jacques, parlant de sa femme et de son ami. Ils s'aiment, il n'y a pas de crime là oé il y a de l'amour sincère!’ 3) Waar is de schrijfster, die den huwelijksband zoo ruw verscheurde, als zij in belachlijken overmoed voorspelt: ‘Je n'ai pas changée d'avis, je ne suis pas réconciliée avec la société: le mariage est toujours selon moi une de ses plus odieuses institutions. Je ne doute pas, qu'il ne soit aboli, si l'espèce humaine fait quelques progrès vers la justice et la raison.......’ 4) Waar is de schrijfster, wier zedeleer zulke merkwaardige definitiën van echtbreuk geeft, als zij aan 't slot van den reeds geciteerden roman uitroept: ‘Ce qui constitue l'adultère, ce n'est pas l'heure qu'une femme accorde à son amant, c'est la nuit qu'elle va passer ensuite dans les bras de son mari!’
 5) Waar eindelijk, om de rij onzer aanhalingen te sluiten, doet zich eene schrijfster voor,

{==335==} {>>pagina-aanduiding<<}
die deze panegyriek over prostitutie en prostitutées aanheft: ‘Qu'importe la honte à une âme vraiment forte? Savez-vous, que cette puissance de l'opinion devant laquelle les âmes qu'on appelle honnêtes sont si serviles, savez-vous qu'il ne sagit que d'être faible pour s'y soumettre, qu'il faut être fort pour lui résister? Appelez-vous vertu un calcul d'égoïsme si facile à faire, et dans lequel tout vous encourage et vous récompense? Comparez-vous les travaux, les douleurs, les heroïsmes d'une mère de famille à ceux d'une prostituée? Quand toutes deux sont aux prises avec la vie, pensez-vous que celle-là mérite plus de gloire, qui a eu moins de peine?’ 1)
Ik ben er zeer verre van verwijderd met een ‘Tout comprendre c'est tout pardonner!’ de letterkundige zonden van de George Sand der eerste periode (1830-1841) te willen vergoelijken, en daarom verwondert het mij te meer, dat Prof. Van Oosterzee, - behoudens de strenge flagellatie, reeds vermeld, - juist ‘superieuriteit van geest en phantasie’ met ‘hooggestemde bewondering’ prijst bij ‘de schrijfster van Valentine, van Lelia.’ Het levenslot van Aurora Dupin, de kring, waarin zij zich gedurende hare jeugd en tijdens haar huwelijk verplaatst zag, werkten zeer stellig meê, om dit heftig karakter en dien schoonen aanleg tot zulk een uiterste van bandeloosheid te doen vervallen, maar daarom toch blijft haar eerste woeste aanval tegen de grondslagen der maatschappij en der zedeleer in wezenlijkheid even krank als wanhopig, even belachlijk als redeloos.
Doch vergeten wil ik niet, dat hare tweede periode (1841-1850), hoe socialistiesch en sint-simonistiesch ook,

{==336==} {>>pagina-aanduiding<<}
wat de grondakkoorden betreft, toch de allerliefste novelles: La petite Fadette, La Mare au Diable en François le Champi heeft opgeleverd; dat deze door de trouwhartige, naïve, steeds poëtische taal, door de uitnemende studie der natuur, door de wegslepende landschapsschildering vrij wat meer recht op lofspraak hebben dan hare kranke, deklamatorische Valentine en Lelia. En als wij dan de George Sand der derde periode (van 1850 tot op heden) met haren I' Homme de Neige, haren Marquis de Villemeren hare Mademoiselle la Quintinie herinneren, is het, omdat we uit achting voor dit vruchtbaar en thands rechtmatige bewondering vragende talent, diskretelijk protesteeren wilden - met behoud van al wat we als wilde immoraliteit moesten gispen - tegen eene veroordeeling als deze: ‘We wenden het oog met weerzin en verontwaardiging af van een meteoor aan den letterkundigen hemel, dat’ (lees die, meteoor is mannelijk) ‘reeds op weg is, om onder te gaan.’ Te sterke blaam, te weinig lof, en omgekeerd te weinig blaam, te sterke lof!
Datzelfde woord ligt mij niet op 't hart, als ik de fraai gestelde periode lees, waarin hooggestemde en zeer verdiende hulde gebracht wordt aan Harriet Beecher Stowe en Frederika Bremer, wier bevalligste en liefelijkste schepping: ‘Een Dagboek’ ik zoo gaarne met een woord had hooren prijzen. Als daarna de vraag rijst, waarom het beminnelijk talent der zweedsche schrijfster in Nederland zoo spoedig op den rechten prijs werd geschat, beandwoordt de hoogleeraar die met de wedervraag: ‘Is het omdat wij Nederlanders, niettegenstaande alle verbastering van ons volkskarakter, nog altijd eene betrekkelijk huisselijke natie gebleven zijn?’ Zou het denkbeeld der algeheele verbastering van het nederlandsche

{==337==} {>>pagina-aanduiding<<}
volkskarakter niet een weinig al te somber zijn? Waaruit blijkt die verbastering? 't Is waar, de groote kapitalen en rijkdommen in ons vaderland zijn zeer ongelijk verdeeld, de vele verbruiksbelastingen drukken op de laagste klassen, wier levensgenot nog dikwijls door een enkel woord: jenever kan worden gerezumeerd, maar juist de jongste tijd heeft daarin gepoogd te voorzien - als vooroordeelen of eigenbelang het streven van eene verlichte staatkunde niet dwarsboomden, 't Is waar, onze aristokratie vervalt slechts van tijd tot tijd in velleïteiten van patriotisme, onze patriciërs droomen soms nog wel eens van den goeden ouden tijd der ‘geünieerde gewesten’, onze middenstanden zijn nog niet altijd van zekere bekrompen kleinsteedschheid vrij te spreken, maar de nederlandsche natie, bloeyend door handel, landbouw, nijverheid, uitmuntend in kunsten en wetenschappen, toenemend in volksrijkdom door inkrimping van staatsschuld, alom beweging, vooruitgang, verlichting huldigend op elk gebied van het maatschappelijk en geestelijk leven - het nederlandsche volk kan niet geheel verbasterd zijn van zijne oude deugden, als al deze verschijnselen niet ten eenemale uit de lucht gegrepen zijn.
Wil men een onpartijdig getuigenis voor deze bewering, men hoore het oordeel van den beyerschen staatsman en geleerde Kolb 1): ‘Man hätte sehr unrecht, die Holländer nur als kleinliche Krämer anzusehen. Noch ist dieselbe Nation vorhanden, welche ihr dem Meere abgerungenes Land zuerst mit Kanälen nach alle Richtungen durchfurchte; auch in der Neuzeit haben die Holländer selbst unter dem Drucke sehr schlimmer Finanzzustände durch Anlage des grossen Kanals vom Helder nach Am

{==338==} {>>pagina-aanduiding<<}
sterdam, Erbauung von Eisenbahnen, Trockenlegen des Haarlemer Meeres und Entwicklung ihres Colonialbesitzes bewiesen, dass sie vor grösseren Unternehmen keineswegs zurückweichen. In dem kleinen Lande erscheinen, die geistige Regsamkeit bekundend, jedes Jahr uber 1800 Druckschriften, un gerechnet 150 Zeitungen und 60 andere Zeitschriften.’ Rezultaat: Een land, waar de stoffelijke welvaart zoo toeneemt als in Nederland, kan niet in een toestand van volkomen verbastering der volkszeden verkeeren, daar stoffelijke en intellektuëele bloei volstrekt afhankelijk zijn van het zedelijk gehalte eener natie.
Dat Professor van Oosterzee hulde kan brengen aan wat in Nederland liefelijk klinkt en wel luidt, dit getuigt zijne con amore geschreven appreciatie van Mevouw Bosboom-Toussaints rijke en schitterende letterkundige loopbaan. Zijn welsprekend woord stave het hier zelf:
‘Overziet zelve, M.H., voor zoo velen gij voor deze dingen een oog en een hart hebt, die letterkundige loopbaan, met ‘Het Huis Lauernesse’ op eene wijze geopend, die niet ligt uit ons geheugen zal wijken. Weegt, indien uwe hand daartoe vast genoeg is, dien omvang van studie, ettelijke jaren aan een van de belangrijkste tijdperken onzer geschiedenis ten koste gelegd. Laat het u niet verdrieten, tot in de fijnste nuances nogmaals de karakterschildering, zal ik zeggen door dat penseel of die pen te beschouwen, waaraan gij de figuren van een Leycester, een Reingoud, een Leoninus, een Marnix, (een Coornhert) een Sidney, (een Minghanti, een Rivière, een Pieter van Aalst,) een Gideon Florensz te danken hebt; ja een Gideon Florensz vooral, heerlijk model van den christenleeraar; verheven boven alle partijschap, die nog in den donkeren kerker een vriendelijken lichtstraal voor het oog van den veroordeelde ten doode laat rijzen. Staat naauwkeurig stil voor die vrouwenbeelden, waaraan de schrijfster een deel harer eigene litteraire onsterfelijkheid afstond; hare Ottelyne, hare jonkvrouwe de Mauleon, hare Martina in het heiligst uur van haar leven, hare Madelaine uit ‘de Verrassing van Hoey’ niet het minst. En zeg mij dan ten slotte, wat gij het meest waardeert, de scientie of de conscientie



{==339==} {>>pagina-aanduiding<<}
de gave der divinatie of die der intuïtie; de kloekheid van geest of de diepte van gemoed; de soliditeit van den inhoud of de plastiek van den vorm; de lenigheid van dat talent, in éen woord, of de vastheid van dat geloof, bij zooveel zwakheid des ligchaams betoond, ontwikkeld, gehandhaafd. Gij glimlacht over de warmte, waarmede wij gewagen van wat in ieder geval de prestige van nieuwheid verloor? Gij hebt regt, ik had bijna het wijze woord van Göthe vergeten: ‘Als een regenboog een half uur aan den hemel staat, geen schepsel, die er langer naar kijkt.’ Wel is waar had eene Anglaise of Française met de helft van gaven als deze de halve wereld (let wel, voor eenige maanden!) in verrukking gebragt, maar ons land, maar onze taal, bijna had ik gezegd, maar voor een deel van ons publiek.... (Bravo!) Het zij zoo; daar is - de hoogleeraar Van der Palm heeft het in zijn tijd niet zonder oorzaak herinnerd, en 't moge ook hier van toepassing zijn - daar is een oordeel der nakomelingschap, dat menig, ook onwillekeurig onregt van het Gister en Heden heeft goed te maken. Die nakomelingschap, boven de groote voordeelen en de kleine passiën van vroeger dagen verheven, zal meer naauwkeurig dan het den tijdgenoot mogelijk was, de eereplaats aanwijzen, die dit schitterend gesternte aan den letterkundigen hemel onzer dagen heeft ingenomen, en het in zijnen gelukkig nog niet voleindigden loop met klimmende belangstelling volgen.’
Op gevaar af den redenaar te storen, had ik gaarne hier - ware ik hoorder geweest - van harte toegejuicht, wijl zoo uitnemend juist en rechtmatig werd gewaardeerd op den rechten prijs. Een hoorder schijnt dankbaarder dan een lezer!
Schijnt dankbaarder inderdaad, want ik wil ook van mijne lezerserkentelijkheid doen blijken, door onverbloemd te getuigen, dat ik Prof. van Oosterzee veel verplicht ben voor het aantal allerbelangrijkste litteraire en sociale quaestiën, welke hij in zijne voorlezing heeft aangeroerd - waardoor ik in de gelegenheid geraakte, hier en daar het woord te. vragen. Van die gelegenheid is hier zelfs nog niet tot het einde, tot uitputtens der stof toe, gebruikt gemaakt. Nog enkele zeer belangrijke vraagstuk

{==340==} {>>pagina-aanduiding<<}
kenuit deze voorlezing blijven ter behandeling over. Ten voorbeeld: Is het waar, dat na ‘de eeuw der Werthers en der Charlottes’ reaktie gekomen is in naam van het gezond verstand en ‘zeer natuurlijk waarheidsgevoel?’ Met andere woorden: is de sentimenteele school in Duitsch-land en Nederland aanstonds opgevolgd, door hen, die onze redenaar met den naam van Realisten en Materialisten heeft bestempeld? Heeft de Romantiek in Europa niet eerst den gemaakten idyllenstijl der Duitschers en de gemuskeerde bergeries der fransche pseudo-klassieken op de vlucht gedreven, voordat zij zelve sints en omtrent 1848 door de eigentlijke realistische school werd opgevolgd? Heeft de ‘belletrie der laatste jaren’ tot walgens toe gewemeld van interessante misdadigers, edelaardige roovers en engelreine grisettes? Indien de scheppingen van Eugène Sue en Lord Edward Bulwer Lytton tot de allerjongste behooren, dan voorzeker mogen gestalten als Paul Clifford, Eugène Aram en le Maître d'Ecole, dan mogen grisettes als Rigolette en la Goualeuse honoris causa worden vermeld. Doch ik ken nog eene gantsche bent van jongere figuren, chirurgijnsleerlingen als Flaubert, jonge dames zonder ziel, maar met veel temperament als Feydeau, biches als Henry Murger en cocottes als Arsène Houssaye heeft gekreëerd. En wat het allerjongste en beste teeken van den tijd is, in Frankrijk wordt men die litteratuur van den demi-monde, die chaos van gemeene boeken met hun atmosfeer van muskus en jockeyklub hartelijk moede 1)
Octave Feuillet opent de rij der schrijvers, die het fransche maatschappelijke leven van eene andere en betere

{==341==} {>>pagina-aanduiding<<}
zijde hebben waargenomen, en - veelzeggend teeken des tijds! - in de maand Maart van dit jaar werd te Parijs in een der eerste schouwburgen van de hoofdstad een drama van Theodore Barrière, van den eenmaal zoo luid toegejuichten auteur der Filles de Marbre en der Faux Bonshommes met algemeene stemmen verworpen. Het stuk was getiteld: Les brebis galeuses, schilderde een paar aanzienlijke dames, die er hun bizonder werk van maakten de naïveteit van sommige jongelui ijverig te hulp te komen, en werd onder een algemeen koor van afkeurende kreten en schel gefluit ter aarde besteld.
Zou het waar zijn, dat ook in de nederlandsche letterkunde ‘deze geest en richting des tijds (met andere woorden: het Materialisme) zich met eigenaardige klaarheid afspiegelt’?
Prof. Van Oosterzee zegt het.
Letterkundigen, dichters, critici! helpt mij en staaft met de duchtigste bewijzen zoodra mogelijk het tegendeel!
Mei 1867.









{==342==} {>>pagina-aanduiding<<}

Vlaamsche dichters en Multatuli.


‘Blijf trouw aan uw voorleden; 
Blijf steeds uw' Vlaamschen oorsprong waard; 
Wees Vlaamsch van hart en Vlaamsch van aart, 
Wees Vlaamsch in uwe spraak en Vlaamsch in uwe zeden’ 
Ledeganck. 


In eene kleine taveerne eener vlaamsche stad zaten eens vele goede vrienden, schrijvers en dichters, te zaâm. Het wanneer en waarom doet hier niets ter zake, maar het feit is historiesch. Onder hen bevond zich Hendrik Conscience. Het gesprek was er vol vuur en gloed, zoo als het trouwens altijd pleegt te wezen, waar vlaamsch-nederlandsche kunstenaars bijeen zijn. Hendrik Conscience was de held van den avond! Rechtvaardig gewonnen lauweren! Niemand, die ze den dichter van ‘de Arme Edelman,’ van ‘Hoe men schilder wordt,’ van ‘de Loteling,’ van ‘Houten Clara’ misgunde. En terwijl het brabantsch bier parelde en bruiste in de glazen, spatten daar vonken van vernuft en kortswijl in 't ronde, die den ouden, luiden, vlaamschen lach te voorschijn lokten en zelfs de nieuwsgierige voorbijgangers deden stilstaan aan de deur van 't kleine, overvolle vertrek. Toen de vrienden scheidden, trad de waard behoedzaam te voorschijn en maakte zich ijlings meester van eene pijp, waaruit Hendrik Conscience had gerookt. De spekulatieve waard had een plan met die pijp. Hij hing haar op als eeretropee aan den wand zijner taveerne - een der harts-
{==343==} {>>pagina-aanduiding<<}
tochtehjkste vlaamsche dichters schreef er een kort epigram bij. Sints dien avond was het fortuin der taveerne gemaakt, dagelijks stroomde de gantsche stad toe, om de pijp van Conscience te zien!
Dat zulk een feit in Nederland opzien baart, dat vele lezers van dit boek met zekeren skeptischen zin mijn historiesch feit zullen overwegen - begrijp ik. Bij al het heerlijke en lieflijke in Nederland, dat mijn hart warm doet slaan voor volk en geboortegrond, betreur ik dikwijls de geringe belangstelling, het gebrek aan smaak en kennis voor al wat letterkundige kunst en letterkundige kunstenaars aangaat. Ik zal een zeer eenvoudig voorbeeld ter opheldering kiezen. Verbeeld u, dat in eene of andere stad in ons koninkrijk, eene kleine of eene groote - Brielle of Rotterdam, Zierikzee of 's Gravenhage, Winschoten of Schiedam - eene vereeniging van nederlan dsche dichters en schrijvers door een toeval is saâm gekomen, dat zij besluiten, om den avond in die vreemde stad in gezelligen kout door te brengen, Zij treden een koffiehuis binnen en scharen zich om eene tafel. Daar zit de achtenswaardige, bovenal beminnelijke en spirituëele dichter, die den ‘Ferdinand Huyck’ heeft geschreven, - naast hem de vurige, bezielde meistreel, die ‘Helene’ verheerlijkte, - naast hem de keurige rechter van middeneeuwsche en moderne kunst, die in ‘Palet en Harp’ staafde, dat een ernstig geloof de ziel des waarachtigen dichters moet doen blaken van gewijde geestdrift, - naast hem weder de kernachtige denker, die Hollands glorie in de XVII eeuw heeft gepredikt, zoolang hij schreef en een tijdschrift heeft gesticht, waaraan het iederen man van degelijke wetenschap eene eer is verbonden te zijn, - en naast hem eindelijk de geestige auteur van ‘Joan Wouters,’ met een aantal

{==344==} {>>pagina-aanduiding<<}
der jongeren, terwijl verder gints eerwaardige grijze hoofden gezien worden, waarbij aanstonds de wakkere zanger van nederlandschen heldenmoed, beginnende met ‘Van Speyk,’ - naast den eenmaal zoo levenslustigen dichter van ‘Pieter Spa’ in 't oog vallen.
Welnu denkt ge, dat een der bezoekers van dat koffiehuis in die kleine of groote nederlandsche stad zich aan dit gezelschap iets zal laten gelegen liggen? Denkt ge, dat de naam van een dier nederlandsche kunstenaars een enkel vonkjen geestdrift in die schaar. van lome habituees, in dien drom van dommelachtige domino- of biljartspelers zal ontvonken? Denkt gij, dat de markeur bij 't buffet tot een toevallig bezoeker zal zeggen: - ‘Zie eens, meneer, daar zit meneer Van Lennep uit Amsterdam!’ 1) Denkt gij, dat de waard van dat nederlandsch koffiehuis de pijp van onzen veelgeliefden romanschrijver tot een gedenkteeken zal ophangen?.... ‘Mjjn waarde heer!’ - zult gij mij andwoorden - ‘staak uwe vragen! Daar zal niets van plaats grijpen, eenvoudig omdat niemand daar gezind is zich te ‘dérangeeren’ voor die heeren en zoo de koffiehuishouder zich mocht onderwinden de pijp van een onzer eerste mannen aan den wand te hangen, in plaats van op te schrijven, dat meneer Die en Die twee glaasjens oranjebitter besteld heeft zonder te betalen, dan zou hij er toch geen plezier van hebben, want hier komen de menschen niet als in Vlaanderen naar de uitgerookte pijpen van romanschrijvers zien!’
Het zij zoo - in Nederland was dicht- en letterkunst nimmer eene levensvraag voor de natie. In onze schoonste

{==345==} {>>pagina-aanduiding<<}
dagen, toen de reusachtige strijd tegen Spanje was volstreden, toen de jonge Republiek met het prestige der jeugd en der kracht zich als zeemogenheid aan Engeland ging meten, was het wel Vondels onsterfelijke zang, die de dapperheid onzer admiralen verheerlijkte, maar niemand onzer hooghartige en pozitieve patriciërs, die er meer waarde aan hechtte, dan aan de toevallige rijmlarij van een bezoldigden bedelpoëet! Een hunner, de driewerf edele Huydecoper van Maarseveen, deed wat hij vermocht, om Vondels hoogen geest een welverdienden lauwer te vlechten, waarom heeft hij niet belet, dat de zeventigjarige dichter zijn schamel stuksken brood als suppoost bij de Bank van Leening moest nuttigen? Te ver zou het mij voeren, als ik slechts in ruwe omtrekken poogde te schetsen, wat al oorzaken er te zaâm troffen, om in Noord-Nederland dien geest van onverschilligheid voor de verhevenste aller schoone kunsten: de Poëzie, aan te kweeken; laat mij voor heden konstateeren, dat juist sints vijf-en-twintig jaren in Vlaamsch-België tal van redenen, staatkundige zoowel als religieuze, te zaâm werken, om eene ongewone belangstelling voor al wat naar vlaamsch-nederlandsche dicht- en letterkunst zweemt, in 't leven te roepen.
De oorsprong der vlaamsche Beweging, de leiders der jonge school, de schitterende diensten door mannen van wetenschap als J.P. Willems, Prof. David, Dr. F.A. Snellaert, Prof. J.H. Bormans, de beide Serrures, Jonkheer Ph. Blommaert, Prof. Heremans en Karel Stallaert aan de geschiedenis der nederlandsche Letteren bewezen - zijn in Nederland gelukkig niet geheel onbekend. Evenzeer is de naam van Hendrik Conscience bij enkele duizenden Noord-Nederlanders in hooge eere, terwijl zijne broeders in de kunst Eugenius Zetterman, August Snieders en Sleeckx door velen onzer met sympathie worden begroet.

{==346==} {>>pagina-aanduiding<<}
Behoeft het nog melding, dat ook den vlaamschen dichters in menig nederlandsch hart aan deze zijde van de Schelde eene dankbare vereering wordt toegewijd? Zullen wij den statigen, fieren Ledeganck noemen, of den vurigen Theodoor Van Rijswijck, of den melancholischen Jan van Beers - welke laatste juist door zijne sombere schilderingen van wat arm is en ontbeert hier te lande een buitengewonen bijval vond. Want zoo ik ter loops gewaagde van indifferentie voor den persoon van den kunstenaar, van indifferentie ook nog op dezen dag voor de edelste kleinooden onzer oude en moderne poëzie - de zucht tot dilettantisme, tot verhandelarij in deftige vergaderingen, tot opdreunen van rijmende regelen voor tijdverdrijf, zit bij ons sints het midden der XVIIIde Eeuw diep in 't gebeente der gegoede burgerklassen en nadat de moderne rederijkers eene buitengewone vlucht hebben genomen... in zwarte rokken, wordt niemand ijveriger geëxploiteerd dan Jan van Beers.
Wordt er dus in Nederland met zekere belangstelling gehoord naar de stemmen uit Vlaanderen - en ik hoop van gantscher harte, dat geenerlei tegenspraak mij treffen zal, als ik beweer, dat men aan de overzijde der Schelde deel neemt in ons gantsch letterkundig leven - die belangstelling is nog voor vermeerdering vatbaar. Ik vestig daarom de aandacht op eene nog wellicht te weinig gewaardeerde uitgave onzer vlaamsch-nederlandsche broeders onder den titel:
Nederduitsch Tijdschrift onder het bestuur van Emanuel Hiel. Nieuwe Serie. IV deelen. Brussel. 1866.
Kan ik reeds aanstonds moeilijk verbergen, dat er bij mij eene hoogere mate van ingenomenheid voor het wak-
{==347==} {>>pagina-aanduiding<<}
ker streven onzer vlaamsche broeders aanwezig is, dan voor eene juiste letterkundige waardeering wellicht noodzakelijk is, evenmin wil ik verbloemen, dat ik eene grieve heb tegen den titel van het Tijdschrift. Wat beteekent Nederduitsch Tijdschrift? Is er nog sprake in de letterkundige waereld van eene ‘nederduitsche’ taal? Want niemand kan hierbij meer aan de verouderde benaming denken, die sints Jacob Grimm aantoonde wat nederduitsche talen zijn, reeds lang moest zijn afgeschaft. Heeft onze taal dan geen uitsluitend recht op den naam van ‘nederlandsche’ taal en is dit niet reeds overvloedig door Nassau, de Vries en te Winkel gestaafd? 1) Zoo er dus geene tot nog toe geheel onbekende gronden voor het behoud dezer verouderde zegswijze mochten bestaan, zouden wij uit Brussel liever een nederlandsch dan een nederduitsch tijdschrift ontvangen.
Doch ik haast mij tot den inhoud van deze vier belangwekken de vlaamsche boeken. In de eerste plaats kies ik sommige verzen van den Bestuurder: Emanuel Hiel. De glansrijke uitvoeringen van het oratorium ‘Lucifer’ - verzen van Hiel, muziek van Pierre Benoit - in Belgiëns elegante hoofdstad hebben ons hier niet alleen met sympathie, maar ook met hooge ingenomenheid vervuld. Belangstelling, hulde, toejuiching, waardeering op den juisten prijs in België van vlaamsch-nederlandsche poëzie, terwijl we in Nederland al verheugd te over zijn, als we overfijne betweterij, laaghartige onverschilligheid of plompe minachting te boven zijn gekomen - ziedaar reeds een te merkwaardig kontrast, om er niet te lang de bitter-zoete

{==348==} {>>pagina-aanduiding<<}
herinnering van te bewaren! In het eerste deel van het ‘nederduitsch Tijdschrift’ geeft Emanuel Hiel ons den text van het oratorium te lezen. 't Is de taal van een jong, frisch, nobel dichterhart! De konceptie is eenvoudig, dus goed:
Over de zee en de aarde heerscht de duisternis des nachts. De nachtgeesten zweven over de diepten en kondigen de komst van hun gebieder aan, van Lucifer. De hellevorst bezweert de elementen, aarde, water, vuur, om den mensch, die nog in den ‘nacht der blindheid’ verkeert, tegen God op te stoken. Maar de morgenstond verschijnt en jaagt de heische machten op de vlucht, de daggeesten prijzen het licht; - aarde, vuur en water huldigen den Heer des hemels. Lucifer bezweert ze voor het laatst hem bij te staan en verzinkt in den afgrond. Het choor der menschheid stemt een vreugdelied over den jongen dag, het Heelal zingt de eer des Scheppers:

‘Hoog in den eeuwigen stralengloed, 
diep in de oneindige levenszee, 
springen miljoenen planeten op 
sedert oeonen in rondgedans 
ter eere van God! 
 
‘De winden verkonden een eindloos lied, 
een hemelsch en krachtig heilgezang, 
de blakende bronne des ethers lacht, 
de onnoembare schoonheid van liefde trilt, 
en 't grondlooze ruim van weelde juicht, 
ter eere van God! 
 
En de zeeën bespoelen met frischheid het woud, 
en de wouden doorgeuren met balsem het vuur, 
en de vlammen doorblaakren den killigen berg, 
en de bergen verhalen den dalen hun' min, 
en de liefde bezaligt het nietigste dier, 
en de dieren gebruiken hun teelende kracht 
ter eere van God! 



{==349==} {>>pagina-aanduiding<<}


Juicht, o menachheid, juicht en knielt, 
gjj, met Godes geest bezield, 
gij, die in uw stout gedacht, 
vatten kunt zijn' kracht en pracht! 
Juicht en knielt! 
Gij, die in uw warm gemoed 
vatten kunt zijn' liefdegloed! 
Juicht en knielt! 
Hem ter eer de stof bezield, 
overwonnen haat en dood! 
Juicht en knielt! 
De liefde is groot! de geest is groot!’ 


Daar is geestdrift, daar is bezieling in deze verzen! De dichter is waarlijk door de grootschheid van zijn onderwerp aangegrepen: maar - ik kan het niet helpen, doch er is een maar - er heerscht hier en daar zeker mystiesch waas, dat niet gemakkelijk kan worden uit den weg geruimd. Om bij de laatste verzen te blijven. Wat hebt gij bedoeld, bezielde dichter, toen gij schreeft:

‘De onnoembare schoonheid van liefde trilt.’ 


‘De winden zingen een heilgezang over Gods schepping’, zegt gij, ‘de blakende bronne des lichts lacht, en de onnoembare schoonheid der liefde trilt ter eere van God! Welke liefde bedoelt gij? Natuurlijk de Liefde, als princiep der gantsche schepping. Maar die liefde vloeit uit het wezen Gods in de daad der schepping. Zij is het wezen Gods zelve - hoe kan zij nu, of zooals gij gezegd hebt, hoe kan hare schoonheid trill en ter eere van God? Daar is mij iets onverklaarbaars in. Ik kan mij daar geene rechte voorstelling van maken. Maar nog iets. Waarom zegt gij:

‘De liefde bezaligt het nietigste dier, 
En de dieren gebruiken hun teelende kracht 
ter eere van God!’ 



{==350==} {>>pagina-aanduiding<<}

Ziedaar wederom zonderlinge mystiek. Dat de liefde het nietigste schepsel bezaligt, is eene gedachte, welke door velen dier bevoorrechten onder de menschen, welke, als gij, dichters waren, in de liefelijkste verzen is bezongen. Herinner u, wat Torquato Tasso in zijn Aminta door de schalke Dafne tot de stugge Sylvia doet zeggen, hoe zij de liefde aller dieren, van het vogeltjen, datzingt: ‘Io amo!’ tot den tijger, die van minne kwijnt, als voorbeeld stelt aan de trotsche maagd, die haar minnaar nimmer met wederliefde wil loonen. Maar Dafne, maar de goede smaak zou zich wel wachten melding te maken van ‘de teelende kracht der dieren.’ Herinner u het bekende ‘Les bêtes fauves cachent leurs accouplements....’ Gij kunt dit vers niet verdedigen, dan door zekere afroditische mystiek, die eer in den tempel der romeinsche Lucina, dan in het gemoed van een zoo verlicht en fijn gevoelend poëet, als gij zijt, te huis behoort. Ik heb er bladerend in uwe verzen hier en daar nog soms wel een spoor van ontdekt. Hiermeê zie ik mij tevens gelegenheid geopend, om uw voortreffelijk gedicht Aan de vlaamsche Mannen ter spraak te brengen. Uitmuntend schoon van diktie en kracht zijn de volgende koppletten tot de vlaamsche mannen:

‘Gij hebt geen bloed in de aders, 
in 't harte geen gevoelen; 
gij teelt en troetelt boelen, 
gij, vuige ravenvaders, 
in plaats van kuische vrouwen, 
in plaats van kloeke knapen 
een heir van plompe papen, 
die als serpenten rouwen 
en als de ratten slapen, 
als ratten in het meel! 



{==351==} {>>pagina-aanduiding<<}


Gij laat het dierste rooven 
de vrijheid uwer zielen, 
en blijft als kwezels knielen 
voor hen, die geesten dooven. 
Hoelang nog, vlaamsche mannen, 
zult gij dit juk verdragen, 
u hoonend laten slagen, 
u lijdend laten spannen 
in eenen uilenwagen, 
gevoerd door eene kreeft? 
 
‘Hoelang zult ge u nog kwellen, 
niet om 'nen schat te winnen 
van licht veur ziel en zinnen, 
maar om wat geld te tellen? 
Geen geld, met vlijt gewonnen 
door kennis, kunstgedachten; 
maar geld, waar zweet, geronnen 
tot roest, aan kleeft, dat klachten 
doet stijgen waar het klinkt.’ 


In 't voorbijgaan eene opmerking. Bij het prijzen van schoone diktie en kracht heb ik hiet bedoeld de strekking van deze verzen onvoorwaardelijk te huldigen. Doch dit is een punt van belgische politiek en daarvan is hier de rede niet. Ik begrijp, dat eene dikwerf gedwarsboomde en getergde minderheid stoute kreten van verontwaardiging kan uiten, wanneer zij een dichter in hare gelederen telt als Emanuel Hiel, maar ons Noord-Nederlanders is - hoop ik - door het diep geworteld bewustzijn onzer eigene duur verworven vrijheid, de vrijheid van andersdenkenden, vooral op godsdienstig gebied, te heilig, dan dat we ze zelfs met éen onvoorzichtig woord zouden willen krenken.
Na deze rektifikatie kom ik terug op mijn beweren, dat de dichter van den Lucifer ook in andere kunstwerken wel eens sporen van zekere mystiek laat doorschemeren,

{==352==} {>>pagina-aanduiding<<}
die ik bij eene zoo kloeke natuur als de zijne liever gemist had. Aan het slot van zijn gedicht tot de vlaamsche mannen komt eene hymne aan de Liefde, die veel schoons bevat. Bevallig en harmoniesch klinkt de aanhef:

‘Liefde, helder als de hemel, grondloos diep als de Oceaan, 
gloeiend als de straal der zonne, teder als de kindertraan, 
geurend als 't verscholen veilken, zoet als honig, frisch als dauw, 
Liefde veur de schoone schepping, liefde veur de lieve vrouw!’ 


Doch wat volgt? Eerst een symboliek van de vrouw:

‘Zinnebeeld van zacht- en goedheid, mild als eene zomernacht, 
die, wijl kruiden zaden teelen, heimlik starrenteelend lacht.’ 


En dan:

‘Liefde veur den struischen jongen, die het mooie meisje mint, 
Zuivre zielen, die verzuchten naar het levenslustig kind. 


Wederom de afroditische mystiek, de vereering van geslachtsvoortplanting, als hoogste en machtigste kracht der natuur. Ik kies niet eenmaal het sterkste voorbeeld. In een gedicht Aan de vlaamsche Jonkheid lees ik:

‘Moet ge voor uw streven lijden, 
rust niet als de onvruchtbre vrouwe, 
die genot heeft in benijden 
en slechts haat verwekt en rouwe. 
Niet als klei zijt gij gekomen, 
die de regens nutloos drenken; 
maar als vleesch, bezielt (sic) met droomen, 
om te telen, om te denken.’ 


Daar loopt eene hebreeuwsch-kanaänitische waereld-beschouwing over de vruchtbaarheid en onvruchtbaarheid der vrouw door al de aangehaalde regelen, en schoon ik ook eerbied wil betuigen voor zoodanige zienswijze, moet ik toch opmerken, dat zij reeds eenigszins tot de

{==353==} {>>pagina-aanduiding<<}
geantiqueerde dogmenhistorie behoort, even als de kultus van Tanit, de maangodin van Karthago, tevens de beschermster der stads-vroedvrouwen en der accoucheurs.
Maar ik haast mij na dit alles eene andere zijde van des Dichters wijze van gevoelen op te merken en een woord van warme dankbaarheid en sympathie te wijden aan Emanuel Hiel. Eerst echter vestig ik juist daartoe de aandacht op een vers van een ander jong vlaamsch dichter, van een, wiens naam in Noord-Nederland met geestdrift en vreugde genoemd wordt, die door zijne vertalingen van Robert Burns, door zijn ‘Zing-Zang’ een beroemden naam voert, den naam van Frans De Cort. Telkens bij het bladeren in het ‘Nederduitsch Tijdschrift’ viel mij dit lieve, vlekkeloos schoone lied in 't oog:

	‘Liedje voor 't huis.
‘Wanneer ik weeldedronken mijn rozig kind beschouw, 
En die 't mij heeft geschonken, mijn aangebeden vrouw, 
Zoo vraagt niet wie van beiden mijn hart het meest bemint: 
Mijn hart en kan niet scheiden de moeder van het kind.’ 
‘Ik doe mijn armen open, en sluit ze er in bijeen, 
En vreugdetranen loopen me langs de wangen heen. 
Ach, wist gij, spreek ik stille, hoezeer gij wordt bemind, 
Gij, kind, om moederswille, gij, moeder, om uw kind!’ 


Hoe schoon, hoe lieflijk schoon zijn deze weinige verzen. Welk een nobel, fijngevoelend dichterhart klopt er in den boezem van dien vader, van dien echtgenoot, die met onberispelijke eenvoudigheid, met al den gloed van de waarachtigste liefde zoo melodiesch kan getuigen van zijn zoet huislijk geluk. Helaas! de arme Frans de Cort smaakte dit geluk niet lang! Een zwarte rouwrand om een gedicht van zijn vriend Emanuel Hiel staaft het ons.

{==354==} {>>pagina-aanduiding<<}
Ik acht het verreweg het beste, van al wat deze ons aanbood:

‘Een woord van troost breng ik u niet, 
het zou toch niet uw lijden stelpen, 
noch uit der wanhoopkuil u helpen, 
waar 't kindjen u in achterliet. 
Een woord van troost breng ik u niet. 
 
Ze is heên... Voor eeuwig is ze stom, 
die, met haar lachen, door haar weenen, 
wist beider zielen te vereenen 
in zaâlger liefde heiligdom, 
Ze is heên... Voor eeuwig is ze stom. 
 
Begraven!... zucht ge dag en nacht: 
‘het bloeiken! - nimmer keert het weder.’ 
't Ligt in den schoot van 't Wezen neder, 
dat roerloos leed en vreugd betracht. 
‘Begraven!’ - zucht ge dag en nacht. 
 
Gedenk ze steeds. Kunt ge uw verdriet 
gedurig niet aan andren klagen, 
laat het inwendig, eindloos knagen... 
Een woord van troost breng ik u niet, 
Gedenk ze steeds....’ 


Ziedaar waarvoor ik Emanuel Hiel dankbaarheid schuldig was. De stemming der diepste verslagenheid, der somberste droefenis is er meesterlijk in uitgedrukt. Na de lezing van de juichtonen des gelukkigen vaders, na het allerliefste gedichtjen van Frans de Cort, maken deze verzen een dubbel weemoedigen indruk. 't Is ons, of we den zangerigen dichter onder den slag gekromd zien, het bloeyende, ‘rozige’ kind van weleer stervende in zijne armen, terwijl hij met de uiterste wanhoop zijn gelaat aan den boezem der veelgeliefde vrouw verbergt. Wanneer eenmaal, na het uitwoeden der eerste felle smart, het dichterhart weer zal aanvangen te spreken van zijn

{==355==} {>>pagina-aanduiding<<}
lijden, kan hij althands zeker zijn, dat zijne vrienden in Nederland met warme deelneming zullen Juisteren.
Na de poëzie de proza. Over een paar artikels van Noord-Nederlanders, wier medewerking van loffelijken broederzin getuigt, zwijg ik. De bijdragen der vlaamsche schrijvers trekken mij thands alleen. Daarom zwijg ik ook van de uitmuntende vertalingen uit het Platduitsch van Klaus Groth - de verhalen zijn opmerkelijk en uit een schrander hoofd gevloeid - ik vestig echter de opmerkzaamheid op: Multatuli door J. de Geyter.
Uit deze panegyriek aanstonds dit citaat:
‘Geen christen, -- een mensch. Multatuli is groot.


Grooter dan al de Bilderdijken, Van der Palm's, Van Lennep's en Beetsen bijeen.


Dieper van gedachte, rijker in vinding, prachtiger van kleur; treffender van vorm......


Voor Holland bovendien een letterkundige hervormer....


Hoezeer was dat noodig! Bij onze Noorderbroeders is de letterkunde schier gansch in de macht der dominés, evenals in vroeger tijd het boekenschrijven het vak was van kloosterlingen. Vandaar vooral gemaaktheid in de hollandsche zeden, gebrek aan waarheid, natuur, leven in de hollandsche werken.


Waar zijn de menschen in hunne schriften geschapen? Beelden zonder brein en hart, zonder driften, momiën!’
Nu bevind ik mij waarlijk in verlegenheid! De heer J. de Geyter zegt het, in Nederland is de letterkunde in de macht, niet in handen, niet onder den invloed, neen in de macht der dominees! De gemaaktheid in onze zeden, ons gebrek aan waarheid, natuur en leven is daaraan te danken. In onze schriften komen geene menschen voor, slechts beelden zonder brein en hart, zonder driften, mummiën. Inderdaad, om een gallicisme van den heer J. de Geyter over te nemen, ‘het grenst aan de misdaad!’ Er is meer! ‘Wij weten’ - zegt de Geyter

{==356==} {>>pagina-aanduiding<<}
elders - ‘wij weten’ - bedoelt hij daarmeê al de Zuid-Nederlanders, of is het een onnoozel pluralis majestatis - ‘er is verrotting in de letterkunde; zooals wij zegden, niets leeft in de hollandsche schriften en wat niet beweegt, bederft. Stilstaande water stinkt. Gij zult die uitdrukking gemeen vinden: zij is juist.’
En wat blijft aan ons arme domineesdienaars, aan ons gemaakte, ongezonde, onnatuurlijke beschrijvers van wezens zonder brein en hart thands anders over, dan onze kleederen te scheuren, ons hoofd met assche te bedekken en luide te weeklagen: ‘Er is verrotting in de letterkunde, niets leeft in onze schriften, en helaas! wat niet beweegt: bederft! En, ijselijke waarheid! de heer J. de Geyter zegt het: stilstaande water stinkt. Men zal onze uitdrukking plat, zeer plat vinden, maar zij is....
Neen, zij is niet juist. Zij is eenvoudig weg smakeloos en niets meer! Wie zich veroorlooft in het ‘Nederduitsch Tijdschrift’ over de gantsche noord-nederlandsche letteren dezer eeuw, met uitzondering van Multatuli, een zoo fletrizeerend oordeel uit te spreken, hij bereide zich voor op een met bewijzen gestaafd andwoord. Juist omdat ik eene warme sympathie koester voor de letterkundige werkzaamheid onzer vlaamsche broeders aan gene zijde van de Schelde, zoo zal ik met alle kracht ijveren tegen elke oppervlakkige verguizing van eene bloeyende letterkunde, als de eigentlijk nederlandsche. 1).
In de eerste plaats heb ik niets tegen rechtmatige waa-
{==357==} {>>pagina-aanduiding<<}
rdeering van Multatulies talent, welke waardeering hem zelven - schijnt het - niets kan schelen. 1) Maar er is veel pathos noodig, om met luide kreten te eischen, dat men den auteur van den Max Havelaar grooter achte, dan al de Bilderdijken, Van der Palms, Van Lenneps en Beetsen bijeen. Iedere vergelijking en rangverdeeling van letterkundige kunstenaars gaat reeds daarom mank, dewijl elk hunner door individuëele ontwikkeling en aanleg zich een eigenaardige weg kiest tot bereiking van zijn doel, de verheerlijking van wat schoon is. Heeft de Geyter inderdaad den gantschen Bilderdijk gelezen, hij, die onze letterkunde geheel in de macht der dominees kent, zal toch weten, dat Bilderdijk advokaat was, dat diezelfde advokaat, waar het aantasten, bestrijden, vernietigen van oudhollandschen Jansaliegeest gold, even heftig, maar dubbel zoo verpletterend was als Multatuli? De Geyter zal weten, dat Bilderdijk in persoonlijken kultus van eigen genie, geen voetbreed wijkt voor Multatuli, dat hij in bitterheid tegen zijne vij anden dezen verre overtreft. Maar Bilderdijk was bovendien een man van genie in de wetenschap. Ik zonder de natuurwetenschappen uit en vraag in welke der overige takken van menschelijke kennis Bilderdijk een vreemdeling was!
Doch is het noodig dit voortdurend te herhalen? Nog onlangs hebben vele, ten onzent hooggewaardeerde mannen in den billijksten lof voor den Dichter, die ‘de Ondergang der eerste Wareld’ ontwierp, saâmgestemd, toen een gedenksteen geplaatst werd op 26 Maart 1867 in het huis, waar Bilderdijk van 1785

{==358==} {>>pagina-aanduiding<<}
tot 1795 te 's Gravenhage gewoond heeft. En wij kunnen het den heer J. de Geyter plechtig verzekeren, daar was geen enkele dominee bij, slechts... éen abt. Ik voor mij had wel gewild, dat behalven aan de uitstekende mannen, welke op dien dag gesproken hebben, ook aan andere verdienstelijke letterkundigen de gelegenheid ware geschonken, om van Bilderdijks koninklijke dichtgave te getuigen, doch dit is de schuld van Dr. J. Wap, die de zaak regelde en ontwierp.
Zal ik nogmaals de weegschaal van de Geyter ter hand nemen en zien of de éene persoon van Multatuli inderdaad de balans kan doen overhellen, tegen het drietal, dat met Bilderdijk genoemd is, Van der Palm, Van Lennep en Beets? Nog onlangs heeft een onzer geestigste en minst voor bewondering toegankelijke beoordeelaars den Max Havelaar met de Camera Obscura ver-geleken in het tijdschrift Nederland. Aan beide uitmuntende werken werd ieder eene eereplaats toegewezen, maar, zooal een persoonlijke voorkeur aan den Max Havelaar schijnt geschonken, Hildebrand werd evenzeer gehandhaafd in de onnavolgbare kastjjding van de filistijnsche kwelgeesten zijner jeugd. Het verdriet mij waarlijk, dat ik zoolang moet tegenspreken, daarom wil ik met eene korte affirmatorische verklaring dit pleidooi sluiten.
In Nederland is de letterkunde geenszins in de macht der dominees, omdat de gave voor dichtkunst en allerlei andere letterkundige kunst geen uitsluitend monopolie is van een enkelen stand. Evenmin zijn daarom de leeraars der hervormde kerk van het letterkundig terrein uitgesloten, omdat het absurd is de beoefening der letteren tot welken stand ook te bepalen. Van Lennep, een rechtsgeleerde, heeft onze populairste historische romans, waar-onder een juweel van het eerste water, den Ferdinand

{==359==} {>>pagina-aanduiding<<}
Huyck, geschreven: Beets, een predikant, schreef onzen populairsten roman-de-moeurs: de Camera Obscura. Da Costa, een rechtsgeleerde, was onze verhevenste zanger, de Genestet, een predikant, onze geestigste, onze meest geliefde, onze gevoeligste en bevalligste dichter. Heije, een arts, is de muzikaalste onzer liederenzangers. Ter Haar, een hoogleeraar, en Hofdijk, leeraar aan een gymnasium, hebben den welverdienden roem verworven van het meest in de beschrijvende poëzie uit te munten. Potgieter, een man van handelszaken, schrijft onze kernachtigste en fraaiste proza. Schimmel, bestuurder eener kredietvereeniging, heeft onze beste dramaas en allergeestigste historische romans ontworpen. Alberdingk Thijm, een man van zaken, is een der eersten onzer aesthetici, onzer littéraire geschiedschrijvers en dichters. Ten Kate, een predikant, wint het van allen in poëtische vaardigheid en heerschappij over den vorm. Mevrouw Bosboom-Toussaint spant de kroon voor schilderachtigen prozastijl, degelijke historische studie en fijne psychologische analyze. Van Zeggelen, bestuurder eener handelsdrukkerij en Van der Linde (de Schoolmeester), een instituteur, schitteren als luimige poëten, S.J. Van den Berg, een man van zaken, als vurig vaderlandsch dichter.
J'en passe et des meillieurs! Maar ik geloof toch bewezen te hebben, dat in Nederland de letterkunde niet ‘gansch in de macht der dominés is, evenals in vroeger tijd het boekenschrijven het vak was van kloosterlingen.’ Voor den heer J. de Geyter alleen nog deze wenk: - dat hij een der genoemde dichters en prozaschrijvers leze, en dat hij met overtuiging volhoude te vragen: ‘Waar zijn de menschen in hunne schriften geschapen?’
Andere prozastukken in het ‘Nederduitsch Tijdschrift’

{==360==} {>>pagina-aanduiding<<}
wachten reeds te lang op een woord van waardeering. Allervermakelijkst en leerrijk was mij de lektuur van de ‘Aardigheden uit den ouden tijd’, door Frans De Potter. Daarin deelt de geleerde auteur de grappigste en belachlijkste staaltjes van middeneeuwsch feodaal recht mede. Ten voorbeelde:
‘De monniken van Isi moesten voortijds op zekeren dag des jaars, aan die van St. Denijs een met spaanschen peper geladen wagentje aanbieden. Deze last in 1261 niet nagekomen zijnde, werd de prior afgesteld, tot eene zware boet verwezen, en verplicht onmiddellijk zelf den peperwagen naar 't kapittel van St. Denijs te voeren.’


‘Wanneer het kollegiaal kapittel van Soignies, aan hetwelk de heerlijkheid dier stad behoorde, rent-kapittel hield, had de baljuw het recht, de liefste deerne onder al degene, die betalen kwam, te omhelzen.’


‘De leenmannen van den heer Van Videlon, in Bretagne, waren verplicht hem de nagels der voeten te snijden, daags vóór het Kerst- en Sinksenfeest. Zij konden zich van dezen onaangenamen last ontslaan, door te Kerstdag twee pasgeboren katten, te brengen, in eenen ketel; en eenen korf met druiven benevens eene schaar, in Sinksen.’


‘Een leenheer uit het hertogdom van Rohan eischte van zijne onderhoorigen jaarlijks drie eieren en drie stuivers. Geheel de vracht moest hem op eenen met zes ossen bespannen wagen aangevoerd en de eieren op eenen plank gelegd, moesten met hefboomen gelost worden.’


‘Het dorp Momale, in Haspegauw, was verplicht ieder jaar het oudste en leelijkste wijf der gemeente met eene gans naar St. Lamberts-Kapittel te zenden. De kanunniken schaarden zichin de kerk rond haar en zij moest er voor ieder hunner het drolligste gezicht trekken totdat de kapittel-heeren er over voldaan waren.’
Drie bijdragen onder den meêgedeelden titel zijn door Frans de Potter aan het ‘Nederduitsch Tijdschrift’ afgestaan in 1866, - ik wensch den Bestuurder nog lang

{==361==} {>>pagina-aanduiding<<}
een zoo smaakvollen en geletterden colloborateur toe. Niet minder belangrijk was mij de korte reisschets van Henry Dodd, uit Valparaiso naar Iquique - eene havenplaats in Peru, om hare salpetermijnen beroemd - envandaar naar Andwerpen. In korte, zaakrijke regelen weet de reiziger een tafereel te ontwerpen, en schoon er weinig liefelijks of bevalligs in het salpeterland te genieten valt, geeft zijne beschrijving toch aanstonds den indruk, dat de couleur locale voortreffelijk is weêrgegeven. Ziehier de peruaansche stad Iquique:
‘Als men den veerdam voorbij is, heeft men, ter rechterhand, eene smede (smidse) en ter linkerhand de groote fabriek van gedistilleerd water, die aan Iquique, de zilver- en salpetermijnen en eenige kleine plaatskens op eenige mijlen afstands het drinkwater levert; want in dat deel van Peru is niet de kleinste bron te vinden. Dit water wordt uit zeewater geklaard; het kost de schepen, als ik mij wel herinner, 3 daalders het vat. Water wordt daar dan ook in de straten rondgeleurd, en is er bijna even zoo duur als bij ons het huisbier of in Valparaiso de chicha of maïswijn. In iedere straat loopt een piccininno (kleine jongen) of een muchacho (jongeling) een touwken trekkend, waaraan een watervat derwijze bevestigd is, dat het altijd mede rolt. ‘Aqua, aqua, aaa-aq-qua fria, Sennors y Sennoritas!’ (water, water, versch water, heeren en dames!) roept luidkeels de leurder, de voortreffelijkheid zijner waar prijzend, die veel beter is, dan die van Juan Fulano of Carlo Grande, alhoewel ze al uit hetzelfde huis komt en zoo slecht en onaangenaam is, dat de armste bedelaar uit Noord Europa er van zou walgen.


Er is in de gantsche stad maar ééne ordentlijke straat. Daar staan de huizen van beide zijden in dezelfde rij en zien er uit alsof ze den fandango dansen wilden. De weg is gekasseid en de plankiers zijn door kleine ketens van de straat gescheiden. Bijna al de bewoners zijn groote salpeterkooplieden en mijneneigenaars of opzichters. Het zijn meestendeels Duitschers.’
Aan verscheidenheid van onderwerpen ontbreekt het ons vlaamsch tijdschrift niet. Tot nog bepaalde ik mij meest bij het eerste deel. In het tweede genoot ik bizonder

{==362==} {>>pagina-aanduiding<<}
eene poëtische vertolking van der Nevelingen-nood in fragmenten, door Dr. Max Rooses. In het derde deel is eene opmerkelijke letterkundige verhandeling van Sleecx: Brieven over het Nederlandsche too-neel, terwijl deze met glorie bekende auteur aan het vierde nog eene vrij omvangrijke novelle: Tybaerts en Kie afstond. Eindelijk in het vierde deel nog een oratorium van Emanuel Hiel: de Schelde.
Al deze bijdragen hebben gelijke rechten op onze belangstelling. Welnu, blijven wij bij het goede voornemen, dat ons heden bezielt, zoo spreken wij daarvan bij eene volgende gelegenheid. Mocht het anders uitkomen, zoo verschuil ik mij zonder ondeugendheid achter eene engelsche spreuk:
‘Not too much of a good thing!’


Juli 1867.









{==363==} {>>pagina-aanduiding<<}

Gesprekken over Lindo en Cremer.

- ‘Alle heeren tegenwoordig zijnde, zoo verzoek ik onzen geachten Sekretaris de notulen voor te lezen!’
Met een hoorbaren slag op de tafel wordt nu de vergadering geopend door den Voorzitter.
De Sekretaris met luider stemme: ‘Vierhonderd-twee-en-vijftigste gewone vergadering ten huize van den hoog-geachten Voorzitter den heer Wilhelmus van Driestarren. Notulen gelezen en goedgekeurd na eene opmerking van den heer Warrelman. Diskussiën over de jongste faicts et gestes onzer nog levende vinders en sprooksprekers. De Schepping van Ten Kate nogmaals aan de orde. De recensie van Schimmel beoordeeld. Hevige aanval van den heer Marnix den Tweede tegen alle vergoding van Shakspere, van Goethe en van den baanderheer de Genestet. Pleidooi voor Vondels Lucifer door den heer Van Staden. Verslag van den toestand des genootschaps, zoo in Nederland als in de Koloniën, door den Sekretaris. Klacht van vele leden, dat de weldadige geheimzinnigheid des genootschaps door indiskretie van sommige leden wordt geschonden. Bij gebrek aan genoegzaam bewijs worden geene beschuldigingen tegen de leden van den bloeyenden Korenair onder het devies Toohoe-va-Boohoe ingebracht. Rapport der kommissie ad hoc, om aan Dr. Alexius van Staden vergunning te schenken, ten einde van de letterkundige diskussiën der afdeeling het belangrijkste in

{==364==} {>>pagina-aanduiding<<}
't licht te geven. Het gunstig praeadvies der kommissie aangenomen met akklamatie door al de leden van תחׄךןׇכהׄן (Toohoe-va-Boohoe). Daarna gaat de vergadering in kommittee-generaal over - de profanen verlaten de zaal en....’
De Voorzitter (Wilhelmus van Driestarren), - ‘Iemand der heeren op deze notulen iets aan te merken?’
De heer Warrelman. - ‘Met uw verlof, meneer de Voorzitter! Ik vind de vermelding van de beschuldigingen tegen sommige leden onzer afdeeling niet vereerend voor den Bloeyenden Korenair onder het devies תחׄךןׇכהׄן Ik wenschte die te schrappen!’
Algemeen geschuifel en gekras van de aanwezige heeren.
De Voorzitter. - ‘Alzoo niemand iets aan te merken! De notulen gearresteerd! Volgens het programma is de heer Polythropos aan de beurt, om onze solemneele vraag te beandwoorden!’
Al de leden zetten zich zeer op hun gemak in de fauteuils van het genootschap. Ieder steekt een ‘rookvoor-werp’ in lichter laaye. De famulus van den Bloeyenden Korenair loopt met een tali-api rond. De Voorzitter staat van zijn zetel op, heft een zilveren plaat aan een zwart lineaal hoog in de lucht, waarop de spreuk van 't genootschap voor de ingewijden te lezen staat. Daarna richt hij zich tot een der leden en zegt statig:
- ‘Wat is er voor nieuws, broeder?’
De heer Polythropos, een aantal nette boekdeelen over de groene tafel verspreidend: - ‘Volgens de loffelijke gewoonte dezer eerbiedwaardige vereeniging heb ik mij beijverd, om zoo voldoend mogelijk op de vraag van den Voorzitter te andwoorden. Het nieuws, 't welk ik u breng, broeders! is van zeer ongewonen aard. Gewoon nieuws is 't niet - 't is gelukkig geen bundel veronge-
{==365==} {>>pagina-aanduiding<<}
lukte Herdersgedichten, 't zijn geene quasi humoristische rijmpjens - niets van dat alles! Mijn nieuws is wat ouds! Juist hierin schuilt het pikante van mijn nieuws! Wilt dan kennis nemen, broeders! van eene allervoortreffelijkste onderneming, door den heer D.A. Thieme te Arnhem nu twee jaren geleden begonnen en wel van:
Neêrlands Bibliotheek. Oorspronkelijke Romans, Schetsenen Novellen van hedendaagsche auteurs, op nieuw uitgegeven door J.P. de Keyser. 1 Jaargang 1865, 2 deelen. II Jaargang 1866. 2 deelen. III Jaargang 1867, Aflev. 1-8.
De Voorzitter. - ‘De heer Polythropos gelieve voorloopig verslag over deze zaak uit te brengen.’
De heer Polythropos. - ‘'t Is me dikwijls gebeurd, broeders! dat ik op straat, of in de Sociëteit, of bij mij thuis door mijn vriend Jeremias Swaaying Kaarkas werd aangesproken als volgt: “Wat beleven we een lammen tijd! Geene beweging in letteren en kunst! Niets nieuws, zelfs het oude en goede raakt in 't vergeetboek. We leven in eene eeuw van achterladers en statistieke verslagen! La poësie s'en va! Hier stuit ik gewoonlijk mijn woordenrijken Jeremias en vang ik aan met hem een weinig neêr te zetten door te wijzen op alles wat ons nog rest. 't Is waar, wij missen sints Februari 1865 de proza en de poëzie van Potgieter.......’
De heer Warrelman. - ‘Meneer de Voorzitter, ik verzoek zeer bescheiden voor een enkel oogenblik het woord.’
De Voorzitter. - ‘Ik kan niet vermoeden, dat het voor een personeel feit is - en thands is aan de orde het verslag van broeder Polythropos!’

{==366==} {>>pagina-aanduiding<<}

De heer Warrelman. - ‘'t Was om te herinneren; dat door mij is voorgesteld, eene kommissie van drie leden te benoemen, om te onderzoeken door welke middelen aan het stilzwijgen van een onzer voortreffelijkste schrijvers een eind te maken is. Dit voorstel is nog nimmer in behandeling genomen - en dit is dunkt mij reeds een personeel feit!’
De Voorzitter. - ‘Ik geloof, dat ik het gevoelen dezer vereeniging te kennen geef, als ik broeder Warrelman tot de orde roep en broeder Polythropos verzoek zijn verslag voort te zetten.’
De heer Polythropos. - ‘Moest ik alzoo enkele treurige verschijnselen konstateeren, het zwijgen van Potgieter, het plotselinge staken van de reeks geestige Causeriën van Busken Huët, ik wees mijn vriend Jemias Swaaying Kaarkas op de vele uitmuntende en lieflijke levensteekenen onzer letterkundige kunst, als men maar niet immer angstig vraagt naar het nieuwe, naar het allernieuwste, 'twelk de dagelijksche eb en vloed der letteren pleegt aan te spoelen. Om hem te overtuigen nam ik de vier deelen en de acht nummers van Neêrlands Bibliotheek, ter hand en... bracht hem tot zwijgen. Inderdaad, broeders! ik beveel u deze verzameling ten ernstigste aan! Ik weet het, de broeders van תחׄךןׇכהׄן hebben een uitmuntend geheugen, maar zoo dikwijls wordt de indruk door een fraai letterkundig gewrocht in een of ander oogenblik op onzen geest gemaakt door nieuwe indrukken verzwakt! En het is juist een karaktertrek van onze eeuw, dat zooveel en zoo menigerlei talent schitterend optreedt, dat zoo verschillende belangrijke scheppingen ons als overstelpen. Weemoedig is mij daarbij de gedachte, dat het leven zoo kort is - dat de rijk bloeyende letteren van deze eeuw in Engeland,

{==367==} {>>pagina-aanduiding<<}
Duitschland en in Noord- en Zuid-Nederland ons telkens op nieuw tot verdubbelden ijver wekken, zoodat ik menigwerf gewenscht heb in den schouwburg van Athene, of in de Globe te Londen uit de dagen van Queen Elisabeth te hebben geleefd, om er niets anders, in 't geheel niets anders dan Aristofanes of Shakspere te zien vertoonen. 't Is beter zulk een paar reuzen van nabij te kennen, dan een vierdubbel dozijn gewone, zeer verdienstelijke menschen uit onzen tijd!’
De Voorzitter. - ‘Ik maak de opmerking, dat broeder Polythropos wederom zeer merkbaar aan zijn gewonen melancholischen aard toegeeft. Mag ik hem derhalven kor-telijk verzoeken de konkluzie van zijn verslag met enkele woorden mede te deelen!’
De heer Polythropos. - ‘De gedachtenuiting is vrij in dezen kring, even vrij als elders, als in den Haag, of in Deventer, of waar ge wilt in Nederland, meneer de Yoorzitter! Maar ik zal u kortelijk mijn konkluzie zeggen......
De heer Agathon. - ‘Met uw welnemen, edeldenkende Polythropos! Als onze voorzitter-geweldenaar het mij niet belet, wilde ik opmerken, dat gij zeker gelijk hebt. Toen Shakespere leefde, was hij, om naar het hart van een geldwisselaar te spreken, de eenige guinje in Engeland. Ben Jonson, Massinger, Marlowe, Beaumont en Fletcher waren kronen of schellingen van zuiver zilver, dat geef ik toe, maar Shakespere was een guinje van echt goud en niemand was als hij. Juist dit vind ik het merkwaardige van onzen tijd, dat er onder de grootste letterkundige kunstenaars geen enkel is, welken ik als Shakespere met eene gouden munt kan vergelijken - wij hebben geen letterkundig goud meer, alleen zilver, veel zilver en koper ook, helaas!’

{==368==} {>>pagina-aanduiding<<}

De Voorzitter. - ‘Ik heb broeder Agathons woordenvloed niet kunnen en willen af breken, voordat hij zelf genoodzaakt was adem te scheppen! (Levendige vroolijkheid onder de broederschap en de profanen.) Aan de orde is de konkluzie van broeder Polythropos.’
De heer Polythropos. - ‘Mijne konkluzie strekt, om het oordeel der broederschap over de door mij ter tafel gebrachte boeken uit te lokken! Ik stel voor onze gewone vrije diskussie aan dit onderwerp te wijden!’
Algemeene bijval. De leden der broederschap schuiven hunne gemakkelijke fauteuils nader bij de tafel. De famulus brengt eene groote zilveren bokaal met de spreuk van 't genootschap, waarin eene flesch rooden en eene flesch witten wijn is uitgeschonken. De voorzitter slaat met den hamer en gebruikt eene lange teug. De leden volgen - de profanen fluisteren luide op de tribune. Daarna gaat de bokaal nogmaals rond. De voorzitter neemt het woord:
- ‘Broeders! ik open het eerste deel van Neêrlands Bibliotheek en zal de lijst der ‘romans, schetsen en novellen voorlezen. Men spreke, als de geest getuigt! Inhoud van het eerste deel (1865): Familie van ons door den ouden heer Smits.
De heer Van Staden. - ‘Ik ken dat stuk, broeders! Het talent van den ouden heer Smits geloof ik niet beter te kunnen beschrijven, dan met eenvoudig te zeggen, hij heeft eene stalen pen uit het doosjen van William Mac-peace Thackeray weggestolen en schrijft er nederlandsche novellen meê. Gebeurt het hem soms, dat hij wat gerekt en oppervlakkig wordt voor eene enkele reis, 't is alleen omdat hij dan zijne Thackerays-pen zoo spoedig niet vinden kon op zijne schrijftafel - na een oogenblik zoekens vindt hij haar terug en aanstonds komt de oude verve

{==369==} {>>pagina-aanduiding<<}
weder. Mag ik even de andere deelen ter hand nemen?’
Vijf minuten pauze. De heer Van Staden bladert in de deelen van Neêrlands Bibliotheek. Broeder Warrelman fluistert broeder Marnix den tweede in, dat hij het niet eens is met den vorigen spreker, en nog iets van engelschen humour en nederlandsche onhandigheden. Hij vindt echter geen bijval.
De heer Van Staden. - ‘In het tweede deel vind ik Dr. M.P. Lindo, Schetsen in en om Parijs. Niemand belette, dat ik in éen adem over Dr. Mark Prager Lindo en den Ouden Heer Smits spreke. De parijsche reisschetsen zijn alleraangenaamst geschreven - en hebben nog niets van hare aktualiteit verloren, al dagteekenen zij uit ‘den zomer van 1852.’ De plaatsbeschrijvingen zijn bij uitstek welgelukt, de konversatiën over kunst, inzonderheid over schilderkunst, over moraliteit en letteren behagen mij minder, omdat ik er meer common sense dan fijnen smaak in bewonderen kan. Maar wat Lindo vooral goed verstaat is de karikatuur van een fransch vers, van een franschen roman of opera-libretto te geven. Hij woonde eene voorstelling bij in de groote Opera van l'Enfant Prodigue, woorden van Scribe, muziek van Auber. Alleraardigst is het personeel vertooners beschreven:
‘Het zijn interessante menschen, en, hoe talrijk ook, het zal u niet berouwen hen ontmoet te hebben, dus: de Heer Ruben en zijn zoon Azaël, rijke landedellieden uit Champagne, - of het kanton Gessen, zoo als gij verkiest, met Freule Jephtèle, de nicht dezer heeren, geëngageerd met Jonker Azaël. Verder, hier aan mijne regterhand, de Heer Amenophis, met de bekoorlijke Nefté, beiden uit Memphis, echte Parijzenaars, - menschen, die de wereld gezien hebben, - dat kan ik u verzekeren, even als die deftige, grijze roué links, de eerwaarde heer Bocchoris, Hoogepriester in den tempel van Isis, gevolgd door Manetho (welligt de man der Egyptische dynastieën), en Sethos, beide priesters (maar volstrekt geene eerwaarde heeren), van minderen rang. - Gij ziet, zij maken plaats



{==370==} {>>pagina-aanduiding<<}
en wijken beleefdelijk, regts en links, terwijl ik u de betooverende Lia voorstel, die gevolgd door eene geheele bende van even bekoorlijke schoonen, met beenen en armen, vooral met de eerste, alles en nog veel meer weten uit te drukken, wat wij, gewone stervelingen, alleen met de taal moeten doen. Deze jonge schoone is het hoofd der Almées, die haar volgen. Op een eerbiedigen afstand staat, met de handen op de borst, voor u te buigen Nimrod, niet de aloude jager, maar de Conducteur van de Omnibus, - ik bedoel der Caravane, - tusschen Memphis en de ban-lieues. Achter hem ziet gij eene geheele foule van Aimées, kameeldrijvers, Grieken, Egyptenaren, Assyriërs, herders, priesters, stedelingen en landbewoners alle in de prachtigste, streng historische kostumen; alleende danseuses en de overige dames, behalve Freule Jephtèle en de schoone Nefté, dragen eenigzins korte rokken, - uit beleefdheid jegens de Parijzenaars en hebben ook hare sluiers òf gelegd òf teruggeslagen, zoo dat gij waarlijk verblind staat, aangenomen, dat gij niet geheel en al van steen zijt, door al de bekoorlijkheden, welke, - ja welke zoo kwistig ten toon gespreid worden.’
Lees verder de charge van de opera bij Lindo - 't is zeer der moeite waard. Doch talentvoller nog is de schildering van parijsche bals, van zekere parijsche vorstinnen, daar het onderwerp te weinig aanbevelingswaardigs, te veel alledaagsch en afstootends bevat, om niet elke middelmatige pen, die het wagen durft zich aan zulke stof te vergrijpen, tot platheden en gemeenplaatsen te veroordeelen. Lindo bezocht met eenige vrienden, waaraan hij voor juiste oordeelvellingen, pikante kritiek en geestige lazzies groote verplichtingen heeft, het bekende Château des fleurs. Een dier vrienden is medicus en dus opent de auteur zich de gelegenheid, om de geschiedenis eener Koningin Pomaree in te vlechten, zoo handig en flink, alsof hij aan de voeten van Henri Murger of van Léon Grozlan gezeten hadde, om van hunne lippen het geheim der fransche novelle op te vangen. Zoo geeft een bezoek aan la Salpétrière aanleiding, om de geschiedenis van twee. zusters te verhalen. Ik voor mij vind deze vertelling

{==371==} {>>pagina-aanduiding<<}
eene der beste bladzijden van Neêrlands Bibliotheek. Nog vestig ik uwe aandacht in het tweede deel (1866) op eene schets van den Ouden Heer Smits: Een arme sukkel met dezelfde humoristische verdiensten als Familie van ons. In het eerste deel van den tweeden jaargang (1866) vind ik van den Ouden Heer Smits: Een nieuwjaars-wensch aan zijne vrienden, een tamelijk onbeduidend stuk, maar in het tweede deel van dien jaargang ontmoet ik met bizonder genoegen: Een weekje plezier, een zeer goed werkend medikament voor alle verwatenheid van parvenus! Het stuk verdiende in Thackerays Book of Snobs opgenomen!’
De Voorzitter. - ‘Daar niemand tegen de opiniën van broeder Van Staden opkomt, ga ik voort met mijne lijst. No. 2. “Een oudejaarsavond van J.J. Cremer.’
De heer Agathon. - ‘Dat is mijn man, edeldenkende broeders! Die Oudejaarsavond is volstrekt het mooiste niet wat van Cremer in de Bibliotheek is opgenomen. Toch is er leven, gloed en warmte in, mocht ook de draad, die al de verschillende tafereelen aaneenkoppelt, de ervaringen van een straatjongen, tamelijk zwak zijn en het telkens waarschuwen voor het misbruik van den uitroep: “Goddank!” tamelijk vervelend worden. Ook heb ik zoo bizonder niet op met Mijn oude Jacob uit het tweede deel (1865), noch met zijn Winteravond (aldaar), waar veel jacht op effekt in voorkomt en schoon zijn Toonen in den Nieuwjaarsmorgen (1866 eerste deel) veel beter gelukt zijn, wijs ik hier in 't bizonder op Wouter Linge (aldaar), 't Stukjen heeft een sociaal doel, een pleidooi voor Frederiksoord, en dat bevalt me. Men zegt wel eens, dat 't zeer moeilijk is om te schrijven wat men in het Pruisiesch Tendenz-Roman noemt en dus neem ik het mijn lievelings-auteur vooraf

{==372==} {>>pagina-aanduiding<<}
niet kwalijk, mocht het eens bewezen kunnen worden, dat zijn kunstwerk om de voortreffelijke filanthropische strekking minder voortreffelijk geslaagd ware. Maar ik geloof het niet. Misschien is het gesprek in de diligence wel wat gemaakt, vooral als de auteur verzekerd aan zijn buurman in den wagen, ‘dat de kolonie der bezichtiging overwaardig is’, doch het eigentlijk verhaal is boeyend en met geestdrift geschreven. Ik zou echter Cremer in bedenking willen geven, om van Wouter Linges burgerlijke vrouw niet weêr te zeggen, dat zij ‘sinds haar laatste moederwording zwak en sukkelend (is) gebleven’. Dat is al te mooi. Maar ik moest er eigentlijk van zwijgen, want ik heb waarlijk veel met het verhaal op. Wilt gij er een lief tafereeltjen uit hooren? Volg mij even. Wij zijn te Frederiksoord. Wouter Linge en zijn gezin winnen met landelijken arbeid hun bescheiden brood:
‘Vriendelijker oogen zaagt gij maar zelden, dan die van de schoone Anna Linge. In de stad heeft men het reeds gezegd, dat zij een beeldig gezigtje had; maar thans - ik zou u haar schilderen willen, zoo als zij daar staat, met den ronden schouder tegen de borst van een kloeken knaap geleund, die hare hand in de zijnen gedrukt houdt. Prachtig boerinnetje met uwe blauwe heldere oogen en uw zwarte golvende haren, die zich echter voor 't grootste deel in het hagelwitte mutsje verschuilen; aanvallige maagd met uw paarsch katoenen jakje om de welgevormde leden.... er zijn knapen, die.... beweren, dat Anna hooghartig en trotsch op haar schoon is, doch Willem, de flinke jongen weet het beter: Anna heeft geen liefde kunnen schenken, aleer die zuivere gloed in haar boezem ontvonkt was. Willem weet het, dat zij kan minnen, minnen met vuur, doch rein en geduldig. Rein en geduldig, even als hij, want - de toestand in deze maatschappij opent den minnenden knaap, die nog broeders en zusters en ook een oude moeder heeft, geen lagchend verschiet. Wanneer - wanneer zal de ure slaan, dat hij zijn dierbare Anne in een der nederige hoeven als de zijne kan binnenvoeren? Helaas! daar zijn bezwaren, droevige bezwaren; hun beider toekomst is nog door een wolke verduisterd. - Maar - geen wolkje zweeft er op dit oogenblik langs beider voorhoofd. Neen, zij staan



{==373==} {>>pagina-aanduiding<<}
er nog een wijle met de handen inéén; dan buigt ‘Willem zijn hoofd wat terzij en drukt de lieve een zoen op haar blozende wang. En dan, als hij haar loslaat, dan zegt hij zoo heel eenvoudig: “Dag Anne!” 't Meisje ziet hem regt liefdevol aan - ze hebben maar weinig te praten - zij zegt er: “Dag Wiilem!” - En hij weêr met spiekende blikken: “Dag lieve Anna!” En zij: “Dag beste Willem!” Er volgt weer een zoen op. Nu zal de jongen zich verwijderen.... maar nogmaals blijft hij staan, geniet met zijn blik die schoone gestalte in haar geheel en dan - nog een zoen en weder, alsof het wat nieuws was: “Dag beste Anne!” Nu spoedt hij zich voort, want Anna is aan de andere zijde den heuvel langs de elzenstruiken afgesneld en ijlt er met ligten tred naar het ouderlijke erf toe.’
Heeft de kunstenaar ons dus voor zijn aardig paar belang ingeboezemd, ook voor zijn held en diens verder gezin weet hij uitmuntend te pleiten. Dat hun gevaar boven 't hoofd hangt, daar de ouders te bejaard zijn, om langer de hun toevertrouwde hoeve te bestieren, dat zij naar de groote maatschappij zullen worden teruggezonden, daar de bestuurders der vrije kolonie Frederiksoord zich ‘niet langer met schulden mogen beladen’ en allengs het getal der beschermde hoevenaars moeten verminderen, wordt door zijne vertelling zoo treffend aanschouwelijk gemaakt, dat we vragen, hoe kan dit gevaar worden afgewend? De auteur zegt het u kortweg met een imperatief: Geef! Hij zelf heeft Frederiksoord bezocht, hij heeft gezien hoe dringend daar behoefte is aan stoffelijke ondersteuning en hij beproefde ‘of de (hem) verleende gave’ - openhartig genoeg, dat hij die zelf vermeldt - ‘iets vermogt, om velen (zijner) landgenooten te winnen’ voor Frederiksoord. Laatst las ik in de krant, dat zeker heer op Java zòo zeer door de lektuur van Wouter Linge was getroffen, dat hij onder enveloppe een paar flinke bankpapiertjens naar Frederiksoord zond. En dat bewijst iets, zoo als onze huismathematikus zou zeggen.

{==374==} {>>pagina-aanduiding<<}

Boven alles, broeders! kies ik uit Neêrlands Bibliotheek het beste stuk van Cremer, Fabriekskinderen (I Aflev. 1867). Wederom is dit uitmuntend verhaal met een sociaal doel ontworpen. Ik beken zonder eenige aarzeling, dat ik er hoog mee ingenomen ben. Het lot der arme fabriekskinderen, vooral uit Leiden, kon nimmer eloquenter, nimmer meesterlijker worden aanbevolen. Hier vooral moet ik u eene proeve geven. Drie doodarme, ongelukkige kinderen worden in December te zes uren des morgens naar de fabriek gezonden door de laaghartige, verdierlijkte ouders. Een dezer kleinen, een ventjen van tien jaren, valt op straat in slaap, hij kan de fabriek niet bereiken. Daar komt een jong student, die laat op de kroeg was blijven plakken, of zoo als Cremer met zijn nobel hart beweert, die met een vriend mathesis heeft gewerkt en op diens kamer in slaap was gevallen - langs de plek, waar het arme kind ‘met het hoofdje rustend op den kleinen arm en die arm gekromd op den scherpen rand van een lage stoep’ lag te sluimeren. Aanstonds besluit de jonge, edelmoedige student den armen drommel meê te nemen naar huis. Groote verbazing en ergernis van de huisploertin als de student haar roept, om haar te laten zien, hoe het verkleumde kind in zijn ledikant rust. De volgende dialoog vangt nu aan:
- ‘Hoe vin je dat, hé?’ - ‘Hoe ik dat vind.....? Mag ik reis vragen, hoe uwes Mama dat zou vinden?’ - ‘Heb je wel eens op straat geslapen, jufvrouw Baks, met 'en stoep tot je kussen? - “Lieve hemel, ikke!” roept de jufvrouw; “ik ben Goddank 'en fassoenlik-manskind, maar weet je waar zu'k gespuis van afkomstig is” en zij wijst met haar vleezigen vinger op den armen Sander, die in Willems ledikant zoo kostelijk te slapen ligt, - “van 't repalje weet je, uit de febrieken; van ouwers, die zuipen en luijeren en d'r eigen onmondig vleesch voor den kost laten zorgen, zie je, weet u, menheer, van zu'k repalje.” - Zoo jufvrouw Baks.’ - ‘Ja van volk, dat z'n eigen vader en moeder voor 'en glas



{==375==} {>>pagina-aanduiding<<}
jenever aan de galg zou helpen; maar wil ik je reis wat zeggen, menheer, als je van 'en ouwer mensch 'en goeijen raad wilt aannemen, pas op dat je vingers niet brandt; 't vuilmaken van je eigen boel en 't gebabbel in de straat wil ik daarlaten, maar met je dat verwaarloosd en liederlijk sesjet heel christelijk aan te trekken, ga je vlak buiten je boekje. Als we t' avond of morgen zoo'n zuiplap in de deur krijgen, die mijn of m'n man 'en maling schopt, omdat we z'n kind van 't febriek hebben afgehouwen, dan bent uwes responsabel; iederman blijft baas over z'n eigen kinders 1); als uwes Mama.....’ - ‘Wil je klaar zetten, jufvrouw Baks!’ Lieve hemel wat zette ie vreeselijke oogen op. - ‘Jawel meneer, twee kadetjes niewaar?’ - ‘Zes kadetjes en tien krentebroodjes, jufvrouw Baks!’ - (Hemel wat oogen!) - ‘Koffij- of theewater, menheer?’ - ‘Chocolade-water, jufvrouw Baks.’ Jufvrouw Baks maakt rechtsomkeert, en als ze langzaam wegschommelt, dan mompelt ze bij zich zelve: ‘Om zoo'n vuil opraapsel 'en fassoenlik mensch nog te schandaliseren ook. Ze zou wél.... maar d'er kamers en 't lieve geld. Je moet al wat doen in de wereld.’
Met de uiterste oplettendheid en zorg waakt Willem - waarom maakt Cremer hem toch baron? - voor zijn armen pleegzoon. Hij laat hem uitslapen, kleedt hem met zijn veel te groote kleederen, trekt hem een ouden overjas aan en slaat de mouwen, tot vrijmaking van de handjens, halverwege om. Daarna zet hij hem op de sofa van zijne studeerkamer en overlaadt hij hem met krentebroodjens en waterchokolaad. De arme duivel van een fabriekjongen zet groote oogen op:
- ‘Ben jij 'en prins?’ klinkt het zachtkens van Sanders lippen, en het jongske, wiens vreeze na het kostelijk onthaal voor een groot deel was geweken, werpt een schuwen blik op zijn gastheer, doch slaat de oogen ook aanstonds weêr neer, - ‘Ik? wel nee!’ lacht Willem, uit zijn gemijmer ontwakend, ‘maar - als ik het was, zou je er dan wel altijd bij zoo'n prins willen blijven?’ - ‘Jawel’



{==376==} {>>pagina-aanduiding<<}
zegt Sander. - ‘Waarom?’ - ‘Om ditte!’ zegt de jongen en likt nog langs den rand van den grooten chocolade-kop. - ‘Hadt-je dat nooit geproefd?’ - Het ventje grinnikt alsof hij wil zeggen: Dat kun je begrijpen. - ‘'k Docht eerst dat het mosterd was,’ zegt hij iets later. - ‘Mosterd?’ - ‘Ja, die haalt moeder in een potje, en 'smiddags, als we van 't febriek kommen, dan krijgen we aardappels met zoo'n beetje mosterd in 't water.’ - ‘Niets anders?’ - ‘Ja, soms wel een scheutje azijn. Vader en Moeder eten meestal spek, maar da's gallig voor de kinders zeit moeder.’ - ‘Beesten!’ roept Willem. - Neen Sander, schrik maar zoo niet, dat geld niet u of een van uws gelijken; hoor maar, hij vraagt u weer vriendelijk: - ‘En hoe heet je vader?’ - ‘Dat weet ik niet,’ is het antwoord. - ‘Maar jij, hoe heet jij?’ - ‘Sander Zwarte.’ - ‘En wat doet je vader?’ - ‘Hè, hè,’ grinnikt de jongen: ‘moeder zeit zuipen.’ - ‘Maar wat is hij van zijn ambacht?’ - ‘Ambacht?’ grinnikt het kind.... daar had hij nooit van gehoord. - ‘Waar verdient hij zijn centen meê?’ - ‘Dat doen wellui.’ - ‘En hoe oud benje al ventje; ben je al zeven?’ - ‘Ikke,’ zegt het jongske, ‘ikke ben tien.’ - Ongelooflijk! zoo'n worm! - ‘Dus moet je zeker in de fabriek werken?’ vraagt Willem op nieuw. Angstig kruipt het jongske inéén. Die vraag, ze had hem eensklaps aan zijn pligt, aan zijn vreeselijk lange dagtaak herinnerd; aan den spinner, die hem zjjn loon onthouden, aan den vader die hem ranselen, aan de moeder, die hem geen eten zal geven, en bevende zegt hij: - ‘Maar 'k had ook zoo'n slaap en gister avond, toen ik dertien of veertien 
uur gelascht had, toen dreigde de spinner, dat ie me zou kielhalen, als ik weer stond te hangjassen, zeidie.’ - ‘Kielhalen!’ herhaalt de student met zaâmgetrokken wenkbrauwen; ‘kielhalen, wat is dat?’ - ‘Ja dat weet ik niet,’ herneemt de jongen, en - angstig rondziende als vreest hij dat iemand hem beluistert, vervolgde hij: - ‘Maar ze zeggen, dat ie achter z'en bast 'en emmer met water het staan; en als nou 'en slecht kind - zoo zeit ie - z'n luije oogen niet open wil houwen, dan douwt ie 'em even met 't hoofd in den emmer; ten minste als 't opperste menheer van 't febriek d'r niet bij is; maar 't zal niet waar wezen; hè zoo koud!’
Ik weet niet broeders, of gij het allen met mij eens zijt, maar ik vind dit eene meesterlijke bladzjjde! In de gantsche letterkundige werkzaamheid van Cremer is geen

{==377==} {>>pagina-aanduiding<<}
betere. Met volkomen recht vraagt hij, hoe het mogelijk is, dat zulk een ontzettend kwaad in Nederland bestaat - met volkomen recht vraagt hij van den Koning en van de Wetgevende Macht voorziening in het lot der verwaarloosde fabriekskinderen - met nadruk wijst hij er op, dat de ouders dier kinderen onwetende, ontzenuwde wezens zijn, dat de fabriekanten gaarne het lot dier kinderen zouden verbeteren, maar dat zij niet kunnen, want dat daar éene is, die het hun belet, en dat haar naam is: Konkurrentie!
De heer Aloysius de Gonzaga. - ‘Met uw verlof, broeder Agathon! maar dat is eene gevaarlijke leer! Ik breng met u grooten lof aan Cremers ‘Fabriekskinderen’, maar zijne laatste stelling is onjuist. De konkurrentie zou de oorzaak zijn van het treurig lot der arme fabriekskinderen. Dit is de Economie Politique van een filantropiesch dilettant. Daar moet ik het verlof der broeders van תחׄךןׇכהׄן tegen protesteeren. De konkurrentie heeft niet in 't minst schuld aan het beklagelijk lot der fabriekarbeiders, mannen, vrouwen of kinderen. Zij is de zegenrijke, maatschappelijke kracht, waardoor Handel, Nijverheid en Bedrijvigheid dagelijks meer en schooner bloeyen, waardoor dagelijks ook eenige graankorrelen uit den hoorn des overvloeds voor den behoeftigen proletariër worden afgezonderd. Zonder konkurrentie stilstand en afschuwelijk monopolie, geene nijverheid, slechts armoede en dood. Van waar dan de ellende van den fabriekarbeider, met andere woorden hoe komt het, dat hij voor zoo karig loon wil en kan werken? Zeer eenvoudig - het loon hangt af van twee invloeden: het bedrag van het cirkuleerend kapitaal, dat tot betaling van arbeid bestemd is, en het aantal dergenen, die voor dat loon werken willen. Of korter, het

{==378==} {>>pagina-aanduiding<<}
werkloon hangt af van de betrekking tusschen kapitaal en bevolking. Neemt in eenig land de bevolking toe zonder evenredige vermeerdering van kapitaal, dan moet de arbeid minder betaald worden, dan wordt het lot van den fabriekarbeider, van den daglooner voortdurend ongunstiger. Het tegenovergesteld geval, afneming der bevolking met onverminderd kapitaal, doet zich in de werkelijkheid niet voor. De ervaring nu leert, dat overal in de oude waereld de bevolking sneller toeneemt dan het kapitaal en dat in Amerika en Australië alleen de bevolking zonder eenig nadeel kan toenemen, omdat daar bij klimmende beschaving en zin voor kapitaalvorming eene bijna onuitputtelijke uitgestrektheid van onontgonnen land bestaat, zoodat de arbeidsmarkt nimmer overvoerd is. Maar in Duitschland, Frankrijk, België, Nederland, Engeland neemt het bevolkingscijfer niet toe, zonder dat het werkloon op de eene of andere wijze hierdoor daalt, omdat het aantal der mededingende arbeiders vermeerdert. Zelfs is die vermeerdering der populatie afhankelijk van het minimum, waartoe het werkloon kan dalen zonder de arbeiders van gebrek te doen omkomen.
Hoe zal nu het lot van den arbeidenden stand kunnen verbeterd worden? Daar is geen ander radikaal middel dan eenvoudig: vermindering van het mededingende arbeiderspersoneel. Hoe komt die vermindering tot stand? Door dezen gantschen stand te hervormen, te bekeeren tot het denkbeeld, dat, zoo er te veel armen op de arbeidsmarkt zijn, er weinig te verdienen valt. De onberaden huwelijken van behoeftige werklui en hun talrijk, zeer behoeftig kroost, ziedaar de oorzaak van de ellende der fabrieksteden zooals Leiden - laat niemand gelooven met Cremer, dat de heilrijke konkurrentie daaraan het minste deel heeft. Doch

{==379==} {>>pagina-aanduiding<<}
zoo gaat het gewoonlijk als men over het lot van den arbeider en den daglooner spreekt. Men legt meer sentimentaliteit dan logischen zin aan den dag en wil niet inzien, wat wezentlijk het lot van den werkenden stand zoo ongelukkig maakt. Dat men in plaats daarvan den proletariër kon overtuigen, hoe oneindig hooger hij in zedelijke waarde zoude rijzen door onthouding van een radeloos huwelijk, dan door het toegeven aan brutale natuurdrift en het verwekken van een talrijk kroost, voor ellende en depravatie ter waereld gekomen.
Of zou het niet de taak der beschaving zijn, broeders! om elke uiting van dierlijkheid tegen te gaan! Zoo is het ook de taak van de beschaving, om onmatige natuurdrift te veroordeelen. Men veroordeelt en straft den dronkaard, die onmatig is in het gebruik van sterken drank, maar waar vindt men veroordeeling en minachting voor de proletariërs, die zonder eenig middel van bestaan gevaarlijke huwelijken sluiten, en de maatschappij bezwaren met de rezultaten hunner noodlottige vruchtbaarheid? 1) Juist het tegendeel heeft plaats gehad. Godsdienstleeraars, ze-demeesters en dichters hebben in de veelheid van het

{==380==} {>>pagina-aanduiding<<}
kroost een merkteeken van maatschappelijk welvaren gevonden. Wie herinnert zich niet de regelen, waarmeê de goede, zwakke en gevoelige Oliver Goldsmith zijnen Vicar of Wakefield aanving: - ‘Ik was steeds van opinie, dat een eerlijk man, die trouwt en een talrijk kroost groot-brengt, meer nut aan de maatschappij doet, dan hij die alleen blijft leven!’
De Voorzitter. - ‘De geest getuigt heden avond zeer ekonomiesch, broeders! Maar ik ben het volkomen eens met broeder Aloysius de Gonzaga! Eene vraag zou ik nog willen doen. Hoe kan er van zijne theorie praktiesch gebruik gemaakt worden ten nutte dier arme fabriekskinderen, waarvoor onze edele Cremer zoo geniaal en aandoenlijk heeft partij getrokken!’
De heer Aloysius de Gonzaga. - ‘Wat dit punt betreft, hierin val ik den weisprekenden advokaat der Fabriekskinderen geheel bij. Minder werkuren, schoolonderwijs, drie tot vijf uren per dag. Ik voeg er nog bij: ontwikkeling van het gezond verstand der kinderen door hen vroeg te onderrichten van hun maatschappelijken toestand, dat is, door hen vroeg kennis te doen maken met de maatschappij en den Staat, waarin zij leven. Voorts inkrimping van openbare liefdadigheid, waar die bestaat in aalmoezen en bedeelingen, maar uitbreiding van inlandsche kolonizatie, zooals te Frederiksoord, waar alleen eerlijke arbeid en vlijt worden ondersteund. En omdat juist broeder Agathon ons gewezen heeft op Cremers voortreffelijke schets: Wouter Linge, twijfel ik niet of hij zelf zou het in dezen volkomen met mij eens zijn!’
De Voorzitter. - ‘Broeders! Gaarne zou ik de diskussie verder voortzetten, maar de tijd is gekomen, waarop deze zitting in kommitee-generaal moet overgaan. Heeft iemand der leden nog iets in het midden te brengen?’

{==381==} {>>pagina-aanduiding<<}

De heer Van Staden. - ‘Ik moet de opmerking maken, broeder Voorzitter! dat onze vrije diskussie slechts over enkele van de beste stukken uit Neêrlands Bibliotheek heeft gehandeld. Het zoude niet ongepast zijn ons onderhoud over sommige andere bijdragen dezer voortreffelijke onderneming te hervatten. Mijn voorstel is bij de eerstvolgende vergadering onze beschouwingen hierover voort te zetten!’
Een algemeen gejuich der broeders staaft den bijval, welken dit voorstel vindt.
De heer Van Staden. - ‘Tevens verzoek ik wederom vrijheid ten einde evenals heden, ook voor het vervolg van onze letterkun dige deliberatiën het een en ander in 't licht te mogen geven!’
De Voorzitter. - ‘Met inachtneming van alle mogelijke diskretie en vooral indien gij de hier uitgesproken lof en blaam in 't minst niet wilt verhoogen of verminderen, zij u dit verlof geschonken!’
Hierna verlaten de profanen de tribune. De vergadering gaat over in kommittee-generaal.........
...................
Augustus 1867.










{==382==} {>>pagina-aanduiding<<}

Verzen van Dr. J.P. Heide.


- ‘Maak' te schande, maak' te schande, 
Al de prijzers van 't verleên, 
Slaat de handen flink ineen, 
Wakkre mannen in den Lande.’ 
Heije. 


..... Er stonden drie aardige, kleine jongens voor mij.
Zij keken mij min of meer bedeesd aan - en toch hoopten zij op mijn bijstand. Zij zouden zingen voor hun vader. Dat was geene kleinigheid voor mijne aardige jongens. Want ze hadden vroeger nooit muziek-onderwijs gehad. Trouwens, dat was ook zoo gemakkelijk niet te bekomen - wij waren te Batavia. Maar nu had ik hun vader beloofd, dat zij zich zouden oefenen in het zingen. Twee dagen na deze belofte werd ik reeds aan de zaak herinnerd - de tropische atmosfeer eischt, dat zaaitijd, groeitijd en bloeitijd bijna in hetzelfde oogenblik vallen. En daar stonden nu mijne drie kleine vrienden met hunne verlegen glimlachende gezichtjens, en toen ik hun moed had toegefluisterd, begonnen zij op een gegeven teeken:

‘'k Heb van Luilekkerland gietren gelezen, 
Jongens! daar moet het wel wonderlijk wezen, 
Dáár heb-je grachten van melk en van wijn, 
Dáár heb-je straten, die theerandjes zijn!’ 



{==383==} {>>pagina-aanduiding<<}


‘Om er te komen, dat dient ge te weten, 
Moet men door bergen van rijstepap eten; 
Ben-je er, dan leg-je maar lui op den grond, 
Eten en drinken, dat loopt je in den mond!’ 
 
‘Jongens! - hoe aardig het is om te lezen, 
'k Denk, dat die luiheid vervelend moet wezen; 
Neen! ars men arbeidt met ijver en lust, 
Dan smaakt het eten, dan smaakt de rust!’ 


De vroolijke, kinderlijke zangwijze was door het drietal met heldere stem gezongen. De vader, een deftig en zeer aanzienlijk man in de bataviasche handelswaereld, klapte tevreden in de handen, gaf zijn oudsten jongen eene hand, zijn tweeden een tik op het hoofd en den jongsten een zoen. Hij was zeer voldaan en staafde het een dag later door rijke geschenken aan zijne kinderen. De oudste bekwam, bij voorbeeld: een gouden uurwerk.
- ‘'t Is heel flink, meneer Van Stallen!’ - riep hij uit. - ‘Van wiep is dat versjen?’
- ‘Van Dr. Heije, meneer!’
- ‘Dr. Heije! Ik ken dien man niet!’
- ‘'t Is wel jammer, meneer! In Nederland is Dr. Heije met veel roem bekend! Men mocht hem hier in de Oost wel wat meer kennen!’
- ‘Als hij meer van die eenvoudige aardige kinderversjens gemaakt heeft, wil ik hem gaarne nader leeren kennen. Maar ik heb een bezwaar tegen die hollandsche kinderversjens, de kinderen begrijpen ze hier niet. Daar heb je dat verzenboek van Van Alphen! Voorleden jaar moest onze Willem daaruit van buiten leeren, maar hij verwarde zich telkens in de voor hem onbekende dingen! Wat weet een jongen hier in Batavia van den “klepperman,” van “perzikken,” van “wafelen” en die dingen in Holland?’

{==384==} {>>pagina-aanduiding<<}

- ‘Dat is bij mij de grootste zwarigheid niet, meneer! Een jongen kan vragen, wat dat alles is - een hollandsche jongen hier in de Oost, mag wel iets weten van 'tgeen er in 't moederland gevonden wordt. Maar de stijfheid en ouderwetschheid van Van Alphen, die Jantjens met “hoeden” vol pruimen, die “Ka-Mie,” die van school zal komen, die kleine professor, die een perzik opsnoept onder de bespiegeling, dat de “naarstigheid” eene deugd van kinderen is; die allen maken zeer weinig indruk op het hart van een hollandschen jongen uit onze eeuw en kunnen hier in de Oost volstrekt niet meer gebruikt worden! Dan zijn Heijes kinderliederen duizendmaal beter!’
- ‘En waar loopes die liederen over!’
- ‘Over alles, water in de kinderwaereld voorkomt. Het is de Dageraad, die rozen strooit voor wakkere knapen en meisjens, maar die hun eene roos van de wangen steelt, als zij zich verslapen. 't Is eene weddingschap tusschen moeder en kind, dat eene bloem in den tuin des morgens zal opengaan, voor dat de kleine is opgestaan,.......Willem!’
Ik had het tweede zoontjes van mijn Chef geroepen, een ventjes met de schranderste bruine ooges, die ik ooit zag en een allerlevendigst, vriendelijk gezichtjes.
- ‘Willem, zeg voor je vâ dat versjen eens op. Je weet wel!’ En ik fluisterde hem een paar woorden in. Aanstonds begon de kleine:

‘Ei bloempjen! kijk eens uit uw knop, 
Of 't niet haast dag zal wezen! 
Kom steek uw kopje eens veilig op, 
Ge hebt geen leed te vreezen; 
Of ziet ge mij niet voor u staan, 
Met al mijn beste kleêrtjes aan?’ 



{==385==} {>>pagina-aanduiding<<}


‘Had Moeder gistren niet gewed, 
Dat gij al lang zoudt prijken, 
Eer ik, nog domleed in mijn bed, 
Uit mijn gordijn zou kijken! - 
Ei, sliep uit! 'k Ben al lang gekleed, 
En gij zijt nog niet half gereed!’ 
 
‘Maar 'k ben ook vroeg naar bed gegaan; 
Daar zal het wel van komen, 
Dat ik het eerst nu op kon staan, 
En gij nog staat te droomen: 
Och, Moederlief! och zeg me nou, 
Wie dacht u, dat het winnen zou?’ 


Fluks wipte de vrooljke Willem weg, noodra hij zijn versjen had opgezegd en mijn chef, die met stilzwijgende goedkeuring had geluisterd, hief het hoofd op, riep zijn jongen terug en omhelsde hem met hartelijke genegenheid. In zulke oogenblikken gevoelde ik eene buitengewone sympathie voor mijn chef.
- ‘Dat zijn keurig lieve rijmpjens, meneer Van Staden!’ - riep hij uit. - ‘Die mogen mijne jongens wel allen van buiten leeren!’
- ‘En de meesten zijn even hupsch en geestig, als 't stukjen, dat Willem daar heeft opgezegd. Natuurlijk zijn we in de hollandsche kinderwaereld. De wisseling der jaargetijden speelt eene groote rol. Het opgaan der zon in de lente wordt in verscheiden aardige liedjens herdacht. Hoe de kinderen der rijken dan verheugd het winterpak afleggen, hoe ze juichend naar buiten stormen, als de Mei de schoonste bloesems strooit en op alle deuren klopt, om de jeugd, ook der armen, naar 't veld te lokken, klinkt in tal van zangen ons blijde toe. Dr. Heije schildert geene voorbeeldige, vroegrijpe moralisten van zeven en acht jaren; neen, hij schrijft voor gezonde, ferme hollandsche kinderen. Zij loopera veel in den tuin

{==386==} {>>pagina-aanduiding<<}
en spreken ook van den tuinman, maar niet zoo als de stumperachtige wijsneus van Van Alphen, als “Jantje”, die pruimen zag hangen. Ze houden van kersen, onze heerlijke hollandsche voorjaarsvrucht, en zingen er een wijsjen bij, dat ik mij nog zeer goed herinner, als jongen op eene amsterdamsche school te hebben meêgezongen! En weet u wat ons zoo beviel, wat me als kind reeds in die dichtjens belang deed stellen - het is de natuurlijke, echt kinderlijke toon, die mij nog heden, op zeer weinige uitzonderingen na, even aangenaam treft!’
- ‘Zijn die rijmpjens reeds allen in druk verschenen, meneer Van Stallen?’
- ‘Nog zeer onlangs, meneer! Laat mij even het genoegen hebben ze u te toonera!’
Eenige oogenblikken later bracht ik mijn chef een eenvoudig gebonden boekdeel. Hij nam het nieuwsgierig van mij aan en las luide:
‘Al de Kinderliederen van J.P. Heije, met vertalingen van A. Clavareau, Prof, Karl Arenz en F.J. Millard Amsterdam. Van Kampen. 1861.
- ‘Dat 's aardig!’ - riep hij uit. - ‘Vertalingen in het Fransch, Duitsch en Engelsch! Die meneer Heije schijnt een knap dichter te zijn, die ook in 't Buiten-land bekend is!’
- ‘Dat verdiende hij zeker wel! Maar of nu de bijvoeging der vertaalde liedjens veel goed doet aan het doel, waarvoor ze geschreven zijn, betwijfel ik. De meeste jongens en meisjens van vijftien jaren of daaromtrent zullen in de drie genoemde talen nog wel niet zoo grondig onderwezen zijn, dat zij oordeelen kunnen over de waarde dier vertolkingen. Ik vind althands, dat de fransche vertaler

{==387==} {>>pagina-aanduiding<<}
er niet veel van gemaakt heeft. Heije heeft, bij voorbeeld, een echt kinderlijk liedjen aan de Maan geschreven, zoo frisch en zoo ferm, als iemand maar wenschen kan. Luister:

‘Die klare, heldre maneschijn, 
Wat houdt hij trouw de wacht! 
Ik kruip maar achter mijn gordijn 
En slaap den heden nacht.’ 
 
‘Kijk vrij door 't venster met uw licht, 
Gij allerliefste maan! 
Ik knijp maar beî mijn oogjes digt 
En laat je buiten staan.’ 
 
‘Als morgen vroeg de zon opgaat, 
Spring ik weêr voor den dag; 
En wensch dan, beste kameraad! 
Dat je ook eens slapen mag.’ 


‘En hoe heeft Clavareau dat opgevat? Deftig, voornaam, en uit de hoogte, zoodat al de aardige naïveteit en joligheid verloren gaan. De fransche vertaling luidt aldus:

‘O Lune! ta limpide et brillante lumière 
Fidèlement garde la nuit; 
Et moi, sous mes rideaux sur la plume légère, 
Je dors lorsque ton flambeau luit.’ 
 
‘Lune, regarde encor par ta large fenêtre, 
Avec cet éclat radieux. 
Je m'en vais reposer; je te laisse paraîure, 
Et je ferme mes petits yeux.’ 
 
‘Chère lune! demain, éclairant ma demeure, 
Quand le soleil va revenir, 
Je te souhaiterai, hors du lit de bonne heure, 
De pouvoir aussi bien dormir.’ 


Mijn chef glimlachte.
- ‘Ja!’ - riep hij uit - ‘dat is eene mislukte poging. Het Fransch is met al zijne deftigheden, al zijne luchthartigheid, met al zijne klaarheid en al zijne cier-
{==388==} {>>pagina-aanduiding<<}
lijkheid, niet in staat zoo'n aardig hollandsch kinderlied op de Maan weêr te geven! Dr. Heije had die vertolkingen maar weg moeten laten!’
- ‘Volkomen met u eens! Wanneer de kinderliederen voor kinderen bestemd zijn, dan behoeven zij daarom nog niet te weten, dat de HH. Clavareau, Arenz en Millard ze in 't Fransch, Duitsch en Engelsch hebben vertolkt! En dan wordt het er niet door goedgemaakt, als men in de voorrede tot de kinderen zegt, dat bedoelde drie heeren die vertolkingen hebben vervaardigd met het bizondere doel, om ze in die talen te oefenen! Dat is al te naïef van Dr. Heije!’
- ‘Nu ja, maar ik gun het den man toch graag, als hij maar lieve versjens voor mijne jongens maakt! Hebt ge er nog hier of daar geen gevonden, die u bizonder bevalt? Drink nog een glas wijn, meneer Van Staden! en maak me met dit boekjeu wat beter bekend! Ik heb nooit tijd voor zoo iets!’
Mijn chef schonk mij eigenhandig in, gaf een maleischen jongen bevel nieuwen wijn te brengen en leende mij een welwillend gehoor.
- ‘Ik moet beginnen, met u te verklaren, meneer! dat ik nog al met Dr. Heijes kinderdichtjens opheb en dat u dus niet geheel en al op mijn oordeel kunt afgaan. Maar dan zułt u mij ook vergunnen met zekere warmte over dit boekjeu te spreken. Ik treed zoo gaarne met den dichter in die vroolijke, oolijke kinderwaereld, waar geestdrift en gevoel nog zoo onbesnoeid en zoo hartelijk te voorschijn treden. Meest toeft Dr. Heije met zijne kleinen in tuinen, bosch of beemd, waar de gantsche natuur zoo ongedwongen tot bewondering, liefde of leering strekt. Ginds juicht het vogelchoor in 't bosch en krijschen ook de jonge spreeuwen meê, onze jongens heb-
{==389==} {>>pagina-aanduiding<<}
ben lust de nestjens uit te halen, medelijden bedwingt echter hun stouten greep en vroolijker luisteren zij naar het lustig koncert, dan naar genen, dan naar dezen vliegenden virtuoos. En als ten andwoord op het vooglengezang heffen zij aan:

‘Klein vogelijn, op groenen tak! 
Wat zingt ge een lustig lied! 
Wij vinden in ons heele boek 
Zoo's vrolijk wijsje niet; 
O! Zeg ons, zeg ons aardig beest! 
Wie of u meester is geweest?’ 


's Avonds, als de zilveren stem van den nachtegaal ruischt, vinden de vroolijke knapen het jammer, dat die brave vogel zoo laat begint, maar zachte meisjees gissen:

‘Zeg moeder! zingt dat lieve beest 
Wel niet voor zieke kindren meest?’ 


Andermaal is Dr. Heije met zijne jonge vrienden buiten en ze voeren het verdwaalde lam naar zijne moeder en vrienden terug, ze prijzen de lelie met haar vlekkeloos wit gewaad en 't roosjen met zijn purper hoedjen, zij staan bij de volgeladen appel- en pereboomen, eten naar hartelust, maar sparen toch nog een appeltjes voor den dorst. Is het voorjaar in 't land, zwieren De zwaluwen over het spiegelgladde vlak van den stroom, kleppert de eiber met zijn roodera bek op 't dak, wederom voert de dichter de kleinen naar buiten en met levendige vreugde begroeten zij de eerste madeliefjens:

‘De beek ontdooit, de sneeuwlaag smelt - 
En duizend bloemenknopjes 
Verheffen weêr hun kopjes 
En loken langs 't ontluikend veld; 



{==390==} {>>pagina-aanduiding<<}


Half ja! met welbehagen - 
Maar half met schuchter vragen: 
Zeg! is de Lente ver genoeg, 
Dat wij het durven wagen..... 
“Of komen wij te vroeg?” 
“Gij lieve bloempjens, wit en rood, 
Gij teêre madeliefjes, 
Och! wees voorzigtig diefjes! 
Gij zat zoo goed in Moeders schoot! 
Geen winter kon u deren, 
En als met donzen veêren 
Dekte u de blanke sneeuwvlok-sprei: 
Wat kondt ge méér begeeren 
Gij bloempjens van de weî?” 
“Begeeren, ja!... begeeren, neen! 
Maar toch, wat rond te kijken 
Dat zou ons wel eens lijken!”.... 
't Is goed! - Ik ben er meê te vreên; 
Ik antwoordde op uw vraagfes 
Doch schijnt de zon nog traagjes - 
En komt weêr sneeuw en ijs.... 
Wordt dan, nieuwsgierige Aagjes! 
Door schande en schaê maar wijs!’ 


Maar de Mei komt en de zonnestralen schitteren over 't glinsterende boterbloempjen, of 't van klinkklaar goud ware, over het zedig viooltjen, welks geuren ieder struik of plant verkwikken, over het vergeet-mij-niet-plantjen aan den oever van het water, waar een braaf meisjes het ontdekt, met wortel en aarde opneemt en naar huis brengt, om het daar te verplegen en zich in zijne teedere kleuren te vermeyen. Wordt het najaar, de jongens hangen strikken in de boomes met ronde lijsterbessen, maar de vogel is hun te slim en kwinkeleert in de toppen van het hout:

‘Dwaas is, wie voor lekkernij, 
Zich laat vangen: - ik blijf vrij!’ 



{==391==} {>>pagina-aanduiding<<}

Wordt het winter, dan komt St. Nikolaas met zijn heerlijk avondjen en ze zingen luide vol verwachting, wie de koek krijgt, wie de gard. En 's morgens springen ze fluks naar buiten, als hun gemoed overvol is van de heerlijke geschenken, vroolijk grijpen ze in de versch gevallen sneeuw en werpen elkander met sneeuwballen, tot handen en ooren tintelen, terwijf de laffe koûkleum naar moeder bij de kachel vlucht, uitgelachen door zijne kleine handige zuster, die moeder helpt bij 't wegnemen van 't ontbijt. Doch eensklaps schenkt deze laatste hare aandacht aan geheel iets anders.... daar wordt aan 't venster geklopt:

‘Wat pikt er tegen 't vensterglas, 
Alsof het vroeg: doe open! - 
Zoo 't eens die kleine vogel was, 
Die 'k op de plaats zag loopen! 
Och ja! daar zit hij, koud en stram; 
Hoe tjilpt hij om wat eten.... 
Och, dat ik nu mijn boterham 
Maar niet had opgegeten!’ 
 
‘Of had ik al de kruimels maar, 
Die Moeder weg moest vegen, 
Dan was het arme diertje klaar, 
En ik stond niet verlegen! - 
Och, Moeder! help mij uit den nood, 
En 'k zal het nooit vergeten, 
Dat ook geen krummeltje van brood 
Mag worden weggesmeten.’ 


De onvergetelijke, gevoelvolle en beminnelijke De Génestet zei eenmaal van dit liedjen, dat het ieder treffen moest, die ‘kinderen bezit, eene tuinkamer, een platjen... en een weinig dichterlijk gevoel.’
Mijn chef knikte zeer voldaan. Een bediende riep hem op dit oogenblik en wij scheidden.

{==392==} {>>pagina-aanduiding<<}

Het is thands reeds ruim zes jaren geleden, dat ik te Batavia over Dr. Heijes Kinderliederen dus sprak en mijn oordeel is nog in geen enkel opzicht gewijzigd. En daar juist in dit laatst vervlogen tijdvak door denzelfden Dichter velerlei schoons is verzameld en herdrukt, daar tevens het een en ander nieuws en frisch aan deze verzamelingen is toegevoegd, dacht ik passend aan dien avond te Batavia in den Oostmoesson van 1861 te herinneren.
Laat ons zien wat Dr. Heije sints dien tijd in 't licht gaf.
‘Alde Volksdichten, II deelen, 1865. - Asschepoester. Een Sprookje uit de Oude Doos. 1865. - Kinderen. Een dichterlijke krans. 1867. - De gelaarsde Kat. Een Sprookje uit de Oude Doos. 1867. - Metrische Vertalingen van Oratoriën, Psalmen en Cantaten van Bach, Beethoven, Händel, Haydn, Mendelssohn enz.
Openhartig moet ik aanstonds bekennen, dat ik in Dr. Jan Pieter Heije 1) niets zoo zeer waardeer, als de kloeke poging, om een waarachtig Vriend des Volks te zijn. Zijne letterkundige gave maakte hij dienstbaar aan dat doel; daardoor werd hij praktiesch en didaktiesch bij uitnemendheid, daardoor ging er wellicht iets van den lyrischen gloed te loor, welke in de vroegste liederen van den jongeling tintelde, maar daardoor werd hij steeds in ruimer mate de weldoener der nederigen en armen, der kinderen des Volks. De Stad Amsterdam kan er met fierheid op wijzen, hoe Heije, als hoofdbestuurder der

{==393==} {>>pagina-aanduiding<<}
Maatschappij tot bevordering der Toonkunst, sints 1843 als hoofdbestuurder der Maatschappij tot Nut van 't Algemeen van 1844-1860, al zijne krachten inspande om het Volk te beschaven, te veredelen, tot liefde voor het Schoons te ontwikkelen, door zorg voor het onderwijs, vooral het Volks-Zangonderwijs. Zelden heeft de zegenrijke stichting van Nieuwenhuyzen met meer geluk eens moeyelijke taak opgevat en voortgezet, dan door de twee amsterdamsche departementen sints 1844 werd beproefd. De Volks-Zangschool en de Volks-Zangvereeniging mogen het getuigen! En van daar ook Heijes onvermoeide inspanning om ons volksgezang te verbeteren, eene taak, waarvoor Herkules-krachten en meer nog, de overtuiging van een geloofsheld, noodig waren.
Staat mijne ergernis als toevallig verschijnsel alleen, of klinkt er niet sints jaren een kreet van verontwaardiging door het land over de gemeenheid, de zouteloosheid, de dierlijke ontuchtigheden van het zoogenaamde Volkslied? Welke Zondagnacht, welke Kermisdag in Nederland bracht niet nieuwe stof tot verontwaardiging of tot diep medelijden. Tot medelijden, want dat krijschende, tierende, joelende volk - dat, als wilde het zich schadeloos stellen voor het gemis aan elke betamelijke levensweelde, steeds zijne hoogste weelde zoekt in een krassend, schor en oorverdoovend gehuil - dat zelfde volk is het Nederlandsche Volk. Dat volk is wel niet bizonder prettig of aardig, niet kiesch of beleefd, niet spoedig toegankelijk voor fijn gevoel of geestdrift - zelfs niet in de hoogste kwartieren - maar dat volk heeft toch zijne goede eigenschappen. Het is rond en loyaal, heeft een weldadig instinkt voor het Nuttige en, wat het best is, helt een weinig over naar het Komiesch-Humoristische. Wie het maar goed aanpakt, zal er plezier vann beleven! Zoo

{==394==} {>>pagina-aanduiding<<}
dacht Heije en daarom legde hij zich toe op de verbetering van het Volksgezang.
Het zijn vooral de twee deelen Volksdichten, welke, naast zijne Kinderliederen, Heijes naam tot een volgend geslacht zullen overbrengen. Daar is warme liefde in voor zijn ‘Holland, Bolland, met uw blanke duinen,’ daar is achting in voor Nederlands dierbaarste erfstukken en nationaler roem. Op dit vaderlandsch klavier speelt Dr. Heie zijne fraaiste melodiën en de zangerigheid, liever de zingbaarheid onzer taal is er op nieuw door bewezen, als zelfs Duitschland 1) toegeeft. Nederland zij moedig en wakker als weleer, Frankrijks fijnheid, Engelands kracht, Duitschlands weten, Ruslands macht, alles, wat de nationale eerzucht kan prikkelen, moedige ons volk aan om ‘rap van leden, vroom van zeden’ te zijn als weleer. Het zij zoo, dat we uiterlijk koel schijnen, ‘van buiten ijs, van binnen gloed.’ Maar beter zoo, dan het tegenovergestelde:

‘Mocht iemand uwer dan verkiezen 
Te zijn in Napels of Parijs, 
Ik wil geen woord er om verliezen 
En gun hem graag dat Paradijs: 
Van buiten gloed, van binnen ijs’ 


En de Nederlander was vroeger een jongen van Jan Stavast, kloek pakte hij aan, wie zijn vrij Vaderland dorst aanranden en zoo hij het onderspit moest delven, was het door verdeeldheid in eigen boezem. Dr. Heije bestrijdt in lied op lied deze en andere nationale zonden,

{==395==} {>>pagina-aanduiding<<}
wekt even gestadig op, om de oude nationale deugden niet te vergeten.
Neêrlands taal, krachtvol en teeder, zacht als dons en scherp als staal, Neêrlands penceel en graveerstift, onze roem bij uitnemendheid, worden in levendige zangen herdacht. Dat echter de ‘faam onzer Toonkunst den nederlandschen naam roemrijk langs de wereldtransen’ zou hebben gedragen, ben ik niet geheel met u eens, Dr. Heije! In de 17de eeuw maakten zich vele knappe amsterdamsche organisten bekend als virtuozen, maar gedurende de 18de en 19de is de historie der nederlandsche Toonkunst ledig, tot op Verhuist, Richard Hol, Coenen, Nicolaï, e.a.
Doch volkomen te recht wijst Heije op wat in Nederland het gebrek aan mijnschatten moet vergoeden:

‘Het reinste en rijkste mijngewelf, 
O Neêrlands Volk! is in u Zelv' 
Delf dáár.... wordt sterker, vromer, wijzer! 
Dan vindt Gij, in uw Harte, Goud - 
Dan vindt Gij, in uw Spieren, Yzer - 
Wat Gij uw leven-lang behoudt.’ 


Daarom trekke de ruwe nederlandsche volksvuist het vruchtbaar graan uit de nog onbebouwde heide en strekke zich de blanke, fijngevormde hand niet al te snel tot geven uit. Mildheid is eene nationale deugd, maar behoeft niet enkel te bestaan in geven van geld

‘Geeft d'Arme Geld, het strekt een dag, 
Geef Kennis hem, het baat voor jaren, 
Deugd baat, zoo lang hij leven mag.... 
Och help hem deugd en kennis garen!’ 


Voortreffelijk is de gedachte in deze weinige regelen vervat. Het gegoede Nederland geeft, geeft tot ergerens toe, aan al wat maar vraagt of bedelt, in eigen naam of

{==396==} {>>pagina-aanduiding<<}
onder de banier van eene deftige kommissie en eene advertentie in de oprechte Haarlemmer. Onlangs vroeg eene arme bent van pretmakers aan alle belangstellenden in karnavalsvreugde, om geldelijke ondersteuning tot het bezoeken van het keulsche karnaval! 't Is zoo, geven valt onweêrsprekeijk gemakkelijk, als er toch overvloed is, en aannemen nog lichter, als er toch geen lust tot zelfhulp bestaat! Geeft den arme kennis! - roept, Heije u toe; - en als dit werkelijk geschieden zal, dan zal de nederlandsche mildheid met recht geprezen worden:

‘Geen milder Land dan Nederland! 
Zoo werdt ge steeds (en nog) geprezen..... 
Geen Land, dat geeft met méér Verstand - 
Zóó moog' voortáán uw eernaam wezen!’ 


't Spreekt uit den aard der zaak, dat bij het aanroeren van volksgebreken het jeneverkwaal door den wakkeren volksdichter het meest wordt getuchtigd. Er spreekt bovendien nog iets meer dan enkele boetprediking tegen de jeneverslavernij uit zijn liedjen op het hollandsch roemertjen, dat dus aanheft:

‘Ik heb een Hollandsch rômertje, 
Dat vulde ik graag tot aan den rand 
En dronk het uit, 
Eéns op het lieve Vaderland 
En éénsjes op mijn Bruid.’ 
 
‘Wat schenk ik in mijn rômertje? - 
Ons Bier is doorgaans niet te best, 
En flaauw of zuur; 
Jenever?... foei! dat is de pest: 
En Wijn?.... is al te duur.’ 
‘Gij, stuurlui 's Lands, die 't rômertje 
Wel daaglijks vult met druivensap! 
Zorgt wat voor elk: 
'k Wensch je anders, tot je beterschap, 
Wat ik heb... watêrnmelk!’ 



{==397==} {>>pagina-aanduiding<<}

Als ik ooit het genoegen heb den Dichter van dit liédjen te ontmoeten, zal ik niet vergeten hem daarvoor mijne bizondere dankbaarheid te betuigen! Zekere waarheden kunnen niet genoeg herhaald worden!
Dat staaft Heije meer dan ooit en alleruitnemendst in zijne Zangen van de Zee. Alle deze uit het eerste deel der Volksdichten zijn in den echten, waarachtiger volkstoon, en tevens de schoonste der rijke verzameling. Wie kent niet het populaire Vlaggelied, waarbij onze begaafde maestro Verhulst zijne kostelijke tonen voegde - het Vlaggelied, aanvangend:

‘Gij schittrende kleuren van Nederlands vlag; 
Wat wappert gij fier langs den vloed: 
Hoe klopt ons het harte van vreugd en ontzag 
Wanneer het Uw banen begroet!’ - 


het Vlaggelied met zijne symbolische verklaring der kleuren, het Blauw de Trouw der Vaderen, het Rood de Kracht en de Moed, het Wit de Vroomheid van het Voorgeslacht veraanschouwelijkend - het Vlaggelied met zijn bezield slot:

‘Waai uit dan, o Vlag: Zij een tolk onzer beê 
Om Trouw, en om Vroomheid en Moed! 
De Wereld ontzie U op golven en reê.... 
Maar - dààldet gij ooit op den vloed - 
Wij heffen uw Wit uit de schuimende zee 
En voeren naar 't Blaauw van den hemel U meê.... 
Al kleurt zich uw Rood met ons bloed! 


Een krachtig mannenchoor die prachtige regelen naar Verhulsts muziek voortdragend, moet telkens en telkens weêr de harten van alle nederlandsche hoorders ontroeren en doen kloppen van onbegrensde geestdrift - wij schatten het honger dan het deftige koude ‘Wier Neêrlands

{==398==} {>>pagina-aanduiding<<}
bloed’ en plaatsen het onmiddellijk naast ons schitterendst nationaal kleinood: het ‘Wilhelmus’.
De echt nederlandsche zeeroem schalt jubelend in het bekende lied van Piet Hein en der Zilvervloot, misschien nog schooner en zeker meer bekend dan het Vlaggelied, want door heel het vaderland zingt de schooljeugd van:

‘Piet Hein, Piet Hein, 
Zijn naam is klein, 
Zijn daden bennen groot: 
Die heeft gewonnen de Zilvervloot!’ 


Triumfantelijk roept Heije het Jan Maat toe: ‘Recht door Zee!’ is de weg van den hollandschen jongen, recht door zee als kaptein Van Brakel bij Chattam, recht door zee als de vlissinger Michiel, de koene Ruyter, wiens ros brieschte met koperen mond, dat Franschen en Engelschen wegstoven als hazen. En de dichter besluit met den vromen wensch:

‘Och Vlissingen Michiel, Ruyter koen. 
We pantseren nu wel ons paard, 
Maar wanneer zal 't draven en brieschen op Zee, 
Als toen Gij er ruiter op waart?’ 


Toch vindt nog het hollandsch kind in zee zijn element, zoo juichen de scheepsmaats, die Heijes kabellied zingen en vroolijk besluiten ze:

‘Hoezee dan, Jongens: in het want! 
De handen uit de mouwen, 
Laat Duitscher, Noor of Engelschman 
Niet klimmen in je touwen, 
Dàn kan je varen zonder peil, 
Al blies de Nikker in het zeil, 
Joho, joho, joho, joho! 
Al blies de Nikker in het zeil!’ 



{==399==} {>>pagina-aanduiding<<}

O wij begrijpen die geestdrift, dat meêgevoel voor onzen nederlandschen Jan-maat, dien kloeksten zoon van den ouden Jan-Stavast, die met Van Speyk ter amsterdamsche Nieuwe Kerk naar het praalgraf van den ouden Beste-Vaer Michiel vraagt, en met van Speyk vechten zou als een leeuw voor de schitterende kleuren van Nederlands vlag! Jan-maat seurt niet, Jan-mat suft niet:

‘Laat ze pruilen, laat ze druilen 
Laat ze schuilen aan het strand; 
Loop Jan Salie op zijn muilen 
Jan Couragê kiest het want: - 
Holla, Bootsman! alles reê? 
Wij gaan meê naar de zee!’ 


En als gij dan thuis komt, wakkere matrozen - uwe doorluchtige Patroon, Prins Henderik der Nederlanden verzekerde eens, dat hij gaarne den hoed voor u afneemt - als gij dan terugkomt met uw scheepjes vol specerijen en uw buidels gevuld tot aan den rand met zilver, waar blijft dan uw geld en winst, terwijl koopman en reeder hunne waren voor goud omzetten? Wij misgunnen u geene joligheid, geen pret na arbeid en gevaren, maar -

‘niet de zeilen volgebrast..... 
Toe! leg een reefje, waar het past 
Het zou eens stormen kunnen!’ 


Van alle andere onderwerpen door Heije bezongen, is niets wat hem zoo gelukt, wat zoo volkomen door hem begrepen, doorgrond, gepakt is, als de Zee. Zijne liedekens van Vrijen en Trouwen, zijne romancen Naarouden Trant, zijne natuurstudiën Door velden en Dreven, zijn Op straat en in Huis vervelen en verdrieten ons in vergelijking van deze. Toch ligt er veel in dezen rajken schat van zangen, wat 's Dichters roem niet schaden zal, al is er ook hier en daar een lied herdrukt, dat

{==400==} {>>pagina-aanduiding<<}
beter ware verbannen naar den scheurmand. Neem ten voorbeelde eens een der November-Liedjens: Op den Kneuterdijk. 11 November 1813. De tweede strofe vangt geheimzinnig aan:

‘Daar komen vier mannen te zamen bij nacht, 
En spreken....’ 


Van wat? Van den Prins? Van Napoleon? Neen zij spreken:

‘Van zeven Jaarneven, 
Die goed en die bloed, die wijsheid en kracht 
Voor 't arme Land willen geven’ 


Eene gemeenplaats met rijmwoorden en een strom-pelende maat, die voor een man van de kracht en de heerschappij over den vorm als Dr. Heije onvergefelijk zijn.
Ik heb geen plezier, om hier op elk vlekjen tewijzen, dat mij bij lezing en herlezing van Heijes werk soms in 't oog viel. Ik kan van ganscher harte getuigen, dat mijn genot meest onverdeeld was, dat ik nog voor weinige dagen 's Dichters Sprookjen van de gelaarsde Kat met klimmende bewondering voor de allergeestigste inkleeding heb gevolgd. Doch nog iets anders ligt mij op 't hart. Dr. Heije pleegt bij zijne meestal cierlijk en prachtig geïllustreerde Bundels - die eene goedkoope volks-uitgave moeten beleven, zullen zij alom volkszangen worden in Nederland - met zekere gulheid van zijn streven en wenschen te spreken, van de vertolking zijner werken op den omslag en het titelblad te gewagen, in éen woord ons soms wat te veel aan den persoon des Dichters te herinneren. Wel zegt Goethe: ‘Nur die Lumpen sind bescheiden!’ - maar ik weet, dat Dr. Heije dit ook niet onvoorwaardelijk beaamt.
Zoo spreekt hij toch in een aanhangsel op zijn gedicht:

{==401==} {>>pagina-aanduiding<<}
Kinderen: Een dichterlijke krans - in welk aanhangsel hij al de kransen en festoenen saâmvlecht, die de kritiek eenmaal aan zijn schoon talent offerde. Eerlijk en vrijmoedig uitkomen voor eigen roeping, wil en kracht, dat raad ik ieder op Heijes uitmuntend voorbeeld te doen, maar minder aanbevelenswaardig voor den hollandschen kunstenaar zou ik het achten, zoo hij eene stelselmatig verzamelde bloemlezing van kritieken zijner werken ging bezorgen, daar hij wellicht, als Dr. Heije - eerlik en ferm, ik geef het gaarne toe - ook van bittere beoordeelingen zou moeten gewagen. Maar trots dit alles, begrijp ik ook, dat een kunstenaar van overtuiging, een kunstenaar met eene zoo bepaalde roeping als Heije, een oogenblik kan doorleven van neerslachtigheid, als de oogst van zijn ijverig bebouwden akker soms schraal schijnt. Daarom schaar ik mij liever aan zijne zijde, dan onder het ‘profanum volgus’ der onverschilligen. Daarom neem ik hier zijne opwekkende woorden over aan het volk, 'twelk hij, 'twelk wij zoo liefhebben.
‘Gij Volk van Nederland! - hef u, op den vleugelslag der Gezangen (onzer meest gewijde Dichters) uit zorgen en zwoegen voor 'tgeen louter aan de aarde behoort dááglijks op, tot de waarachtige poëzy uws innerlijken Levens:- tot Haar, ‘die uit den Hemel is;’ - tot Haar, die ons in de Natuur als in de ziel des Menschen het reine Ideaal van het Schoone, het Goede en het Heilige openbaart.... en àl de Levenskracht en Lvensweelde, die u kan toevloeyen uit de schoonheid der natuur - en uit de waarheid, reinheid en blijmoedigheid van uw eigen hart. En zie! - met te warmer liefde en met te dieper ernst bid ik u: ‘geef der Poëzy eene daaglijksche Eereplaats aan uw Haard en in uw Hart,’ naar mate ik met vreeze en deernis ont-
{==402==} {>>pagina-aanduiding<<}
waar, hoe de wilde stroons der gebeurtenissen elk onzer al sneller en bedwelmender voortsleept naar de draaikolk van stoffelijk zelfbelang, zelfbehoud en zelfgenot (of zelfkwelling)... waarin al het hoogere van 's menschen geest en gemoed reddeloos ondergaat,’
Bravo, Dr. Heije! bravo! Als eenmaal de groote veldslag zal geleverd worden tegen de Stofgoden dezer Eeuw, dan zullen wij elkander ontmoeten in het heetst van den strijd... en de hand reiken als geloofsgenooten!
Ik ben er zeker van!
Maart 1868







{==403==} {>>pagina-aanduiding<<}

Een roman van J.J. Cremer.

‘Il a des esprits chagrins et dénués d'imagination, censeurs de tout, exempts de rien produire.’


Rivarol.
Juist, zulke gemoederen vindt men nog op dit oogenblik! Rivarol geeselde ze reeds Anno Dom. 1783, toen hij Dantes meesterwerk in het Fransch vertolkte; wij behoeven slechts even in 't rond te zien en aanstonds stuiten we op hetzelfde euvel! Een met roem bekend nederlandsch romanschrijver of novellist - stel Cremer - heeft een nieuw kunstwerk voltooid, een tijdschrift - stel Nederland - spreekt een gunstig oordeel uit. Toevallig valt die beoordeeling in handen van zekeren heer Oogwipper, die wederom toevallig zijn vriend Snau op de sociëteit ontmoet. Dan ontstaat gewoonlijk een gesprek, als het volgend:
- ‘Zeg Snau! lees jij wel eens van die hollandsche prullen van hoe-hiet-hij-ook-weer.... enfin, lees je wel eens een roman in 't Hollandsch?’
- ‘Denk je, dat ik zot ben, Oogwipper? Ik word er half ziek van, als ik er aan denk! Ik amuzeer mij maar met het Bijblad en de kranten; dat vordert mijn plicht als burger!’

{==404==} {>>pagina-aanduiding<<}
- ‘Ja zie je, Snau! dat zou ik ook wel doen, maar ik kom van tijd tot tijd met lui in aanraking, die heel veel over ‘Kunst en Letteren’ zaniken en dan wil ik ook mijn gevoelen hebben....’
- ‘Dus lees je alles, wat onze hollandsche letterknechten verkiezen op te visschen uit hunne inktkokers?’
- ‘Neen, Snau! lieve man! daar heb ik een loop-jen op. Ik lees de recensiën, dan ken ik den inhoud van de boeken, zonder ze te lezen!’
- ‘De recensiën, Oogwipper? Maar dat is altemaal lak, altemaal lamme knoeyerij! De hollandsche penny-a-liners recenseeren malkanders boeken en ze prijzen elkaar met de naïefste toegeeflijkheid! 't Is eene société d'admiration mutuelle! 'k Wou je wijzer hebben!’
Terwijl het den steller dezer regelen behoefte is onder allen aandrang te verklaren, dat dit gesprek grootendeels met historische juistheid is weergegeven, teekent hij tevens aanstonds protest aan tegen den brandmerk van société d'admiration mutuelle, waarmeê de Republiek der nederlandsche Letteren zoo dikwerf onrechtvaardig is gekrenkt. Er was een Jan-Salie-tijd, toen onderlinge bewierooking van elkanders gaven de vloek was der nederlandsche Letterkunde, toen een Bilderdijk alleen door forsche geeselslagen de kudde van literaire bokken en schapen met hun blinden leidsman op de vlucht joeg. Sints werd de vierschaar wel anders gespannen door de priesters van Braga en de vrienden van den Gids - sints werd met smaak en gestrengheid geoordeeld door de geestigste pennen, die het Jong-Holland van die dagen had aan te wijzen. Soms helde men veeleer naar eene andere zijde over - en vergat men de dubbele taak der kritiek in de kunst: waardeering en gisping, om alleen

{==405==} {>>pagina-aanduiding<<}
met roskam en harpoen naar hartelust in 't ronde te zwaayen.
Mij moest dit van het hart, nu ik aanvang met eene dankbare maar moeyelijke taak, den indruk te beschrijven, door een hoogst belangrijk kunstgewrocht op mij te weeg gebracht - nu ik de aandacht vestig op:
Anna Rooze door J.J. Cremer. 3 deelen. M. Nijhoff, A.W. Sijthoff, D.A. Thieme. 1868.
Zoo ik enkel zeggen wilde, wat ik al genoten heb bij de lezing van deze zeer uitvoerige kunstschepping, zou ik waarlijk bevreesd worden te dezer plaatse geene ruimte te behouden voor niet weinig bedenkingen, die mij gedurende datzelfde genot gestadig voor den geest kwamen. Toen ik de lezing van Cremers Anna Rooze met mijne beste aandacht had voltooid, was mijne stemming gemengd, veel had ik te loven, evenveel had mij niet volkomen bevredigd. Zoo ik boekhouder ware, zou ik beweeren, dat Debet en Credit tegen elkaar opwogen. Inderdaad dunkt mij, dat Cremers schitterende hoedanigheden als kunstenaar, in de Anna Rooze door sommige eigenaardigheden en tekortkomingen, zeer nauw aan de goede zijde van zijn talent verwant, worden afgewisseld en verdrongen.
Nederland weet het, welk eene schoone gave onzen betuwschen novellist J.J. Cremer geschonken is. Wie hem zelf eene zijner juweeltjens hoorde voordragen met heel zijn karakteristieken gloed en onwaardeerbare plasticiteit in klank van stem en in gebaren, waardeert hem te recht als onzen gelderschen Dickens - met de Anna Rooze streeft de auteur echter naar meer. En daarom wijs ik er in de eerste plaats op, dat de

{==406==} {>>pagina-aanduiding<<}
kern van het nieuwe kunstwerk wederom door eene voortreffelijk schoone novelle, ditmaal eene veluwsche novelle wordt gevormd. Die novelle is de geschiedenis van Hanneke Schoffels, dat ‘frissche boerenkind’, 't welk de laster van kindermoord beticht. Op de kermis heeft een laaghartige schelm in een woest gevecht aan haar vrijer Joost Burik toegeroepen, dat Hanneke hare eer met voeten trad, dat hij het bewijzen kon. Maar de nood stijgt hooger. De beschuldiging van kindermoord komt de arme deerne van alle zijden aangrimmen.
En hieraan is ze niet schuldig! Maar toch ze is zich van een anderen misstap bewust. Hoor haar in den vroegen winteruchtend, als ze voor een stoel neêrvalt en bidt:
‘O Lieve Heere Jezus! wa'k oe verzuuken mag, laot 't niet uut-kommen nee! Voàder zal mien vluuken en Joost.... O God ik zal wel tweemoalen Zundags noar de karke goan; en van 't loon uutlegge veur den arme, vier duite wêks of ook wel 'n stuuver. O Lieven Heere Jezus, ik was een kiende en....
En ze was verleid door dienzelfden schavuit, die haar thands vervolgde met zijne valsche betichtingen, omdat ze hem met verachting had afgewezen, toen hij na twee jaren in 't dorp Mulderspeet terugkwam. Voor den Burgemeester gedaagd, ondervraagd door den Rechter, ontkent ze met hardnekkigen en wanhopenden moed, ook als men haar bij afschuwelijke corpora delicti brengt, een half vergaan kinderlijk, en een broodmes. Door den predikant, in wiens pastorie ze diende, smadelijk verjaagd, dwaalt ze in den kouden winteravond door 't bosch, jammerend, zuchtend, vol onuitsprekelijk leedgevoel en vrees voor haren vader en haar eerlijken minnaar. Luid schreyend had ze eindelijk uitgeroepen: ‘Noar moeders huus toe!’ en trots alle vrees, was zij naar den kleinen landelijken herberg gesneld, waar moeder en vader woon-
{==407==} {>>pagina-aanduiding<<}
den. Eerst ziet ze door een reet van 't venster naar binnen, en wordt ze de beide ouden gewaar. Ze aarzelt, licht de deurklink op, maar als die luid neervalt, vlucht ze sidderend in het tuintjen. Vader komt naar buiten zien, wat er is, en Hanneke snelt ongemerkt naar binnen, naar moeder. Hierop volgt een der schoonste tafereelen uit het veluwsche dorpsleven, 'twelk ooit uit de pen van onzen gelderschen Dickens vloeide:
‘Hanneke staat te klappertanden en vader ziet haar aan en herhaalt met krachtige stem zijn vraag: wat er dan was dat haar op dat late uur van 't dominé's huis naar den berg joeg? - “Zie je dan niet Berend” (zegt de moeder) “dat ze hoast niet sprêken kan, zoo kolde ze is - Kom hier Hanneke; hier op de vuurploate. 'k Zeg, loat ze erst bekommen, eer ze proaten zal. God, kiend! oe hande zin as' steen'.... Hier, goat er zitten; hier, op mien stoel.” - Berend stelt zich in den weg. Hevig. “Ik vroag wát, wát, wát er is?” - “Man, wês toch wiezer. Altied den driftkop! Oe kiend is dood van de kolde, da's nommer éen. Kom!....” en terwijl zij Berend’ (die reden heeft om het ergste te vreezen) ‘zachtjes ter zijde stoot, dwingt ze Hanneke neer te zitten in haar stoel bij de plaat. Schoffels beheerscht zich met geweld; hij loopt naar de deur; van de deur naar de bedstee; van de bedstee naar het raam, en dan - dan snel terugkeerend naar den haard roept hij nog luider voor Hanneke stilstaande: “Een nou, nou zal ik dan weten wát 'r gebeurd is!” - Moeder Schoffels heeft haar warmen kapmantel om Hannekes schouders geworpen. Een rilling doet het meisje schudden, maar de groote donkere oogen slaat ze ook nu voor vader niet neer en ze zegt: - “Ruzie 'ehad voader, ruzie!” - “Ruzie, met wie?” - “Neemt 'en slukske konjak, dat zal oe goed doen”, zegt demoeder en ze brengt een glaasje, dat ze haastig halfvol schonk aan Hannekes lippen. - “Geen drank! dat lust ze niet! roept Schoffels en stoot moeders hand ter zij, zoodat het vocht uit het glaasje stort. Zet koffie!” - Nog eens: ruzie met wie?....’ - - ‘Met dominies juffer!’ - ‘Waarover?’ - ‘Over.... over.... Hanneke, ge liegt.’ - ‘Man, wês toch 
stil!’ roept vrouw Grietje: Ge roast as 'en dolheufd. Weet ie 't bêter as Hanneke eiges?....’ - ‘En ik vroag: woarover, woarover!?’ - dondert Schoffels. -
{==408==} {>>pagina-aanduiding<<}
't Arme Hanneke zwenkt met den blik: vluchtig is slechts het wit van haar oogen te zien. Het is haar - onbestemd - als sloeg het plaatvuur naar den zolder, en draaide vader met het hoofd naar den vloer en wrong de kamer zich saâm. Een zacht geluid ontsnapt aan haar doodsbleeke lippen. Daar ligt ze met slappe armen, het hoofd op den schouders. ‘Dood, o God, dood, dood!’ barst de vader nu los, en hij strekt de beide handen naar zijn Hanneke uit, en omvat haar met zijn armen, en roept haar bij haar naam, verscheidene malen achtereen, en strijkt zich het klamme zweet van het voorhoofd, want.... want hij weet niet of ze dood is of leeft.... Hanneke, zijn eenige Hanneke!’
Dit is nog maar een enkel moment uit het aandoenlijk drama, 'twelk dien avond in die eenzame boerenwoning voorvalt. Geniet het zelf in het tweede deel van Anna Rooze - gij zult er het benijdenswaardig talent van onzen gevoelvollén dorpsverteller in elken regel zien tintelen.
Ik zeide reeds, dat Cremer echter naar hooger streefde met dit zijn jongste kunstgewrocht. Zijn roman is thands de roman van een jong, kloek meisjen, eene schoone weeze, met hare lange donkere lokken, hare groote zwarte wimpers en fonkelende ‘heerlijke’ zwarte oogen; beeldschoon maar daarenboven edel van hart en zin, oprecht, waarheidlievend vóor alles, eene vijandin van elke logen. Zoo is Anna Rooze, beminnelijk en rein als haar bloemennaam, haast al te volmaakt en te edel - onze eenigste, mogelijke opmerking tegen hare verschijning op zich zelve. Anna is de dochter van een braaf zeeofficier. Hare herinneringen, aan haren vader, den vroolijken, schalken, ronden, voortreffelijken zeebonk, zijn door Cremer een paar trekken meesterlijk geschetst. Anna verhaalt of liever zo mijmert:
- ‘Die arme goede papa! voor twee jaren was hij nog zoo vroolijk en opgeruimd!’ Hij was toen met verlof. Anna heeft toen een uit-
{==409==} {>>pagina-aanduiding<<}
stapje met hem naar den Haag en Rotterdam gemaakt. Ze hebben samen in de laatste plaats nog het graf der lieve, vroeg gestorven moeder bezocht. Anna herinnert zich dat zeer goed, en in haar werkdoos was een rolletje, waar ze kleine Anna nog mee gemeten heeft. Toen papa met haar bij die zerk heeft gestaan, toen sprak hij zonderling bewogen: - ‘Best, lief wijfje! al veertien jaren leg je daar onder dat kouwe, harde ding. Kon je nóu ons krullig bruintje eens zien, hé! Kom Anna, kom!’ - Anna was heelemaal koud en vreemd geworden, want papa had haar zoo raar, zoo hard met den arm om haar hals naar zich toegetrokken, en - terwijl hij naar de zerk wees - op zoo'n wonderlijken, ze zou haast zeggen zoo'n schreiachtigen toon er bijgevoegd: ‘Dat mensch kon geen onrecht zien. Slaap zacht, best wijfje! als de steken gelijk hebben, dat er van een menschenkind nog wat overblijft, dan ben jij een engel geworden, een engel van waarheid! Ja, als het waar is!’ - ‘Maar dat is waar, dat is zeer waar lieve papa’ - heeft Anna gezegd. - ‘Zooveel te beter, best bruintje,’ heeft hij toen geantwoord. ‘Als er dan ook van den raren zeerob wat overblijft, dan komt hij je nog eens opzoeken hoor, zoodra de golven bij hem doen wat die zerk doet - dáár!’ Schielijk had hij het hoofd terzij gewend en waren ze heengegaan!’
Zeide ik te veel, toen ik den naam van Dickens noemde?
Doch de vraag rijst, hoe de kunstenaar zijne beminnelijke heldin heeft ten tooneele gevoerd, welke periode van haar leven hij bij voorkeur uitkiest. Anna Rooze verschijnt ons van het oogenblik, dat zij de kostschool verlaat, tot op het tijdstip, dat zij een gewenscht huwelijk sluit. De tijd van haar optreden is nauwelijks een jaar. Wat heeft de beschrijver van hare lotgevallen zich bij deze zelf gekozen taak ten doel gesteld? Zou hij hare lieve gestalte uit zijne fantazie te voorschijn geroepen, om naar aanleiding van hare verschijning eene reeks van belangwekkende tafereelen en uitvoerig geschetste situatiën achtereenvolgens met de fijnste miniatuurteekeningen te ontwerpen? Zeker die zou hem volkomen gelukt zijn, maar daarmede zoude de meening van den scheppenden kun-
{==410==} {>>pagina-aanduiding<<}
stenaar al zeer miskend en gering zijn geschat. Wij zeiden het reeds, Cremer streefde naar hooger. Anna Rooze bezit een natuurlijken afkeer van alle logen, alle veinzerij, alle verkrachting van natuur en waarheid. Met dit karakter begaafd, brengt een toeval haar in 't bezit van Hannekes treurig geheim. Gij voorziet reeds het oogmerk des schrijvers. Er moet eene botsing geboren worden tusschen de waarheidlievende Anna en de ongelukkige Hanneke, als het tijdstip aanbreekt, waarop de eerste voor het Hof van Gelderland zal getuigen. Maar Anna Rooze heeft slechts een onbepaald denkbeeld van Hannekes schuld uit eenige verwarde woorden der arme deerne gevormd. Zij getuigt wat zij weet en bezwaart dus de beschuldigde. Zij is geheel in denzelfden toestand als Effie Deans' vroome zuster bij Walter Scott in The Heart of Mid-Lothian. Doch is er een groot onderscheid in de beschuldigden: Hanneke Schoffels is onschuldig aan het misdrijf haar ten laste gelegd en Effie Deans is schuldig. De getuigenis van hare zuster Jenny doet de tragische situatie eerst recht aanvangen, de woorden van Anna Rooze versterken voor een oogenblik het vermoeden van schuld, 
maar worden aanstonds in de schaduw gesteld door het pleidooi van Hannekes advokaat. Effie Deans wordt veroordeeld en hare zuster Jenny, die de waarheid sprak vóor alles, onderneemt nu die lange reize naar Londen en richt die bede om gratie aan den Soeverein, die als meestergreep des romandichters door geheel de waereld beroemd zijn. Hanneke Schoffels wordt vrijgesproken en Anna Rooze wordt alleen door een allerzonderlingst toeval: het ontdekken van Hannekes dood gewaand kind, in staat gesteld, om haar te bewijzen, dat zij waarheid sprak uit liefde. Na de vrijspraak van de arme boerendeerne komt Anna niet meer met haar in aanraking

{==411==} {>>pagina-aanduiding<<}
vóor de vrij wonderbare en avontuurlijke ontdekking van het jongsken, dat, bij zijne geboorte door Hannekes Tante in 't bosch gelegd, voorts in een spoormand van Arnhem naar Rotterdam vervoerd, eindelijk op een stoep aldaar te vondeling gelegd, door een schipper opgenomen, nog levensadem genoeg had, om een blozende en ferme ‘Janneman’ te worden.
't Is ook of Cremer het dramatische zwaartepunt niet in het proces van Hanneke heeft willen leggen, maar voornamelijk in het feit, dat Hanneke praeventief heeft gevangen gezeten. Hij voert daarenboven nog eene andere, uitmuntend ontworpen gestalte op, den geheimzinnigen Redly, later Herman Carel Marter, verdacht van diefstal der landsgelden, onder hem als ontvanger berustend. Ook deze, hoewel onschuldig, was zeven maanden en zestien dagen praeventief gevangen gehouden; - bij de zaak van Hanneke Schoffels kwam hij als getuige en sprak zijn wezentlijken naam uit. Anna Roozes biograaf heeft dus met zijn benijdenswaardig talent een pleidooi tegen de Praentieve Gevangenis gewaagd, even als hij eens in eene overgelukkige ure het lot der arme Fabriekskinderen in bescherming nam. Doch dan mag ik niet verzwijgen, dat de Fabriekskinderen een knapperen advokaat hebben bekomen dan de Praeventieve Gevangenen. Hanneke en Anna zijn de twee hoofdfiguren - de voorloopige in-hechtenis-neming der belasterde boerendeerne, haar verblijf van drieëntachtig dagen in het Huis van Verzekering te Arnhem moesten alzoo de hoofdmomenten der handeling uitmaken. En juist van den tijd, dien zij in den kerker doorbrengt, verneemt men niets anders - dan den duur, het getal dagen. Het lijden van Hanneke in de gevangenis wordt met geen enkel woord nader beschreven - het feit alleen gekonstateerd door haar

{==412==} {>>pagina-aanduiding<<}
letterkundig goed ontwikkelden, juridiesch min of meer dwependen advokaat Oscar van Breeland. Zoo boezemt de bloode Redly aanvankelijk wel hooge belangstelling in, maar, dat de Praeventieve Gevangenis hem zoo ellendig maakte, wordt slechts ten slotte met een paar trekken geschetst.
De kerngedachte van den roman ligt dus noch in het een, noch in het ander, ondanks het bericht van den auteur, dat Oscar van Breeland zich met een werk over het voorloopig in-hechtenis-nemen bezig houdt. Nog eene derde hoofdquaestie vordert de aandacht, de laster van het mulderspeetsche plebs omtrent Baron Geereke en Anna Rooze. Daarbij komt, dat de laster reeds aanstonds eene belangrijke rol speelde in de persoon van Vrouw Knibbelaar, de drankshjtster uit de Allemansgading, die Anna eene schuldige betrekking met den braven boerenjongen Joost Burik toedicht en voor het Hof verklaart, dat Hanneke haar bekend heeft, hoe zij uit angst haar kind heeft omgebracht. Later treden twee verachtelijke bedelaars, Alewien Hobbes en haar kleinzoon Giesbert op, om te verhalen, dat zij den Baron Geereke en ‘de krullemie hadden ziet stoan vryen veur 't roam.’
Een noodzakelijk gevolg van deze verschijnselen is, dat er verschillende hoofdonderwerpen in den roman behandeld zijn, dat de een heid ontbreekt. Van daar dat er geen dramatische klimax na het rechtsgeding van Hanneke valt op te merken, dat de ontdekking van ‘Janneman’ niet den gewenschten indruk maakt, met welk een schat van fijne en onbetaalbare opmerkingen het huisgezin van den rotterdamschen koopman Alexander van Wall ook geschilderd zij.
Zie hier mijne hoofdbedenking tegen het fond van

{==413==} {>>pagina-aanduiding<<}
Cremers jongste kunstwerk. Het gebrek aan harmonie tusschen al de verschillende onderdeelen van het kunstwerk behoeft mij daarom niet blind te maken voor de wezentlijke schoonheden dier détails. Cremer zou mij terecht het leelijk gebrek der ondankbaarheid mogen verwijten. Want het zou weinig billijke waardeering, weinig letterkundige beschaving verraden, als ik hier mijne hooge ingenomenheid niet luide uitsprak met een aantal overgelukkig geteekende karakters en eene groote menigte allermerkwaardigst nauwkeurig gestenografeerde en gefotografeerde menschelijke eigenaardigheden, driften en zwakheden. Reeds heb ik de Veluwers, Hanneke en hare ouders op den voorgrond gesteld. Naast hen toef ik eerst bij den ouden tuinman Adam en zijne naïve waereldbeschouwing, die Anna ten afscheid een ruiker met een strofe uit Deuteronomium schenkt. De kastelein Tronk - is hij een verre neef van Van Lenneps Cato Tronk? - met zijn langdradig flux de bouche en zijne laaghartige liefhebberij in kwaadspreken, de jonge geestelijke in de diligence en al het meerijdend personeel, vooral de onbeschaamde handelsreiziger, zijn met een paar fiksche potloodstrepen geestig geschetst. Nog meer heeft mij de nederlandsche Amerikaan Tom Cat vermaakt, zijne gulheid, levenslust en zijne edelmoedigheid. Het spoorwegtooneel van Arnhem naar Utrecht moge zich in het lange en breede uitzetten tot geheimzinnig wordens toe, als de reizende tooneelspelers op hunne uurwerken zien, Tom Cat is eene uitmuntende kreatie.
Tot de karakters, waaraan door den kunstenaar hooger beteekenis wordt gehecht, behooren de verloopen Van Wall, de Overste Jasper Bel, de predikant Haverkist en diens zoon Willem, de theoloog. Zij behooren te zamen tot wat Cremer voortreffelijkst en verdienstelijkst heeft

{==414==} {>>pagina-aanduiding<<}
gewrocht. De dronkaard Van Wall is in het tooneel bij Burgemeester Le Village met eene meesterhand voorgesteld; zijne verschijning te Utrecht bij den drankhandelaar Van Leeuw bederft mij echter niet weinig den vorigen indruk. Het standjen te Utrecht op de Neude riekt naar de natuur - en daar deze natuur leelijk is, geeft de verdienstelijke kopie eene nabootsing van iets leelijks. Doch daarvan nog later. De Overste Bel met zijne reformatorische, sociale denkbeelden over volksfeesten is mij een bizonder beminnelijke verschijning in dit werk. Mij dunkt ik ontmoette soms een geestverwant van hem, den pikanten spreker, den komischen causeur, den kordaten man - en zoo ik mij bedrieg, het is Cremers schitterende kunst te wijten, dat eene gestalte van des schrijvers fantazie mij den uitroep afperst: ‘Maar dat is geene verdichting, dat is eene nobele werkelijkheid!’
Dominé Haverkist met zijne groningsche ‘principels,’ zooals zijne kijfzieke vrouw zegt - die wellicht niet weet, dat in 't groningsch afschuwelijk dialekt ‘cipels’ = uyen zijn - Dominé Haverkist is de schoonste satyre op lamzalige middelmatigheid, reusachtige zelfzucht, onuitstaanbare ijdelheid en schandelijke liefdeloosheid, die de Letteren onzer Eeuw hebben aan te wijzen. De zelfgenoegzaamheid, waarmeê deze holle preêkmachine steeds van zich zelven en van zijne verdiensten gewaagt, steeds den gestadigen bijval door hem verworven ophaalt, voortdurend ieder door een ander gesproken woord met schaamtelooze brutaliteit tot het zijne maakt, zal bij de lezing een blos op de kaken jagen van elk, die zich min of meer van Dominé Haverkists familie acht. Tot die familie behoort echter een uitmuntend lid, de jonge theologische student Willem Haverkist. Is zijn vader de dominéploert in den superlatief, hij vat zijne taak allergeestigst, en door en door gezond

{==415==} {>>pagina-aanduiding<<}
op. Cremer moest hem echter bij de ontginningen van den Baron Geereke plaatsen en daar heeft hij zeer wel aangedaan.
Het adellijk personeel is vrij konventioneel van houding, toon en handelingen. Mevrouw van Breeland heeft soms de gewoonte leelijk Fransch te spreken ‘par la bouche du Saint-Paul’; Mevrouw van Riddervoorst is daarentegen eene lieve gestalte. Geereke is de ideaal-edelman des auteurs, zijne kunstkennis en ontginningsplannen, zijne ekonomische theoriën zijn daarom zeer prijselijk. Doch nog een hoofdakteur treedt in Anna Roozes leven op, wel in staat eene hooge mate van belangstelling op te wekken, haar Oom Lijning. De wijze, waarop deze in het half gesloopte kasteel de Runt te voorschijn komt, spant de verwachting in de hoogste mate. Jettatore met zijne eigene grijze oogen en niet als Drenkelaar met die van een basiliskus op een flakon, herinnert de zoetsappige schur-kentoon aan Dickens Tartuffe, den braven architekt Pecksniff. In Lijnings jettatura schuilt het geheim zijner kracht tegenover zijn âme-damné, Jan Piek of Geert Holmena, de eenige van Cremers schurkennaturen, die volslagen bestiaal slecht is. Lijning, de woekeraar, de vrek, de falsaris, de echtgenoot, die zijne arme vrouw tot krankzinnig wordens toe martelt, heeft nog de genegenheid behouden van zijne oude verzorgster, de keukenmeid Griet, wiens man hij eens f 40 kwijt schold. De gierigaard, zijne schatten in de kapel van de Runt nasnuffelend, levert een boeyend, aangrijpend tafereel. Zijn plotselinge val, lichamelijk en zedelijk, tot een suffend, onder kurateele gesteld oud mannetjen, verbaast en mishaagt dus te meer. Ik had hem aan het werk willen zien, den in vonden zoo schatrijken schoft, te midden van zijn raadslagen gevangen, verrast, tandeknersend van woede, als Jonas

{==416==} {>>pagina-aanduiding<<}
Chuzzlewitt bij Dickens. De kastijding hem door zijn ontrust geweten en ziekelijke verbeelding toegediend, moge de wet der zedelijke Nemesis bevredigen, de episch-dramatische Nemesis blijft achter de schermen.
Licht en schaduw is alzoo in Anna Rooze op te merken, wat den inhoud aangaat; wat is er van den letterkundigen vorm des boeks te zeggen? Het meesterschap van den betuwschen novellist is door den veluwschen romanschrijver niet verloochend, en aanstonds zal het blijken, welke nieuwe adelbrieven van steeds krachtiger en mannelijker talent door dezen laatste zijn aangeboden. Ik begin echter met een paar bezwaren. Daar het in de methode van den kunstenaar ligt met zijne kopij van het leven streng realistiesch te werk te gaan, heeft hij goedgedacht te midden zijner verdichte personen een aantal historische, nog levende Nederlanders te plaatsen. Aan het diner op de Renghorst wordt luid gesproken over Mevrouw Bosboom Toussaint, S. van den Berg en S.J. van den Bergh en het een en ander uit hun kunstleven meêgedeeld. Weldra komt de gantsche geneeskundige fakulteit van de utrechtsche hoogeschool (1860) op het tooneel, Prof. Schröder van der Kolk en Prof. Loncq worden bij ongesteldheden geraadpleegd. Lijning noemt een prof. Muller, waarmeê hij Mulder bedoelt; Willem Haverkist spreekt met de aangenaamste geestdrift over Prof. Opzoomer. Verder worden de rijtuigverhuurder Meijer en de pasteibakker Klokke vermeld. In Rotterdam worden nog vluch-tigjens de namen van Tiele, Pierson en Albrecht genoemd, te 's Gravenhage treedt de Kommissaris van Politie Waldeck op. Ik ben met die nieuwigheid niet ingenomen. Ik vrees, dat er nu eerlang een novellist zal opstaan, die de personen van zijne fantazie met de romanhelden van anderen en met de nog levende bekende persoonlijkheden

{==417==} {>>pagina-aanduiding<<}
van onzen tijd zal verbinden. Verbeeld u een schrijver, die op den inval komt, om Meneer en Mevrouw Le Village uit Mulderspeet naar den Haag te brengen, te doen afstappen bij Paulez, een rijtuig te doen huren bij Van der Kuylen, om naar het Bosch te rijden, na eerst een gesprek gevoerd te hebben met den EdelMogenden Heer Mr. D. Koorders, jongste lid der tweede Kamer van de Staten-Generaal, 1) die hen juist op de stoep ontmoette. In het Bosch aangekomen wordt Burgemeester Le Village en echtgenoote - ik had nog vergeten, dat eene bonne, een nichtjen van Kellers geheimzinnige Munster, het echtpaar volgt - in het vreemdelingenregister der Sociëteit geboekt door zeker haagsch letterkundige, Dr. Jan ten Brink, die, hoewel onbekend met de Villages, toch op verzoek van Kees, den waardigen Chef der bedienden, den mulderspeetschen Burgemeester dien dienst met plezier bewijst. Nauwelijks is het tweetal aan een der tafeltjens buiten gezeten, of Mevrouw ontdekt wat verder een goed vriend, onzen welbekenden betuwer J.J. Cremer met echtgenoot en dochtertjens. Aanstonds treedt men op elkander toe, begroetingen volgen en Mevrouw Le Village vraagt, of Meneer Cremer niet weder eens te Mulderspeet komt lezen, zoo'n treffende gevoelvolle novelle, als ‘Krusemuntje’! Dat zou heerlijk zijn! enz. enz.
Ik geloof, dat Anna Roozes levensbeschrijver het met mij eens zal zijn over deze zaak. Een roman is een epiesch gedicht, dat zijn stof vindt op het gebied der verdichting. Waar de epische dichter op het gebied der geschiedenis treedt, wordt hij historiograaf en zijne fantazie is volkomen machteloos, omdat ze daar geene rechten bezit. Kiest hij zijne waereld op het terrein der fantazie, dan mag hij

{==418==} {>>pagina-aanduiding<<}
niet overstappen in de werkelijkheid, omdat deze daar volkomen kontrabande is. Eene vermenging van nog levende personen met romanhelden maakt den indruk dier bekende kinderwerkjens met gekleurde plaatjens, waarop stukjens van schitterend wit of rood gaas, echte stof, als kleedingstukken der afgebeelde kinderen zijn vastgeplakt. Het is, alsof een groot schilder een fraai portret van eene aanzienlijke vrouw voltooide en de kapper ontboden werd, om op de plaats van het kapsel schitterende valsche vlechten vast te spijkeren. Vermenging van fantastische en werkelijk levende personen is dus een hybris, die geene navolging verdient.
De realistische methode, door Cremer in zoovele opzichten met het schoonste gevolg toegepast, gelijk door macht van boeyende bladzijden in de Anna Rooze wordt bewezen; leidt hem elders weer op klippen, die beter vermeden waren. Ik laat de realistische spelling van woorden als: ‘nee,’ ‘niewaar,’ ‘worje,’ ‘visionomie,’ ook in fransche termen als ‘Songe-s-y,’ en ‘boitines’ (bottines), ongemoeid, daar ze wellicht onder de Errata te rangschikken zijn. Doch geene amnestie voor zegswijzen, als bij juffrouw Haverkist dikwijls voorkomen, die steeds met ‘een opsmak’ spreekt. Ook Le Village eet ‘smakkend’, Le Village heeft ‘geboft’ en zijne vrouw, die in blijde verwachting is loopt hem met ‘holle lenden,’ later met ‘nog holler lenden’ na. Dominés dochter Jans verklaart van, Hanneke, dat ‘de arme drommel bakker-an’ is. Meneer Alexander Van Wall, een meesterlijk gepenceelde gestalte, verkondigt de moraal van: ‘arme drommels te helpen en je bij je eigen vrouw te houden.’ Juffrouw Beele - misschien eene nicht van Piersons Dokter Beelen - die den maarschalkstaf zwaait in het Hôtel de Pays-Bas te Utrecht,

{==419==} {>>pagina-aanduiding<<}
is vroeger baker geweest en herinnert zich, als ze haar pleegkind Oscar van Breeland terugziet, dat hij in zijne allereerste levensdagen ‘zoo tegen de kouwe spons was en een moedervlakje aan het linkerkuitje had.’ Als de lieve, hupsche Mevrouw Van Wall met Anna Rooze in betrekking komt, heet zij ‘eene vrouw met campanje-jaren,’ omdat ze meermalen in hare zoete hoop van moeder te worden, werd teleurgesteld. De dames heeten dikwijls ‘poeleke’, Emma ‘dat blonde poeleke,’ heeren spreken elkaar met den term: ‘broekie’ aan!
Ziedaar de schaduwzijde der realistische manier, wanneer deze wordt toegepast zonder angstige zorg voor zekere grenzen, die de smaak van den kunstenaar met onverbiddelijke gestrengheid behoort te stellen. Zeer ter snede zegt Alphonse Karr ergens, dat, zoo men onder realisten kunstenaars verstaat, die de natuur kopiëeren zonder keuze, de realisten dan geen kunstenaren zijn. - ‘Si vous me racontez la conversation du portier et de la portière - sans avoir su choisir un portier et une portière originaux, - si ensuite vous ne voulez pas choisir entre les paroles de ce couple celles qui constituent son originalité; à quoi servez vous? Je préfère à vous le portier et la portière!’ De realisten mogen hierin den geestigen auteur der ‘Wespen’ gelooven, natuur-kopie zonder oordeel leidt tot miskenning van de kunst zelve. De kunstenaar zij realist of idealist, zijne scheppingskracht moet wortelen in zijn schoonheidsgevoel; zonder deze levensvoorwaarde verheft zijn werk zich niet boven den fotografischen toestel.
Zoodra Cremer de binnenhuizen der geldersche boeren schetst met zijne bewonderenswaardige trouw en gemoedelijkheid, dan gevoelen wij ons welgemoed en dankbaar

{==420==} {>>pagina-aanduiding<<}
voor zijne schildering, kom ik bij den Burgemeester in de eetzaal, dan ruik ik aanstonds de lucht van gebakken biefstuk en dan hoor ik den achtbaren burgervader beweren, dat de soep een ‘zalfje’ is voor zijne achtbare keel. Bij Berend Schoffels doen de bizonderheden van het avondeten, als Hanneke is teruggekomen, al het treurige van den toestand duidelijker in 't oog te vallen, het lekkere schoteltjen, de fijne wijn en de heerlijke sinaasappelen van Mevrouw Le Village brengen geen enkelen toets aan tot het ontworpen schilderij, daar het den auteur te doen is de aanmatiging van Dominé Haverkist tegen den fatsoenlijken toon van den Burgemeester te doen uitkomen.
Een andere schaduwzijde van het realisme is de dikwijls onnoodige uitvoerigheid in kleine bizonderheden en de noodlottige gevolgen daarvan: langdradigheid en wijdloopigheid. Honoré de Balzac wordt nog steeds vermeld, om de ongelooflijk lankwijlige persoonsbeschrijvingen, om de zes bladzijden, die hij aan de beroemde ruikers van Felix de Vandenesse in zijn ‘Un lis dans la vallée’ wijdde. Maar ik mag dan tevens niet onopgemerkt laten, dat Cremer in zijn jongsten roman wel eens wat veel van het geduld zijner lezers vergt. In het algemeen besteedt hij te veel tijd, om de overpeinzingen en gedachten, gebeden en droomen zijner hoofdfiguren meê te deelen, zooals vooral bij de dubbele ontmoeting van Anna Rooze en den jongen Van Breeland met juffrouw Marnix en Emma van Wall is op te merken. Het sterfbed van den armen Redly duurt, met uitzondering van het incident met den bloemruiker der kleine Miesje, ook lang genoeg - de tranen van de arme Emma hebben geene pauze voor hare verloving met Willem Haverkist. Op deze wijze wordt de gantsche ekonomie van het

{==421==} {>>pagina-aanduiding<<}
kunstwerk verbroken; sommige hoofdstukken breiden zich uit tot in de onbeduidendste détails en de hoofhandeling wordt door talrijke kleine tusschenvoorvallen verdrongen. Zoo treedt in het eerste deel, 2de hoofdstuk, de korpulente Romslikker op, met zoo zichtbare zorg door den auteur voorgesteld, dat hij ons schier een der hoofdakteurs van het aanstaand drama voorkomt. Doch dan wordt hij ijlings achter de coulissen geschoven en verdwijnt gedurende heel het Iste en IIde deel, om bij den aanvang van het IIIde even terug te komen.
Maar reeds haak ik naar de gelegenheid, om thands ook te doen in 't oog vallen tot welke goede uitkomsten Cremers eigenaardige manier heeft geleid. Ik beloofde zoo even des kunstenaars nieuwe adelbrieven te toonen. Welnu, luister eens naar deze beschrijving van een voorjaarsstorm te Rotterdam:
- ‘'t Is éen uur na middernacht.


In het Over-Maassche daar had hij zich gelegerd, de storm.


Daar stonden populieren en esschen en wilgen in gestadigen ootmoed voor hem te buigen.


Doch zich verheffend uit zijne rust, huilend als een verscheurend gedierte, vloog hij overeind.


Den slanken esch greep hij bij den voet en rukte hem neder.


En de andere stammen bogen dieper, doch sidderden inwendig bij het voelen van den ijzeren vuist, die hen kraken deed.


En wat hem stoorde in zijn woeste vaart, dat slingerde hij met kracht ter aarde.


Voort! hij moest zich baden in den breeden vloed.


Voort! dien knotwilg gesmakt in de klei.


Dat lies en riet gezweept in het drassig oeversop.


Voort! zich zelf gestort in den stroom.


En het klokt en bruist en schuimt waar hij de watren beukt. - Voort! naar gene zijde.


Het fiere fregat in 't midden der rivier op stroom voor anker, voelt te loefwaart een ijzeren stoot, en hoort de ankerketting knarsen, en ziet zijn vrijen wimpel in den bazaanstop gegrepen en weggeslingerd in het donkere nat.



{==422==} {>>pagina-aanduiding<<}
Voort moet hij, voort! Naar die bodems in dommel aan gindschen wal; naar die huizen waarbinnen de lauwe rust hem walgt. Ha! hij zal ze luide wakker gillen uit den zoeten slaap. Hoor maar hoe hij in het want dier schepen gilt. Hoor maar, hoe hij bonst op die vensters.


Zie! Dien schoorsteen zal hij doen nederdonderen op de pannen van uw dak. Waak op! Waak op Rotterdam! 't Is de reus uit het Over-Maassche! Zie toe, 't is de booze geest!’
Ja, dat is lyrische kracht, dat is de schoonste dithyrambe in proza, die mij heugt ooit gelezen te hebben! Gij ziet het, de adelbrief is vlekkeloos - een koning van den stijl behoort ze! Zulk eene bladzijde wordt een onvergankelijk kleinood onzer Letterkunde - een ieder, die eene proeve van schoone proza zoekt, zal deze regelen naslaan.
Ik behoef na deze schitterende proef waarlijk geene nieuwe bewijzen bij te brengen, dat Cremers benijdenswaardig talent voortdurend de schoonste triumfen viert - wie nog krachtiger wil overtuigd worden, leze de weinige woorden door Overste Jasper Bel op het verjaarfeest van den Baron Geereke gesproken, of de dialoog tusschen Alexander van Wall en zijn aardig, nieuwsgierig vrouwtjen.
En nu nog een verzoek aan den auteur van Anna Rooze. Ik zeide juist, dat de korpulente Romslikker zoo allerzonderlingst lang achter de coulissen blijft, doch eindelijk te Arnhem en later op de Renghorst met eene heerlijke zooi baars te voorschijn komt. Zet hij zich wederom aan het werk en wil zijne rijke fantazie ons andermaal met een Romslikker en eene zooi baars vermaken, hij houde den Romslikker achter den scherm, maar zende de schoone visschen aan het adres van zijn ichthuofilischen vriend, den steller dezer regelen.
April 1868.









{==423==} {>>pagina-aanduiding<<}

Mr. Jacob van Lennep.


‘Wie zal zoo licht Van Lennep evenaren 
Heel Neêrlands vrind?’ 
H. Binger. 


‘- Rotterdam, heeren!’
De kondukteur opende de waggons. De heeren en dames - het publiek steeg uit en spoedde zich voort over het plankier achter het station. Te midden van eene groep luid sprekende heeren, onderscheidde zich er een van reeds gevorderden leeftijd met een ongemeen vriendelijken glimlach en schitterende zilveren hairen. Telkens houdt hem iemand staande, om hem met een levendigen uitroep van verrassing, van ingenomenheid, eenige snelle woorden toe te spreken, die door den wellevenden grijsaard onuitputtelijk geduldig worden beandwoord. Ieder beijvert zich met liefde den weg open te houden voor den uiterlijk reeds achtbaren man, wiens tred door den last der vijfenzestig jaren soms merkelijk van vroegere veêrkracht miste. Nieuwsgierige oogen staren niet onbeschaamd naar hem heen, de hoofden worden ontbloot, want men ziet de eersten en besten het voorbeeld geven.
Bij den uitgang blijft eene jonge dame een oogenblik den vriendlijk glimlachenden Ouden heer nastaren. Zij

{==424==} {>>pagina-aanduiding<<}
verwondert zich, dat die éene heer zoo veel kennissen rondom zich heên verzamelt. Zij ziet dagelijks nog al vrij wat luî, want zij laat haar aardig, guitig, blank bakkesjen tot ieders genoegen achter het buffet bewonderen door den waereldwijzen commis-voyageur en door den roodgeblakerden tweeden-luitenant, die op transport reist. Maar onze jonge dame zag zeldzaam iemand met zooveel attentie bejegend als deze oude heer en daarom zegt ze in 't voorbijgaan tot Hein, den sjouwerman van 't goederenbureel:
- ‘Wie of die grijskop zijn zou?’
- ‘Wie? Nou, die is goed! Ken-je onzen Van Lennep dan niet?’

Het feit is historiesch.
Beter dan ieder vertoog bewijst het, wat we in dit oogenblik, nu de treurige tijding van Van Lenneps verscheiden ons tot diepen weemoed stemt, op den voorgrond wilden stellen. Van Lennep was de populairste onzer populaire letterkundigen - na Cats en Tollens, na Van der Palm en Hildebrand geen auteur, die dus bij alle klassen des volks geliefd was. Zijne Idyllen maakten hem populair bij de studeerende jongelingschap, zijne Legenden wonnen hem het hart van heel het jonge Holland, vooral der hollandsche jonkvrouwen - eene verovering Van Lennep tot op den laatsten dag zijner blijmoedige grijsheid dierbaar. Oud en jong, stedeling en dorper, burger en edelman schonken hem hunne vriendschap toen de Pleegzoon verscheen, en steeds klom de algemeene belangstelling, toen de Roos van Dekama den Ferdinand Huyck opvolgde, toen de breed ontworpen Voorouders het licht zagen, en eindelijk toen de niet het minst bekende, gewaardeerde en gelezen

{==425==} {>>pagina-aanduiding<<}
Lotgevallen van Klaasjen Zevenster het onderwerp van ieder gesprek uitmaakten, 't welk in den winter van 1865 op 66 in letterkundige kringen werd gevoerd. De velerlei drukken van deze historische en zedenromans bewijzen de algemeene ingenomenheid. De uitgever P. Meijer Warnars te Amsterdam maakte den Pleegzoon in 1829 door den druk algemeen; in 1855 verscheen er eene rotterdamsche uitgave zijner romantische werken in dertien nette deelen; eindelijk zag in de laatste jaren het licht:
Mr. J. Van Lennep. Romantische Werken. Iste deel. 1867. (De Pleegzoon en Ferdinand Huyck). IIde deel. 1868. (De Roos van Dekama, Elizabeth Musch, en korte historische vertellingen). IIIde Deel. (bl. 1-192.) 1868. (Onze Voorouders.) M. Nijhoff, D.A. Thieme en A.W. Sijthoff.
Talrijke gedichten, voor een groot deel vertalingen van de beste lyrici in het Buitenland, boeiden lezers en lezeressen van de pracht-almanakken, die van 1840 tot 1860 zulk eene hooge belangstelling in Nederland wisten gaande te maken, en waarvan Van Lenneps Holland niet het minst gaarne ontvangen werd, ware het maar om de geestige rijmen over de geschiedenis van het vervlogen jaar aan het slot. Van Lennep was bovenal de vriend van knapen en schooljongens, die van hem eene Greschiedenis van Noord-Nederland, en eene Vermakelijke Spraakkunst voor onze moedertaal en het Latijn ontvingen, die bovenal ophadden met zekere Geschiedenis des Vaderlands in beelden en blok-teekeningen, zonder zijn naam uitgekomen, doch van zijne speelsche luim en gullen kortswijl een merkwaardig ge-
{==426==} {>>pagina-aanduiding<<}
tuigenis afleggen. Zijne oorspronkelijke Gedichten, zijne talrijke Tooneelwerken verplichtten daarenboven de gantsche maatschappij van het moderne Rhetorijkerwezen en van het nationaal Tooneel. Nog hoogere verplichting verbond aan hem ieder, die Nederlands roem in de Letteren der XVII Eeuw ter harte gaat, door zijn reuzenarbeid: de Uitgave van Vondels Werken in verband met diens Leven en Tijdgenooten. Waar kennis, bescheiden meêgedeeld, goede smaak, zonder ophef ten toon gespreid, ijver, steeds klimmend in schoone uitkomsten, een man van wetenschap voor zijn vaderland hebben verdienstelijk gemaakt, daar behoort Van Lennep, de uitgever van Vondels werken, fier te voorschijn te treden met zijne goudmijn van wetenschap in de twaalf deelen, die Vondels arbeid en leven bevatten - een prachtwerk, dat in omvang, schoonheid, bruikbaarheid, nieuwe rezultaten, uitvoering en illustratie, in ons vaderland zijne wedergade nog vinden moet.
Dit is geene inleiding op eene kritische studie, die den gantschen letterkundigen en wetenschappelijken Van Lennep grondig zou willen behandelen. Het is slechts eene weemoedige getuigenis bij den schielijken dood van mijnen veelgeliefden vriend, van mijn onvermoeiden beschermer en raadgever. De lezers van deze Letterkundige Schetsen zullen het wellicht niet af keuren, dat op deze plaats eene geringe hulde aan Mr. Jakob van Lennep gebracht wordt, ware het maar om voor eene enkele reize te staven, dat kritiek en ondankbaarheid niet noodzakelijk tweelingzusters behoeven te zijn. Sints tien jaren kende ik den toegevenden, humanen, wel willenden grijsaard, die ook aan mij betoonde, dat hij voor het zwakste letterkundig streven sympathie had, dat hij den jongere en mindere in zoovele opzichten behulpzaam wilde zijn,

{==427==} {>>pagina-aanduiding<<}
waar hij kon. In gesprekken en brieven verscheen hij mij steeds met hetzelfde opgeruimde gelaat, denzelfden fijnen lach, dezelfde levendige, half ernstige, half kluchtige gebaarden. En geen tien minuten had hij gesproken of reeds had hij uit den schat zijner herinneringen een alleraardigst feit, een grappig woord, een komische anekdote ten beste gegeven, waarom hij niet minder hartelijk lachte dan zijn hoorder. Van Lenneps geheel eigenaardige persoonlijkheid kwam bij zulk een half vertrouwelijk gesprek het ongedwongenst te voorschijn. Het bleek mij telkens, dat ik in Van Lennep allereerst een volbloed amsterdamsch patriciër aanschouwde, die zijne burgerkwartieren zeer hoog stelde, die zijne stad Amsterdam, hare geschiedenis, hare talentvolste zonen uit alle eeuwen door en door kende, die nimmer moe werd van hare eer te betrachten in woord, daad of geschrift, en die voortdurend met rustige klassiciteit alle schokkende uitersten en hartstochtelijke onstuimigheden wist te vermijden. Daarna openbaarde hij zich als echte zoon van het goede oude Nederland der XVII Eeuw, immer met een kwinkslag op de lippen en bizonder ingenomen voor het Kluchtige, al moest hij soms ook zijne aardigheden in het kapelletjen van Santa-Anna borgen. Van Lennep met Voltaire te vergelijken, gaat niet aan, als men een weinig verder doordringt, dan het uiterlijke. Op die wijze is elke schertsgrage grijsaard een Voltaire. Van Lennep was met al zijn kortswijl steeds volbloed Nederlander.
Schertsen, zin voor het Komische, belangstelling in blijspel en karikatuur waren ten allen tijde inheemsch in Noord- en Zuid-Nederland. Hebben wij in latere eeuwen den goedronden schaterlach van onze vaderen bijna geheel verloren, het was, omdat hun deftig kalvinisme, omdat hun praktiesch streven naar het Nuttige, het De-
{==428==} {>>pagina-aanduiding<<}
gelijke, het Batige, ons modern pedantisme, onze ijskoude wijsbegeerte van tweemaal-twee-is-vier heeft in 't leven geroepen. Wie twijfelt of Holland en Vlaanderen dien zin voor humour en boert hebben bezeten, bestudeere onzen volksaard, zoo als die zich door heel de geschiedenis in beeldende en letterkundige kunsten heeft geopenbaard en moest openbaren. Ik zwijg van onze dierfabelen, van onzen Reinaert, van onze Sotterniën in de Midden-Eeuwen, maar wijze op onze XVI en XVII Eeuwen, toen de gulle lach van Roemer Visscher in zijne Quicken, toen de, boertige liederen van Starter; de onwaardeerbare studiën op het volksleven van Jan Steen en Breederoô, van Ostade en Samuel Coster, van Hooft en Adriaan Brouwer het hollandsche gemoed verkwikten. Die schoone tijd ging voorbij, en niet altijd gelukte het Langendijk en Troost, Van Effen en Bernagie, om ook in een volgend jaarhonderd onzen eens verkregen roem te handhaven. Doch, wat mij het meest verheugt bij het herdenken onzer glorie van 't voorleden, ook onze dagen hebben, trots al wat ik zoo even zeide, dat eigenaardig Nederlandsche nog niet geheel vergeten. David Bles, Israëls, Rochussen, staven met Van Lennep, Beets en de Genestet, - als ik niet voor tegenspraak beducht ware, hadde ik ook Van der Linde (den Schoolmeester) en Piet Paaltjens genoemd - dat wij Boert en Humour bij onze beste vernuften kunnen prijzen, als weleer, hier en daar wat minder naïef dan vroeger, maar daarom ook te dieper, te breeder van opvatting.
Van Lennep was inzonderheid een echt Nederlander in dien zin van het woord. Zijne patricische amsterdamsche stemming, zijne degelijke wetenschappelijke vlijt, zijne veelzijdige letterkundige en historische kennis werden altijd verlevendigd door zijne onuitputtelijke luim, zijne

{==429==} {>>pagina-aanduiding<<}
ernstige betoogen afgewisseld door een vroolijken zet, zijne serieuze buyen afgebroken door een ondeugende anekdote. Zijne grappige snaakschheid mocht soms in het burleske dreigen te verloopen, aanstonds keerde hij op het terrein van den gezonden goeden smaak terug. 't Was hem niet onaangenaam, sommige negentiende-eeuwsche hebbelijkheden onbarmhartig op de kaak te stellen en hierin kwam al wat hem in zijn ouderdom van den revolutionnairen geest des jongelings was eigen gebleven op het karakteristiekst aan den dag. Lees, om een eenig voorbeeld bij te brengen, zijne raadgevingen: ‘Aan een (zijner) kleinzoons.’ Eerst handelt hij met zekere deftigheid over de keuze van een beroep en smeekt eindelijk:

‘Maar, lief kind, wat hier beneden 
Ooit het doel zij van uw streven, 
Tracht toch - wat ik u mag bidden, 
Nimmer naar den naam van dichter.’ 


Deze echo uit den tijd van zijn eigen Sturm- und Drang-jaren klinkt luider, als hij vervolgt:

‘Jaag vooral niet naar verheffing: 
Schoei u met geen purpren broozen: 
Laat aan dwazen de aadlaarsvleugels; 
Gij, kies die der poelpetaten.’ 
 
‘Weet, de Alceën en Pindaren 
Acht ons koel Positivisme, 
Zoo niet daadlijk rijp voor 't dolhuis, 
Zeker gands onbruikbre wezens.’ 


Reeds hier schemert het door - ook Van Lennep had zich gestooten aan ruwheid en smakeloosheid. Dat hij geleden had blijkt uit de volgende koppletten:

{==430==} {>>pagina-aanduiding<<}


‘Zorg ook, zoo gij van nature 
Met wat schalksch vernuft bedeeld zijt, 
Dat een gave, zoo noodlottig, 
Uit uw verzen nimmer blijke.’ 
 
‘Zie, de grofste haatlijkheden 
In een dagblad neergeschreven, 
Noemt de lezer juist en geestig - 
Mits die slechts hem zelf niet raken.’ 
 
‘Maar een scherts, hoe dood onschuldig, 
Die men zich op rijm veroorlooft, 
Brandmerkt in elks oog den rijmer, 
Als een diepbedorven booswicht.’ 


Van Lennep was zacht en vredelievend van gemoed - ik zag hem zonder aarzelen de hand reiken aan een man, die hem zeer ten onrechte diep gegriefd had - Van Lennep spreekt hier bitter over dagbladhatelijkheden, ik prijs het toeval, dat mij verhindert te zeggen, wat den opgeruimden, welwillenden man zoo uit zijn humeur bracht. Het spaart mij walging en hij-zelf, hij haalde zijn hart op aan de volgende regelen:

‘Wacht u bovenal zorgvuldig, 
Ooit aan Neêrlands roem te knagen, 
Neêrlands mannen, Neêrlands vrouwen, 
Neêrlands boter niet te aanbidden.’ 
 
‘Schilder steeds in uw gedichten 
Ieder Spanjaart als een Alva; 
Ieder Franschman zij een smeerlap, 
Ieder Brit een warsche stijf kop.’ 


Is er iemand, dan heeft Van Lennep Hollands eer en Hollands roem - 't meest in de XVII Eeuw - lief gehad. Niemand beschuldige hem van laatdunkendheid, als hij het esprit-de-clocher van sommige kruyeniers en katechizeermeesters dus tuchtigt:

{==431==} {>>pagina-aanduiding<<}


‘Maar steek onze landgenooten 
(En met handgeklap en bravoos 
Zal u ons publiek beloonen) 
Altijd dapper in de hoogte.’ 
 
‘Maal hen steeds als wijzer, knapper, 
Mooier, braver, vlugger, vromer, 
Bovenal, als muzikaler, 
Dan elk ander ras van menschen.’ 
 
‘Laat voorts niemant u verdenken 
Alsof gij aan 't feit zoudt twijflen, 
Dat sints zijn bestaan ons Neêrland 
Een aparten Lieven Heer heeft.’ 
 
‘Dat aan ons in elken zeeslag 
De overwinning is verbleven: 
Dat zich Helmers nimmer schuldig 
Heeft gemaakt aan overdrijving:’ 
 
‘Dat de roode Leeuw van Holland 
't Puik is van de gandsche diergaard, 
En dat één Metalen kruiser 
Tien Zoeaven kan verslinden.’ 


Ik schroom niet te bekennen, dat ik den zoo vaak als ‘konservatief’ geëxploiteerden Van Lennep hier ten hartelijkste bijval in zijne allergeestigste oppozitie tegen vaderlandsliefde in den vorm van bekrompen kleinsteedschheid.
Van Lenneps luim ontwapent den wrevel van den vinnigsten patriot, er is hier niets, dat een gezond menschenhart kwetsen kan. Vergelijk dezen schertsenden raad van den toevallig wat knorrigen Dichter, bij de satyre, die door Busken-Huëts Ruardi op heel ons nederlandsch leven, onze zeden, onze taal en onze kunst is voorgedragen ten bate van een zoo ontvlambaar jeune premier, als Huets André. De grijnslach van den auteur klinkt over den schouder van Ruardi, en als ik, die met André

{==432==} {>>pagina-aanduiding<<}
niets anders gemeen wil hebben, dan eene toevallige mate van esprit-d'escalier, in arren moede geen woorden vind, om den wulpschen en vuilaardigen geneesheer in den baard te varen, dan fluistert de auteur:

‘Hab' ich doch meine Freude dran!’ 


En van deze vreugde heeft Van Lenneps nederlandsch hart nooit geklopt. Hij hield er van zich vroolijk te maken over sommige verschijnselen van de laatste twintig jaren, maar ‘Schadenfreude’ was nooit zijn zwak. Zeer goed herinner ik mij, dat wij dikwijls spraken over de beoefening van en het onderwijs in de Greschiedenis onzer Letteren, daar Van Lennep kurator van het amsterdamsche Gymnasium was. Zoo er eenig onderwerp was, waarover ik zijne meening niet kon volgen, waarin het mij zelfs leed veroorzaakte van hem te verschillen, het was de waardeering van de nederlandsche letteren der Midden-Eeuwen. Van Lennep dreef er eenvoudig den spot meê en zeî mij ongeveer het volgende:
- ‘Laat ik u eens wat zeggen, amice! Die jongens op de gymnaziën, vooral op de Hoogere Burgerscholen, hebben al genoeg ongaren kost te slikken en behoeven niet op Midden-Nederlandsch getrakteerd te worden. Het is eene mooye ontdekking, maar ik lees liever Fransch! Ik heb, toen ik nog Kurator van 't Gymnasium was, verboden; dat er les in gegeven werd! Studie van Gothiesch, Angelsaksiesch, Midden-Nederlandsch moge zeer goed zijn voor filologen, maar die talen kunnen er niet toe strekken, om onzen stijl te vormen, of onzen smaak te ontwikkelen en die zoogenaamde naïveteit er van, 't eenige wat dan nog 't gebrek aan vorm, rhythmus, kadans, maat, rijm vergoeden moet, geef ik graag prezent en... lees liever Fransch!’

{==433==} {>>pagina-aanduiding<<}
Men ziet het, Van Lenneps denkbeelden omtrent de waarde der middeneeuwsche letteren waren niet zonder eenige ruwheid en oppervlakkigheid gevormd, hij had zich zeker de moeite niet gegeven den vloeyenden bouw van Maerlants lyrische strofen of Van Heluus ridderlijke jambische viervoeters te beoefenen; hij had de zachte geuren van het middeneeuwsch gebloemte nimmer genoten - maar hij zeî het rond en aangenaam, met zijn gewonen schalkschen lach en ik gevoelde maar zeldzaam den moed hem met lankwijlige tegenspraak lastig te vallen. Van Lennep had anders een warm hart voor de Midden-Eeuwen, zijne Roos van Dekema en zijne Voorouders bewijzen het, zijn tegenzin in het Midden-Nederlandsch was een toevallig parti-pris; iets anti-nationaals, iets krenkends voor het nederlandsche hart, zoo als in de schepping van Huëts figuur Dr. Ruardi verscholen ligt, werd door Van Lennep met ernst veroordeeld.
Een ander onderwerp, waarover mijn hooggeschatte vriend gaarne eens redetwistte, was, wat hij de vergoding van Shakspere noemde. 't Is of ik hem nog hoor, zoo als hij ongeveer een jaar voor zijn dood tot mij zeide:
- ‘Tegenwoordig geldt geen vorm, geene diktie, alles bepaalt zich tot de gedachte. Maar poëtische gedachten heeft bijna iedereen, dunkt mij, en de kunst bestaat juist daarin, dat men ze in een cierlijken, welluidenden, bevalligen vorm giet, die door het oor het hart treft en den geest bevredigt. En daarom, hoe groot en verbazend een genie Shakspere geweest zij, ik mis herhaaldelijk bij hem die harmonie, die eenheid, die zuiverheid van vorm, die samen moesten werken om wezenlijk een schoon geheel te verkrijgen. Dat ik hoog met hem loop, blijkt wel hieruit, dat ik zoowel op mijn tiende als

{==434==} {>>pagina-aanduiding<<}
op mijn vijftigste en zestigste jaar stukken van hem vertaald heb; maar hoe meer ik hem vereerde en bewonderde in zijne reusachtige grootheid, hoe meer het mij hinderde, als ik zoovele platheden en laffe aardigheden naast de verhevenste brokken vond. Ik hou machtig veel van Jan Steen en ik bewonder Rubens, maar het zou mij stuiten, als ik op den achtergrond eener schilderij, dje Christus met de apostelen voorstelde, een boerenbruiloft zag. 't Moge 't menschelijk leven zijn naar waarheid geschetst: maar natuurlijke behoeften zijn ook menschelijk en toch ziet men er niet op 't tooneel aan voldoen. En daarom, al mocht ik eens toegeven, dat de stukken van Shakspere meer schoons bevatten, dan eenig ander stuk, zoo is er niet een onder zijne treurspelen, hetwelk door harmonische eenheid voldoet aan 't geen ik in een treurspel vorder en b.v. terugvind in den Edipus van Sofokles, in den Cid, in de Iphigénie en de Athalie, in den Lucifer en in den Jozef in Dothan. Ik laat natuurlijk ieder vrij anders te denken: hanc veniam damus, petimusque vicissim; maar ik kan niet goedkeuren, dat gij zoo bepaald als lofredenaar van Shakspere optreedt. Onze voorouders zondigden in een tegenovergesteld uiterste en bij hen was Shakspere een barbaar. Nu liggen de groote schrijvers van de eeuw van Lodewijk XIV achter de bank en mogen alleen Shakspere en Göthe bewierookt worden. Ik heb voor een paar jaar diens Egmond zien vertoonen. ‘'t Moet mooi zijn,’ dacht ik, ‘omdat het van Göthe is; was 't van een onbekende, ik zou zeggen, wat een godsjammerlijk prul is dit.’ Er is eene mode in alles; maar omdat men nu een voorstander is van de italiaansche muziek, moet men daarom de
Euryanthe leelijk vinden?’
Wederom - het behoeft geen betoog - bestuurt ze-
{==435==} {>>pagina-aanduiding<<}
ker vooroordeel Van Lenneps meeningen. Hij, die op zijn tiende jaar in 1812 reeds Shakspere vertaalde en in 1852 nog eene bondige en vloeyende vertolking van Romeo and Juliet voltooide, zou echter nimmer eenige andere wetgevers op kunstgebied erkennen als Boileau en Horatius. Zijne letterkundige huisgoden waren de klassieken en de Franschen - na Rabelais en vóor Victor Hugo. In den humanistiesch-latijnschen atmosfeer opgevoed, waarin zijn vader David Jacobus den staf voerde, van zijne prilste jeugd met latijnsche verzen begroet, zou hij de ontkiemende Romantiek, slechts onder voorbehoud huldigen. Het algemeene enthoeziasme door Walter Scott en Byron in het eerste kwart dezer eeuw verwekt, deden hem zijne krachten aan een historischen roman beproeven en zoo werd de Pleegzoon omstreeks 1827 bewerkt. Opmerkelijk is het - Van Lennep zelf verzekerde het mij - dat geen uitgever op dat oogenblik zijn manuscript wilde drukken, dat het twee jaren in eene lade gelegen heeft en dat eindelijk, toen de Legenden wat opgang hadden gemaakt, P. Meijer Warnars er zich in 1829 wel over wilde ontfermen... zonder eenige vergoeding aan den auteur. Het nederlandsche publiek, geheel doordrongen met latijnsch-fransche, klassische deftigheid, voor zoover het daarvoor de noodige organen bezat, werd aanstonds door de frischheid, de eenvoudigheid, de aangename luim van den nieuwen schrijver getroffen, en zoo werd deze, ondanks zijne ingenomenheid met de humaniora, voortgestuwd door den stroom zijner eeuw naar de romantische kusten. In theorie bleef hij sterk voorstander der klassieken. Hij kende de treurspelen van Nomsz, van de Baronesse de Lannoy, van Van Winter en Van Merken, de vertalingen van Jan Gerard Doornik - een naam, thands vergeten, al schreef Van 'sGraven-
{==436==} {>>pagina-aanduiding<<}
weert zijn lijkzang in 1807 - de meeste 
gedichten van Poot en de krachtigste regelen van Langendijk uit het heofd en citeerde ze gaarne. Dat Van Lennep onze zeventiende-eeuwsche klassieken door en door kende, bevestigt zijne Vondels-Uitgave op elke bladzijde; toch haalde hij eer een achttiende-eeuwer aan, omdat netheid en zuiverheid van diktie bij hem boven alles gingen. Treurspelen als de Monzongo, als Het beleg van Haarlem, als de Agon, Sultan van Bantam stonden hem ver boven alles wat er in onze eeuw voor het tooneel geschreven is.
- ‘Ik zet het onzen hedendaagschen poëten’ - zeî hij mij nog voor kort - ‘om zulke verzen te schrijven - Ten Kate uitgezonderd, 't Is hier als in Frankrijk, waar men zich - Victor Hugo aan 't hoofd - volstrekt niet meer stoort aan caezuur of kadans. Ik las dezer dagen······ van onzen vriend·····. Bijna geene bladzijde waar ik niet een vers aantref, dat een voet te veel of te weinig heeft. Bij······ ad idem. Als er dat nu niet op aankomt, 't is mij wel; maar voor mij is 't niet genoeg, dat een lied muzikale gedachten bevat; om mij te behagen, moet het speeltuig ook behoorlijk gestemd en de zangstem zuiver zijn, anders verscheuren zij mij de ooren!’
De klassieke man kon zijne meening niet juister uitspreken. Netheid, helderheid, eenvoudigheid, overwaardeerbare eigenschappen in een letterkundig kunstenaar, onderscheidden daarom al wat hij geschreven heeft in proza of poëzie. En daar zijn geest slechts zeldzaam naar het Verhevene, het Grootsche, het tragiesch Epische streefde, daar het feu sacré in hem nimmer beter brandde, dan wanneer hij op komiesch terrein overstapte, zoo predikte hij tevens tegen alle gezwollenheid en pathos

{==437==} {>>pagina-aanduiding<<}
bij zijne jongere gildebroeders. - ‘Niemand is grooter admirateur van Bilderdijk, dan ik’ - placht hij reeds voor jaren tot mij te zeggen - ‘maar 't is er meê:

‘Pindarum quisquis studet aemulari:’ 


hij verlokt de onbedrevenen tot het smeden van vreemde woorden en het najagen van effekten: zoo heeft hij in hun tijd A. van der Hoop en Thenars glad bedorven, zoo is Didymus op weg zich ook te bederven - ofschoon Göthe daar meê aan helpt!’
Arme Didymus! Lang voor Van Lennep is hij heengegaan in de kracht des levens. Die hem gekend hebben, weten in hoever mijn minzame vriend juist oordeelde, hoeveel ook aan degelijke kennis en fijn gevoel voor het schoone in hem is te gronde gegaan.
De klassieke richting, waarin Van Lennep was opgegroeid, uitte zich vooral gaarne in het citeeren van versregels of sententiën uit de Ouden. Daarom prees hij de Engelschen inzonderheid. Eens vertelde hij mij, hoe het hem getroffen had bij zijn bezoek in Engeland, dat men zoo dikwijls in 't gemeenzaam gesprek latijnsche citatiën of spreekwoorden gebruikte en dat dit niet alleen door geleerden, maar door dames, door kooplieden, door fabrikanten gedaan werd zonder pedanterie of pronkerij, maar volkomen natuurlijk als matter of course. - ‘In mijn jeugd’ - voegde hij glimlachend er bij - ‘toen het klassicisme hier te lande meer algemeen was, schaamde men zich niet in tegenwoordigheid van dames Ovidius of Horatius aan te halen. Niemand was daar sterker in, dan Anton Reinier Falck! - en toch belette dit niet, dat de dames doodelijk van hem waren.... ja! toen zijne Brieven in 't licht kwamen, werden al de exemplaren bjj amsterdamsche boekverkoopers aan-
{==438==} {>>pagina-aanduiding<<}
wezig, tot groote verbazing van den uitgever den eersten avond reeds opgehaald - meest door jonkvrouwen tusschen de zestig en tachtig, die wilden weten of zij er ook in voorkwamen.
Bij zulk eene mededeeling moest men den gloed van snaaksche prettigheid in Van Lenneps donkere oogen zien fonkelen! Het Bestuur der hollandsche Maatschappij van Kunsten en Wetenschappen te Amsterdam verzocht mij eens in hare openbare vergadering te spreken en nimmer sleet ik, na volbrachte taak, aangenamer avond, dan in gezelschap der bestuursleden, waarbij zich Van Lennep had aangesloten. Een vloed van aardigheden, kwinkslagen en vroolijke plagerijen deden den tijd omvliegen - de drie-en-zestiger was ons aller meester in vlugheid van geest, handigheid van repliek, bondigheid van redeneering. Zonder overdrijving mag beweerd worden, dat Van Lennep zich maar had te vertoonen in groote of kleine bijeenkomsten, om de algemeene sympathie te winnen. Nog zie ik hem optreden in de vergaderingen van het VIIIste Letterkundige Kongres te Rotterdam, door den smaakvollen, humanen en voorkomenden Voorzitter Mr. G. Mees Az. niet als ‘meneer van Lennep’ maar als ‘Jakob van Lennep’ verwelkomd. Hij had juist een ander Kongres te Bern bijgewoond en nog zoo weinig van de veêrkracht zijns geestes verloren, dat hij de gantsche vergadering in schaterlachen meesleepte, toen hij de quaestie van de spelling der bastaardwoorden - op dat Kongres tot uitputtens toe behandeld - toelichtte met de wanspellingen: ‘prophaan’ (prop-haan) en ‘Demo-phontes’ (de-mop-hontjes).
Zoo klinkt mij de warme toejuiching nog in de ooren, waarmee hij in Gent bij het IX Kongres aan het station ontvangen werd. 't Was geheel onmogelijk hem te gena-
{==439==} {>>pagina-aanduiding<<}
ken; later eerst, toen ten stadhuize de Graaf de Kerkhove, burgemeester van Gent, hem als ouden vriend begroette, week men ter zijde en vond hij gelegenheid adem te scheppen. Gedurende het Kongres wierp hij telkens een vroolijk woord in de debatten en handelde hij zelf over de spelling van plaatsnamen - een hobby horse van den beminnelijken grijsaard. Nooit evenwel treedt hij in mijne herinnering sprekender, indrukwekkender op, dan in de Oktoberdagen van het vervlogen jaar 1867. Reeds in 1860 schreef hij mij vol hoop over den gang van zaken bij het op te richten standbeeld voor Vondel. Vorstelijke gaven waren door de Koningen van Nederland en België geschonken en vele genootschappen hadden bijdragen toegezegd, vele partikulieren in Zuiden Noord-Nederland hadden edelmoedig geteekend nog op den eigen avond, toen het levenwekkende woord van Bakhuizen van den Brink had geklonken. Hoevele jaren reeds had Van Lennep met Vondels werk een bijna dagelijkschen omgang, hoevele jaren reeds had hij steen op steen aangebracht voor dat onvergankelijk monument onzes hoofddichters, 't welk zijne prachtige Uitgave van diens werken vormde, vormt en zal vormen. Na zooveel gemeenschap met den geest des Dichters, na zoo veel vruchtdragenden arbeid voor de hoogere waardeering van zijn genie, moest het Van Lennep eene gadeloos lieflijke taak zijn de voorbereidende werkzaamheden tot het oprichten van een standbeeld voor Vondel te regelen.
't Zit hem niet in een monument, en wij zouden op dit oogenblik het nog zeer wel kunnen verdragen, zoo men met het oprichten van een gedenkteeken voor Van Lennep bleef talmen. Zoovele groote Nederlanders hebben geen monument. Huig de Groot, Oldenbarnevelt, Hooft, Constantin Huyghens, Jan de Witt, Willem III, Spi-
{==440==} {>>pagina-aanduiding<<}
noza, Heinsius, de raadpensionaris, Cappelle tot den Poll, zoovele anderen hebben hunne onsterfelijkheidsbrieven van Clio alleen verkregen, geen marmer of metaal predikt dagelijks aan het volk wat zij voor groots hebben gewrocht. En zijn er ook, die de geheele quaestie van een gedenkteeken met een schouderophalen of eene leenspreuk uit de wijsbegeerte van twee-maal-twee-is-vier begroeten; trots dit alles is de gedachte onuitsprekelijk zoet, meê te werken tot het oprichten van een standbeeld voor den Dichter, wiens leven en werken men gedurende een tijdvak van bijna twintig jaren vast dagelijks beoefende, te meer als die dichter de fenix van zijne eeuw was en Joost van den Vondel heette. Dat Van Lennep dien dag mocht beleven, dat hij zelf de feestrede mocht uitspreken, was voor hem zeker niet de minst liefelijke genoegdoening na al de vlijt en geestdrift voor Vondel aan den dag gelegd.
Nog zie ik hem optreden in de Nieuwe kerk op Vondels grafsteê - aan zijne voeten de bijna vergeten zerk, nu gecierd door gele immortellen, boven zijn eerwaardig grijs hoofd het hooge kerkgewelf, badend in schitterend zonnelicht. En schoon zijne stem zeker niet zoo klankrijk luidde, als die van menig elegante of uitverkorven Dominee, die ‘loop heeft,’ twijfel ik of er ooit eene schare in dat kerkgebouw verzameld is geweest, welke met meer eerbiedige belangstelling luisterde dan zij, die de korte, kernachtige toespraak van dien spreker hebben gevolgd. Levendiger nog staat in mijne herinnering het tafereel gegrift, toen Van Lennep het spreekgestoelte had beklommen, toen hij met jeugdige geestkracht de inwijdingsrede bij het Vondels monument had uitgesproken, toen de voorhang gevallen was, de feestkantate gezongen en de Minister van Binnenlandsche Zaken het

{==441==} {>>pagina-aanduiding<<}
woord nam, om Van Lennep het kommandeurskruis van den nederlandschen Leeuw over te reiken. Zeldzaam had eenig Minister schooner boodschap des Konings te vervullen. Hoewel het mij geheel niet stuit, dat de orakelspreuk: ‘Kunst is geene Regeeringszaak’ hoe langer hoe onuitwischbaarder in de zakboekjens der staatsadministrateurs staat opgeteekend 1), zijn dekoratiën tot nog toe quaestiën van bestuur geweest en trad de regeering nergens met zooveel algemeenen bijval op, als toen zij den 18 Oktober 1867 Mr. Jacob van Lennep het hooge ridderkruis aan de borst hechtte.
't Was een buitengewoon indrukwekkend oogenblik. Sympathie voor den talentvollen man van letteren, voor den veel begaafden geleerde, voor den beminnenswaardigen mensch straalde uit ieders oogen en deed ieders mond juichen, terwijl Van Lennep zelf, den zilveren schedel ontbloot, bij het wapperen der nationale vlaggen en de donderende hoezees der opgetogen menigte het koninklijk geschenk aanvaardde. Zoo herinner ik mij zijn gelaat het levendigst, zoo blijft mij zijne gestalte voor oogen. Reeds voor dat een jaar verstreken was, na dien dag der viktorie, is hij heengegaan - trots zijne bijna lachende verzekering, dat de Vondelsfeesten zijne gezondheid geheel hadden gerestaureerd.
En nu, mijn edele Vriend! mijn hooggewaardeerde Beschermer! uw naam zal uit mijn hart niet wijken en met mij zullen uwe gedachtenis in hooge eere houden duizenden van jongeren, die Gij door uwe onuitputtelij ke bereidvaardigheid tot raad en voorlichting aan u voor altijd hebt

{==442==} {>>pagina-aanduiding<<}
verplicht. Het nederlandsche volk, voorzeker althands de smaakvolsten onder de Nederlanders, zullen uwer gedenken, als den meest beminden en den best bekenden onzer romanschrijvers van de eerste helft der XIX Eeuw - de Geschiedenis onzer Schoone Letteren zal u deze eereplaats met uwe dichterkransen en uwe Vondel-lauweren handhaven tot in de verste toekomst.
Oktober 1868.


{==443==} {>>pagina-aanduiding<<}

INHOUD

M.P. Rosmade	Blz. 1
Een avond in den nederlandschen Schouwburg	Blz. 22
Quis separabit?	Blz. 39
Fransch realismus I	Blz. 62
Poëzie van November 1863	Blz. 102
Het Lantspel van Joost van den Vondel	Blz. 110
Fransche Romans	Blz. 155
Van den Vos Reinaerde	Blz. 220
Marie de Fuldau	Blz. 253
Bilderdijk en een aanloop	Blz. 261
Een roman van Dr. A. Pierson	Blz. 281
Gedichten van B. ter Haar	Blz. 299
Eene redevoering van Prof. J.J. van Oosterzee	Blz. 321
Vlaamsche dichters en Multatuli	Blz. 342
Gesprekken over Lindo en Cremer	Blz. 363
Verzen van Dr. J.P. Heije	Blz. 382
Een roman van J.J. Cremer	Blz. 403
Mr. Jacob van Lennep	Blz. 423


    
{==444==} {>>pagina-aanduiding<<}




1) De onderneming is niet voortgezet, het is bij dezen enkelen roman gebleven.

1) Wat deze beide frankische priesters betreft, we gisten er dikwijls naar, hoe 't mogelijk was, dat ze zich voor Friezen en Saxen verstaanbaar konden uiten. Zeker, Franken en Saxen hadden om tot malkaar in de zesde eeuw te spreken geen tolk noodig, maar heeft de christelijke, gallische priesterstand - welken de Franken bij hun veroverenden intocht in Gallie aanwezig vonden - zich terstond op de taal der Franken toegelegd, om hen bij hunne zegepralen als christenpredikers ter zijde te staan? Heeft de geschiedenis niet juist daarom gestaafd, dat het zaad des Evangelies in onze gewesten nimmer mocht opschieten, voordat het van angelsaxischen bodem was overgeplant?

1) Deze wensch is onvervuld gebleven. Rosmade overleed te vroeg in 1871. Vergelijk mijne beschouwing over zijn talent: Nederlandsche Spectator 1871, 18 November.

1) De tijden zijn sedert merkelijk gewijzigd. Het nederlandsche tooneel herleeft.

1) Gelukkig is er thands wat heuchelijkers van het nederlandsch tooneel - ook in de rezidentie - te verklaren.

1) Schetsen eener Mail-Reize van Batavia naar Maastricht op reis en thuis vervaardigd. Amst.-Bat. 1862.

1) Zie: Drie dagen in Egypte: Herinneringen uit eene Mailreize in Juli, Augustus 1860. Rott. Nijgh. 1862.

1) Le roman épique. R.d.d.M. 15 Février 1863.

2) Le roman archéologique en France. R.C. 31 Décembre 1862,

1) G. Froehner zegt er t.a. pl. van: Un savant orientaliste (Rénan) aurait, dit-on, sérieusement confirmé l'exactitude presque mathématique des détails, dont nous parlons; mais nous attendrons avant de croire à cette calomnie, imaginée sans doute pour porter atteinte à son crédit, que le savant ait rendu public son témoignage.’ - p. 861.

1) Flaubert zelf zegt in een brief aan Guillaume Froehner, den 31 Januari 1863 in l'Opinion Nationale gedrukt tot wederlegging van diens kritiek: ‘J'ai lu Falbe et Dureau de la Malle sur les ruïnes mêmes de Carthage.’

1) 1813-1863. Jubelzang, door Mr. A. Bogaers. Haarlem. Kruse-man. 1863.

1) Dafne zegt tot Tirsi: Atto II, Seena II:

- ‘Sei giovane ancora, 
Nè passi di quattr' anni il quinto lustro’ 
l' Aminta, Favola Boscharecia, Firenze 1816, p.48. 




2) Tirsi andwoordt Dafne op haar spotten met zijne voorzichtige courtoisie:

- ‘Amor nascente ha corte l'ali, appena 
Puo su ternerle, e non la spiega a volo.’ 
t.a. pl. p. 50. 




1) Die echter zeer aan stijlfeilen laboreert.


Wat is b.v. de bedoeling van een zin als deze: Het ‘gemaniereerde en coquette is altijd eenigermate eigen geweest aan het landspel der nieuweren, doch de onnatuurlijkheid, die onze verfranschte Hollandertjens uit de XVIIIde eeuw er aan gaven, had nooit kunnen tieren bij - Hooft en Vondel en het landspel ‘de Leeuwendalers’ is dan ook in vele opzichten vrij gebleven van de fouten, die het later ontsierden.’ bl. 11.


Ziet dit laatste het op het l. de Leeuw., of op het l. der nieuweren?


Kakofoniën vonden we in: ‘de plannen (van Richelieu) loerden vooral op de vele en uitgebreide erflanden der Spaansche kroon, waarvan de Zuid-Nederlanden vooral ook voor Frankrijk belangrijk waren. De politiek van Frederik Hendrik nu was vooral zeer Franschgezind’, enz. bl. III.


Nog een voorbeeld: ‘In zulk eene feeststemming mocht hij de algemeene blijdschap van het algemeen niet ontstemmen’, enz. bl. iv.

1) Uitvoeriger gestaafd in mijn Gerbr. Ariaensen Brederoô, enz., Boek II, bl. 225-262.

2) De Aminta was in 't voorjaar van 1573 vertoond.

3) Te recht schrijft de heer A.S. Kok, (Vondel in eenige van zijn vrouwenkarakters) dat ‘het geen twijfel overliet, of Vondel was met de beide Italiaansche herderspelen, die in zijn tijd zulk een belangrijke rol vervuld hebben en bij tallooze navolgingen tot model hebben gediend, door en door bekend. In de verwikkeling, in den gang van het stuk, in enkele karakters worden wij bepaald aan de bedoelde kunstvoortbrengselen herinnerd’. blz. 44-45.

1) 
- ‘Altri segua i diletti dell' amore, 
Se pur v'è; nell' amor alcun diletto. 
Me questa vita giova, e 'l mio trastullo 
E la cura dell' arco, e degli strali: 
Seguir le fere fugaci, e le forti 
Atterrar combattendo: e se non manca 
Saette alla faretra, o fere al bosco 
Non tem'io, ch'a me manchino diporti.’ 
Atto I. scena. 1. t.a.p. blz 7, 8. 




1) 

- ‘Stimi dunque nemico 
Il monton dell' agnella? 
Della giovenca il toro? 
Stimi dunque nemico 
Il tortore alla fida tortorella? 
Stimi dunque stagione 
Di nemicizia, e d'ira 
La dolce Primavera? 
Ch'or allegra, e ridente 
Riconsiglia ad amare 
Il mondo, e gli animali, 
E gli uomini, e le donne: e non t' accorgi, 
Come tutte le cose 
Or sono innamorate 
D'un amor pien di gioia, e di salute. 
Mira là quel Colombo, 
Con che dolce susurro lusingando, 
Bacia la sua compagna! 
Odi quell' usignolo, 
Che va di ramo in ramo 
Cantando: Io amo, io amo: e se nol sai, 
La biscia lascia il suo veleno, e corre 
Cupida al suo amatore. 
Van le tigri in amore: 
Ama il leon superbo: e tu sol, fiera 
Più che tutte le fere 
Albergo gli dineghi nel tuo petto.’ 
Atto: 1. Sc. 1, p. 314. t.a.p. 




1) 

- ‘a un albero legata 
La giovinetta ignuda.’ 
Atto. III. Sc. 1, p. 66, t.a.p. 




1) Bij Tasso verhaalt Tirsi de zaak aldus aan het Choor: Atto. III. sc. 1. blz. 65-66.

- ‘Presentito avea Aminta.... 
che Silvia dovea 
Con Dafne ire a lavarsi ad una fonte. 
...... or quando omai 
C'era il fonte vicino, ecco sentiamo 
Un feminil lamento: e quasi a un tempo 
Dafne veggiam, che battea palma a palma; 
La qual come ci vide, alzò la voce: 
Ah correte, gridò: Silvia è sforzata. 
L'innamorato Aminta, che ciò intese, 
Si spiccò com'un pardo, ed io seguillo. 
.............. 
Aminta con un dardo, che tenea 
Nella man destra, al Satiro avventossi 
Com' un leone, ed io fra tanto pieno 
M' avea di sassi il grembo: onde fuggissi.’ 




1) Vondel in eenige van zijn vrouwenkarakters, blz. 50, 51.

1) ‘Que l' Aminta soit un vrai sourire de bonheur, il n'y a rien là qui doive étonner; étant données la nature du sujet et les passions, que le poète avait à peindre.’


‘D'un bout à l'autre de l'Aminta regnent cette candeur sans innocence, cette licencieuse ignorance, cette naïveté malicieuse, marques distinctives des âmes adolescentes, qui ne connaissent des passions que les douceurs de leurs débuts, chez qui la sensualité, nouvellement éveillée, est encore voisine de la pudeur de l'enfance.’ Emile Montégut. Delanature du geniedu Tasse; Revue des deux Mondes. 1 Sept. 1864, p. 223, 228.


2) ‘Le Dante forme la passage entre la poésie, qui dit en lui son dernier mot, et la musique, qui balbutie en lui ses premières mélodies. D'une main il fait le salut d'adieu à la lignée de Dante et d' Arioste, de l'autre il donne le salut de bienvenue, à travers les siècles, à la race des Pergolèse, des Rossini et des Bellini.’ Montégut, t.a.p.p. 238.

1) ‘L'Aminta est un long dialogue entre jeunes gens sur le sentiment, qui leur est cher entre tous, celui de la volupté! Caractères, langage, passion, comme tout cela porte le cachet de la jeunesse!’ Emile Montégut. t.a.p., p. 227.

1) ‘Le Tasse a donné le baptême du génie au dernier des genres poétiques enfantés par la Renaissance, à celui, qui marque le terme de la fécondité de ce grand renouvellement intellectuel. Nous voulons parler de ce genre du drame pastoral, éclos à la cour de Ferrare d'une pensée de divertissement, et qui, parti d'un commencement modeste, allait arriver à la plus haute fortune et parcourir la plus enviable destinée.’ Emile Montégut, t.a. pl. p. 240.

1) In de platte en smakelooze vertolking, welk de idyllen-minnaar Jan Baptista Wellekens van den Aminta gaf, lezen we op dezen plaats de aanteekening: ‘Hier word gesproken van Belvedere, een zeer vermaakelijk Eilandtje in 't midden van de Po, bij Ferrara, en volgens Leander Albertus, eene halve Italiaansche mijl lang, en een boogscheut breed; alwaar ook een schoon lusthuis van Alfonsus den 1e was.’ - Amintas, enz., met eenige verklaringen v.J.B.W. Amst. 1715, blz. 45.

2) 

- ‘Jer vidi un segno, 
Che me ne dette dubbio. Io la trovai 
Là presso la cittade in quei gran prati, 
Ove fra stagni giace un' isoletta, 
Sov esso un lago limpido, e tranquillo, 
Tutta pendente in atto, che parea 
Vagheggiar se medesma, e 'nsieme, insieme 
Chieder consiglio all' acque, in qual maniera 
Dispor dovesse in sulla fronte i crini, 
E sovra i crini il velo, e sovra 'l velo 
Il fior, che tenea in grembo, e spesso spesso 
Or prendeva un ligustro, or' una rosa, 
E l'accostava al bel candido collo, 
Alle guance vermiglie; e de' colori 
Fea paragone: e poi, siccome lieta 
Della vittoria, lampeggiava un riso, 
Che parea, che dicesse: Io pur vi vinco, 
Nè porto voi per ornamento mio, 
Ma porto voi sol per vergogna vostra, 
Perchè si veggia quanto mi cedete’. - 




1) Voor 1648 schijnt de Aminta niet in 't Nederlandsch vertolkt te zijn. De oudst bekende is anoniem: Aminta, Herders bly-eindende Treurspel, 1660, 12o - dan volgen C. Hooffman, Am. bly eindig treursp. Amst. 1711, 8o; Jan Baptista Wellekens, Aminta, enz. Amst. 1715 8o, en C. Boon van Engelant, Amintas Harderspel. Leiden, 1722, 8o. Vergelijk: ‘Naemrol der Nederduitsche Tooneelspelen, bijeen verzameld en nagelaten door wijlen Johan van der Marck AEz’. 28 April 1774. Leiden.

1) Uit de toewijding aan Michiel le Blon.

2) t.a. pl., blz. 49.

3) t. a pl., blz. 46.

1) Volkomen juist zegt Emile Montegut t.a. pl., p. 288: ‘Pas de personnage rusé (dans l'Aminta), pas de traître, pas de coquetterie artificieuse, pas d'effronterie vicieuse, comme chez Guarini.’

1) Voor de latere werkzaamheid van Victor Hugo raadplege men het opstel: ‘Jongste poezie van Victor Hugo’ in het tweede deel dezer Schetsen.

1) Zie verder het laatste artikel van het tweede deel dezer Schetsen - Théophile Gautier.

1) Zie bl. 63, 64 en 65.

1) Zie bl. 62-101.

1) 1) In de periode van 1864-1874 is Ernest Feydeau weder tot, zijn oude manier teruggekeerd met een vijftal morsige geschiedenissen.

1) Groningue, Wolters. 1863.

1) ‘Foi-mentie’ - zegt Dr. Jonckbloet, t.a.p. bl. 378 - ‘est un des surnoms de Renart dans les oeuvres de Pierre de Saint-Cloud. p.e. branche 20, vs. 10899.’

1) Vergelijk E.J. Potgieters Proza. 1 Deel. Jan, Janpetje en hun jongste kind.

1) Historiesch.

1) Uitgegeven door H.W.T. Tydeman, Predikant te Rozendaal (Noord-Brabant). I Deel, Sneek 1866.

1) Kort verhaal van eene aanmerkelijke luchtreis en nieuwe planeet-ontdekking.

1) Vergelijk bl. 35.

1) Nog een paar aanmerkingen voor een tweeden druk van deze verzameling. In de ‘Hulde aan Mevrouw Beecher Stowe’ zou het kopplet aan Eugène Sue (bl. 61) kunnen wegvallen. Zulke eene apostrofe, ernstig en deftig gemeend, maakt tot dien sensualistischen, letterkundigen industriëel gericht een zonderling, een komiesch effekt. Of Eugène Sue ooit een droski heeft bezeten, weet ik niet - gehuurd heeft hij ze stellig, zooals hij zijne ideeën over phalanstères van Fourier had ter leen gekregen. In het gedicht: Aan mijne gade, (bl. 127) komt de ‘dichterlier’ en komen de ‘wilgentwijgen’ ons aan Feith herinneren - wat vroeger, (bl. 103) werd de ‘toongalm der luit’ ‘droef’ genoemd, omdat zij ‘nat doorweekte snaren’ had. De tropische diktie is hier geheel tot het absurde overgegaan. Overal is ‘kindschheid’ voor kindsheid geschreven - vroeger was Siegenbeek
kindsch genoeg om die spelling te handhaven. Bilderdijk verbeterde, wat ieder verstandige leerling van de eerste klasse eener middelbare school zou verbeteren. Met den (op bl. 324) genoemden Julius Schmidt heb ik geen vrede. De schrijver van het daar geciteerde werk heet Julian Schmidt.

1) Vergelijk het uitmuntend geschrift van den grooten geschiedschrijver der chr. kerk Dr. Kabel Hase van Jena: Das geistliche Schauspiel (Berlin 1858): ‘Wir werden überrascht durch die Kunde ausdem 10. Jahrhundert, sonst das dunkle, sternenlose genannt, dass in einem sächsischen Kloster die Komödien des Terenz fleissig gelesen werden. Diese Aergerniss abzustellen, dichtete eine Nonne, Hrotsvitha, die laute Stimme aus Gandersheim, von der halbgriechische Bildung des sächsischen Kaisserhauses berührt, 6 lateinsche Komödien; nur in unbeholfener Nachahmung des Terenz dialogisirte Legenden, gereimte Prosa.’ S. 9.

1) Slechts éen citaat. Voigt noemt Petrarca (1304-1374): ‘den Prophet und zugleich den Entdecker der neuen Welt des Humanismus.’ s. 12.

2) 1313-1375.

1) ‘Wir nennen Petrarca den Propheten der neuen Zeit, den Ahnhernn der modernen Welt. Die Individualität und ihr Recht treten in ihm ersten zum Mahl kühn und frei mit dem Anspruch auf hohe Bedeutung hervor.’ Georg Voiot, S. 81.

1) Eléments de Statistique, (Deuxième Edition) Paris. 1856. p. 252, 253.

1) Bl. 61.

1) Indiana, t. II. p. 275.

2) Jacques, t. II. p. 162.

3) Jacques, t. II. p. 417.

4) Jacques, t.I.p. 79.

5) Jacques, t. II. p. 300.

1) Lelia. Tome I. p. 333, 334.

1) Handbuch der ve rgleichenden Statistik. Leipzig (1865) S. 372.

1) Slechts voor een oogenblik. Sints 1867-1874 heeft men Adolphe Belot en deze overtreft zelfs den uitmuntenden Feydeau.

1) Mijne veronderstelling dagteekent uit het voorjaar van 1867. Weinig tijds later is de beminnelijke auteur van ‘Ferdinand Huyck’ verscheiden.

1) L.A. Te Wiskel. Duitsch, Nederduitsch, Nederlandsch, Friesch, Hollandsch, in de Taalgids, Vde jaarg. NO 2 (Utrecht 1863), bl. 99-104.

1) Te vreemder is deze hartstochtelijke deklamatie, daar de heer J. De Geyter als kloek en bezield dichter voor Noord-Nederland is opgetreden in ‘de Gids’ - zeker niet door dominees geschreven - met het lied: Een halve eeuw na Waterloo. (Juni 1865.)

1) Daar is sints 1867 verandering in gekomen. Multatuli betoonde zich in de voorrede van den derden bundel zijner herdrukte Ideeën (1874) zeer gevoelig voor de schoon geschreven lofrede van Mr. C. Vosmaer en voor de Sympathiën van mejuffrouw M. Kruseman.

1) Juffrouw Baks behoort waarschijnlijk tot de christelijk-historische richting en moet ongetwijfeld tot de donatrices van het anti-schoolwet-verbond geteld worden.

1) Voortreffelijk is het oordeel van den grooten John Stuart Mill (Principles of Political Economy. Londen 1865. Book II. Ch. XIII. p. 226). ‘The diseases of society can, no more than corporal maladies, be prevented or cured without being sproken about in plain language. While a man who is intemperate in drink, is discountenanced and despised by all who profess to be moral people, it is one of the chief grounds made use of in appeals to the benevolent that the applicant has a large family and is unable to maintain them. Little improvement can be expected in morality until the producing large families is regarded with the same feelings as drunkenness or any other physical excess. But while the aristocracy and clergy are foremost to set the example of this kind of incontinence, what can be expected form the poor?’

1) Ik zie mij genoodzaakt de verkeerde spelling Heije te volgen, daar de heer Heye nog steeds aan de onmogelijke schrijfwijze van zijn naam He-ij-e blijft hechten.

1) Ten bewijze: de Leipziger Zeitung für Musik 1868 No. 5. 28 Januari, die van de Volksliederen zegt: ‘Sie legen wiederum ein überraschend vortreffiches Zeugniss ab für die bis jetzt angezweifelte poëtische and wohllautende Gestaltungsfähigheit der holländische Sprache.’

1) Men denke aan den datum dezer schets: April 1868.

1) ‘Le mot est trop vif!’ zou Albert Millaud van den Figaro zeggen. Sints 1872 begint er zekere reaktie te komen - ten goede.


