
    
        
            
                Historie van Mejuffrouw Susanna Bronkhorst. Deel 4
                Adriaan Loosjes Pzn.
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1182 E 15
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Historie van Mejuffrouw Susanna Bronkhorst. Deel 4 van Adriaan Loosjes Pzn. uit 1807.
                
                REDACTIONELE INGREPEN
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II en IV) zijn niet opgenomen in de lopende tekst.
                
                [pagina I]
                HISTORIE van SUSANNA BRONKHORST.
                
                [pagina III]
                HISTORIE van MEJUFFROUW SUSANNA BRONKHORST door A. LOOSJES, Pz.
                
                met platen.
                
                VIERDE DEEL.
                
                Te HAARLEM,
                Bij A. LOOSJES, Pz.
                MDCCCVII.
                
                [pagina 372]
                De Plaat te plaatsen over bladz. 234.
                 
            
            
                
                    2009 dbnl
                    
                
                loos005hist04_01
            
            ebook
                unicode
                scans
            
            
                Adriaan Loosjes Pzn., Historie van Mejuffrouw Susanna Bronkhorst. Deel 4. A. Loosjes Pz., Haarlem 1807
                
            
        
        
            DBNL-TEI 1
        
               
           
               Historie van Mejuffrouw Susanna Bronkhorst. Deel 4
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Historie van Mejuffrouw Susanna Bronkhorst. Deel 4
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-10-05
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan Loosjes Pzn., Historie van Mejuffrouw Susanna Bronkhorst. Deel 4. A. Loosjes Pz., Haarlem 1807
 
Zie: https://www.dbnl.org/tekst/loos005hist04_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
        
        


{==1==} {>>pagina-aanduiding<<}

Historie van Susanna Bronkhorst.

Honderd drie en veertigste brief.

Mejuffr. Susanna Bronkhorst aan Mejuffr. Charlotte Elzevier.


Haarlem, 31. Maart.

Mejuffrouw en Vriendin!

Veel, bijna onbeschrijfelijk veel is 'er met mij gebeurd, sedert mijnen laatsten - en wel sedert de laatste drie dagen. Gij ziet, dat ik niet meer boven de Wijk mij bevind - ik schrijf u dezen ten huize van Mevrouw Verschuur, waar ik dit oogenblik mijn intrek genomen heb. Daar het mij blijkt, vooral uit uwen laatsten, welk een bestendig deel gij in mijn lot blijft nemen, en ik u van de ontvangst van het paketje boeken, die weder hier nevens zullen gaan, wilde berigten, heb

{==2==} {>>pagina-aanduiding<<}

ik mij nedergezet, om u, zooveel mij mogelijk is, een geregeld verslag te geven van al het geen er met mij gebeurd is; daar ik vertrouw, dat schoon het maar de lotgevallen van een ongelukkig meisje zijn, dezelve u eenigermate zullen treffen, en dat gij die mede zult deelen aan uwe hooggeachte ouders en aan Madam Gibbon, die ook nog wel eenig deel daarin zullen nemen.
Ik was ruim eene week in het verblijf der ellende geweest, en gelijk alles een gewoonte is, begon ik, nu ontheven, zoo ik meende, aan de vervolgingen van den ondeugenden Kraaijestein, in zekere kalmte te geraken, en aan mijnen toestand te gewennen. - De onnoozele gekheden, die ik dagelijks herhalen zag, maakten reeds minder indruk op mij, uit hoofde van derzelver eenzelvigheid, en de buitensporigheden van sommige leerde ik ontwijken. Met Lise had ik tusschen beide zoo aangename gespreken, als mijne tegenwoordige omstandigheden toelieten, en daar ik voor Mejuffr. Jochemsz eerst eenige bloemen geknipt en daarna een doek geborduurd had, had ik mij reeds in hare gunst gewikkeld, en zij, gelijk ook haar man, begon zich meer en meer te overtuigen, dat ik in waarheid niet zinneloos was, maar dat een bijzonder beloop van omstandigheden tot mijne plaatsing aanleiding had gegeven. Dit duurde zoo tot Zondag voor den middag, wanneer de Heer Jo-
{==3==} {>>pagina-aanduiding<<}
chemsz, die mij naar de kerk scheen geweest te zijn, mij apart riep, en mij een' brief overreikte, zeggende, dat hij dien brief voor mij ontvangen had, dat hij anders nooit gewoon was, om zijne patienten brieven te geven, dan met consent der familie, maar dat hij, mijn' toestand in aanmerking nemende, geene zwarigheid maakte, om mij denzelven te behandigen. Ik bedankte hem zeer vriendelijk, en zag tot mijne verwondering, dat het een brief van broêr Koo was. Het bevreemdde mij zeer, dat hij mij dien door den Heer Jochemsz deed toekomen, en niet aan het opgegeven adres. - De inhoud kwam eenvoudig daarop neêr, dat hij mij een bezoek zou geven - en vooraf, om mij te verzekeren, dat hij en geen ander komen zou, een, mij wel bekend, visitekaartje zou afgeven. De brief was zeer kort, en schoon Koo geen zeer bekwame briefschrijver is, buitengewoon plat.... Ik riep, nadat ik den brief had doorgelezen, den Heer Jochemsz, en verzocht hem, dat, indien mijn broeder kwam, hij hem tot mij toe zou laten, hem tevens wegens het bewuste visitekaartje onderrigtende. - Het duurde niet lang, of hij zelf ontving aan de deur het visitekaartje, dat hij bij mij bragt, met berigt, dat mijn broeder binnen een half uur hier weder wezen zou, als hij zijn paard in de Wijk op stal gebragt had. Ik bekeek het visitekaartje en erkende het voor dat van mijn broêr Koo. -

{==4==} {>>pagina-aanduiding<<}

Ik zat dus in eene aangename verwachting, op mijne kamer. - Ik was nog bezig met het herlezen van den brief van mijnen broeder, en mij over deszelfs verbazende platheid te verwonderen, toen de Heer Jochemsz met iemand de trappen opkwam, en hem mijne kamer wijzende zeide: ‘Op een na de laatste kamer aan uwe linkerhand zult gij Mejuffrouw uwe zuster vinden, Mijn Heer Bronkhorst!’ Ik wierp den brief op tafel neder - rees met zekere blijdschap op, en breide reeds mijne armen uit, om mijn' broeder te omhelzen - en wie zag ik voor mijne oogen, niemand anders, dan den Heer Kraaijestein. - Ik bleef eenige oogenblikken verstomd van schrik staan, want de spraak ontstond mij eensklaps. - Hij wilde nader komen, maar ik stiet hem met geweld van mij af, zeggende: ‘Booswicht, breiden uwe vervolgingen zich uit tot dit huis der ellende? niet nader...’ Hij deinsde eenige stappen achter uit, daar hij mijn gramschap zag. ‘Mejuffrouw!’ zeide hij, na zich, zoo het scheen, van zijne ontzetting eenigzins hersteld te hebben: - ‘Verschoon in mij den kunstgreep, dien ik gebruikt heb....’
Ik: Deze brief (den zoogenaamden brief van Koo in handen nemende, die ik nu doorzag, dat een verdicht stuk was) Deze brief is een nieuw schelmstuk....
Kraaijestein: Maar mijn oogmerk....

{==5==} {>>pagina-aanduiding<<}

Ik: Gij kunt geene dan ondeugende oogmerken hebben.
Kraaijestein: Mijn oogmerk is goed, schoon het middel....
Ik: Zoo oogmerk, zoo middel.... Ga heen, mijn Heer! of ik zal....
Kraaijestein: Hoor mij vijf minuten, en ik zal heen gaan.... Ik kwam u verlossen uit dit zoo onwaardig verblijf....
Ik: Overal waar gij niet zijt, mijn Heer! ben ik gelukkig - zelfs in dit verblijf. - Hier, hier zijn vele ongelukkigen - maar geen booswichten....
Kraaijestein: Hoe gestreng ... maar ik zal mij alles laten welgevallen.... Ik kwam u verlossen uit dit verblijf....
Ik: Ik wil hier blijven.
Kraaijestein: Gij kunt hier niet blijven.
Ik: Mijn Papa heeft mij hier doen plaatsen en ik wil volstrekt hier blijven....
Kraaijestein: Gij kunt hier niet blijven, want uw Papa (het doet mij leed, dat ik het u zoo plotseling zeggen moet)....
Ik: Is dood....
Kraaijestein: Neen! Mejuffrouw! maar gevlugt. Hij heeft een bankroet gemaakt van verscheide tonnen.
Nu raakte ik voor eenige oogenblikken buiten staat, om te spreken - en ik ging nederzitten.... Hij zette zich met zijn gewone vrij-
{==6==} {>>pagina-aanduiding<<}
moedigheid tegen mij over - schonk mij uit een karaf met water een glas in - dat ik werktuigelijk aan mijne lippen bragt ... en na dat ik weder spreken kon, en mij een weinig hersteld had, zeide ik: Ik geloof u niet ... die met list en bedrog omgaat ... en schoon dit afgrijsselijk nieuws waarheid zij.... Ik wil hier blijven ... ik heb noch u, noch iemand noodig, om mij hier uit te redden.... Nog eens, mijn Heer Kraaijestein! verkiest gij te gaan ... of ik zal u, die mij zooveel onaangenaams berokkend hebt, hier op eene onaangenaame wijze moeten doen vertrekken....
Kraaijestein: Gij gelooft mij niet, Mejuffrouw!
Ik: Zou ik een' schelm, een' bedrieger gelooven, denkt gij dat ik ... maar 't is lang genoeg.... En zoo sprekende vloog ik op; schoot hem schichtig voorbij, het geen hij niet verwacht had, en eer hij mij kon inhalen, was ik reeds de trappen af en in het woonvertrek van Mej. Jochemsz. - Help mij, help mij, van dien booswicht verlossen, Mejuffrouw! zeide ik, hij heeft zich hier ingedrongen als mijn broeder! maar 't is de man, die al mijne ongelukken berokkend heeft, 't is Kraaijestein. - Laat hem de deur uitjagen.... ‘Lieve Mevrouw Jochemsz!’ zeide daarop de schelm, ‘daar hebt gij nu het ongelukkig oogenblik, dat hare krankzinnigheid wederkomt. Zij wil

{==7==} {>>pagina-aanduiding<<}

mij niet erkennnen voor haar' broeder.... Ik kwam haar een onaangenaam nieuws brengen...’ Geloof hem niet, geloof hem niet, schreeuwde ik uit. - Waar is mijn Heer Jochemsz? - o Mejuffrouw! Hij is mijn broeder niet - hij is de ondeugendste man van den aardbodem.... Ondertusschen kwam Lise voor den dag schieten.... ‘Goede God! mijn Heer Kraaijestein!’ riep die uit ... en nu begon Mevr. Jochemsz te gelooven, dat ik niet zinneloos was.... ‘Ga heen! mijn Heer!’ zeide zij: ‘mijn huis is een fatsoenlijk huis...’
Kraaijestein: En ik ben een fatsoenlijk man, Mevrouw Jochemsz! Ik heb mij alleen van eene kleine list bediend, omdat ik Mejuffr. Bronkhorst spreken wilde; ik hoop niet, dat dezelve mij zoo hoog aangerekend zal worden, dat ik daarom uit een fatsoenlijk huis zou behooren geweerd te worden.
Mej. Jochemsz. Mijn Heer! ik hield u voor niets anders dan een fatsoenlijk man, maar de zorg, die mij is aanbevolen voor mijne patienten, maakt, dat ik in alle opzigten zeer oplettend zijn moet, vooral wanneer mijn man de deur uit is. Het is of het spel spreekt, hij heeft maar zoo even zijne hielen geligt. Hij is altijd gewoon zondag 's morgens na kerktijd in het koffijhuis in de Beverwijk een pijp te gaan rooken, en treft dat juist zoo. Ik ben met de zaak zeer verlegen. Lise, Lise! loop eens

{==8==} {>>pagina-aanduiding<<}

gaauw naar het Heere-Logement, en zeg, dat mijn man spoedig te huis moet komen. Altijd valt 'er wat voor, als mijn man uit is; nu dit; dan dat. -
Ik: Ik bid u, Mejuffrouw! stoor u aan alles, hetgeen die Heer zeggen mag, niets ... Hij toch alleen is de oorzaak van alle de ongelukken, die mij treffen. - Door zijne intrigues heeft hij mij die ellendige, die verstootene gemaakt, welke ik nu ben. - Geloof niet een enkel woord van alles, wat hij u zal trachten wijs te maken. In bedrog en leugen leeft hij.... Ook u zal hij door zijne schoon schijnende redenen zoeken te misleiden.
Kraaijestein (zich naar mij wendende): Heeft UE. bij het gezegde nog iets te voegen? anders als gij uitgesproken hebt, Mejuffrouw Bronkhorst! hoop ik, dat Mevrouw Jochemsz, ook mij een oogenblik sprekens vergunnen zal. - (Deze stoutheid bragt mij een oogenblik in de war, en dat nam hij waar, om dus te vervolgen; Lise was ondertusschen den Heer Jochemsz gaan halen): Daar Juffrouw Bronkhorst schijnt uitgesproken te hebben, zal ik alleen maar aanvoeren op alles, wat zij mij te last legt, dat ik verre, zeer verre 'er af ben, om mijn gedrag te willen regtvaardigen, dat ik in tegendeel zeer gaarn en gereedelijk bekenne, dat ik, schoon dikwerf onschuldig, de oorzaak geweest ben van vele der onaangenaamheden, die haar toch meest door hare eige fami-
{==9==} {>>pagina-aanduiding<<}
lie zijn berokkend. De haat van die familie tegen mij, en als ik het zeggen mag, de harde behandeling, die Mejuffrouw Bronkhorst zelfs mij van tijd tot tijd heeft aangedaan, waren juist geschikt om iemand van mijne denkwijze, iemand van mijn hevig karakter op middelen te doen bedacht zijn, zeker min regtstreeks, dan ik zelve zou gewenscht hebben.... Het valt mij intusschen hard, dat ik zoo diep gedaald ben in de achting van Mejuffr. Bronkhorst, dat zij mij ten toon stelt, als iemand, die volstrekt allen vertrouwen zon verloren hebben.... Ik was zelfs hier gekomen met het beste oogmerk van de wereld, om namelijk die ongelukkige, welke hier door de hardvochtigste barbaarschheid van eenen onwaardigen vader, niet tegenstaande, dat zij haar verstand ten volle magtig was, geplaatst is, te verlossen uit dit voor haar zoo ongeschikt verblijf.... En getuig gij nu, Mevrouw Jochemsz of ik de waarheid spreek of niet.... Hebt gij eenige blijken van zinneloosheid aan haar bespeurd?
Ik (buiten staat om iets anders te zeggen): O gij ondeugend mensch! in hoe vele bogten wringt gij u! -
Kraaijestein: - Ik kwam haar uit dit verblijf verlossen, daar zij thans van het vaderlijk geweld ontheven is, want de Heer Bronkhorst heeft het ongeluk gehad van voorleden vrijdag te mankeren -
Ik: Geloof hem niet, Mejuffrouw!

{==10==} {>>pagina-aanduiding<<}

Kraaijestein: De tijd zal in dit geval althans tusschen Juffr. Bronkhorst en mij regter zijn. Ik bid u, Mejuffrouw! laat uw man, als hij te huis komt zich naar de zaak informeren, en dan zal u blijken, of ik waarheid gesproken heb.
Mej. Jochemsz: Dat zou wel een malle historie geven.... Zoo doende zouden wij wel weder schade beloopen....
Kraaijestein: Heb daar geen zorg voor, indien Mejuffr. Bronkhorst mij de eer vergunt, dat ik uit dit huis haar verlosse, o dan zal ik u dubbel dat betalen, Mevrouw! waarop gij eisch zoudt hebben voor haar verblijf ten uwent.
Ik: (want nu rees mijne gramschap tot eene verbazende hoogte) Stel u gerust Mejuffrouw! stel u gerust, de zaak zelve zal zeker onwaar zijn; maar al was zij, dat God ververhoede! waarheid, maak u dan niet bekommerd, over hetgeen ik hier mogt verteerd hebben. Aan den Heer Kraaijestein wil ik nooit één penning verpligting hebben.... Ik bleef liever hier tot het laatste oogenblik van mijn leven, dan dat ik het u, mijn Heer! te danken zou hebben, dat ik dit verblijf ontkomen was.
Mej. Jochemsz: Ondertusschen zouden ik en mijn man u niet gaarne hier blijven houden, indien 'er voor u geen kostgeld betaald werd, Juffrouw! -
Nu trok de Heer Kraaijestein Juffrouw

{==11==} {>>pagina-aanduiding<<}

Jochemsz, die hij gedurig met het woord Mevrouw, zoodanig ophulde, dat zij t'elken keere met grooten eerbied voor hem boog, ter zijde - zij mompelden eenige woorden in stilte - terwijl ik vol ongedurigheid het vertrek op en neêr liep.... ‘Nu, Mejuffr. Bronkhorst!’ zeide eindelijk de Heer Kraaijestein, ‘ik heb een afspraak gemaakt met Mevrouw Jochemsz. Overmorgen kom ik hier weder, en dan zult gij de bewijzen in handen hebben van het ongeluk, dat uw Papa getroffen heeft, en ik zal dan met mijn Heer en Mevrow Jochemsz wegens uw ontslag uit dit huis zoodanige schikkingen maken, waar, door deze goede lieden buiten schade blijven; en gij uwe vrijheid erlangt.... Tot overmorgen.’ En zoo sprekende vertrok hij.
Ik kan u niet uitdrukken, met welk eene verontwaardiging ik jegens hem bezield was, schoon ik, uit hoofde van zijn' verzekerenden toon, waarop hij van het ongeluk, Papa's kantoor overgekomen, sprak, begon te vreezen, dat 'er te veel waarheid aan zou zijn - en dat bleek mij weinige oogenblikken na zijn vertrek, want Lise, die den Heer Jochemsz was wezen halen, bragt mij een' brief van zuster Wimpje mede, dien ik u hier insluiten zal, welke mijne vrees bevestigde, en mij bewees, dat Kraaijestein voor de eerstemaal in dit noodlottig geval de waarheid gesproken had.
De Heer Jochemsz kwam eenige minuten

{==12==} {>>pagina-aanduiding<<}

nadat Kraaijestein vertrokken was, terwijl ik in den tuin den brief van Wimpje las, vrij gramstorig uit het Koffijhuis terug. ‘Nooit, nooit,’ waren zijne eerste woorden die hij de deur binnen komende sprak, ‘nooit kan ik mijne voeten buiten de deur zetten, of altijd valt 'er wat voor, en mijn wijf laat mij mij halen. Wat is 'er nu weêr te doen. Was mijn zondag niet mooi genoeg. Ik heb daar gehoord, nog eer ik mijn pijp had aangestoken, dat de Papa van Juffr. Bronkhorst, die wij hier eenige dagen gehad hebben, naar de maan is....’ En nu verhaalde Juffr. Jochemsz het geval, dat 'er tusschen Kraaijestein en mij had plaats gehad, in het lange en breede.... Lise zocht mij op in den tuin en verhaalde mij het een en ander. Ik was door den inhoud van den brief mijner zuster zoo deerlijk ontsteld, dat ik het naauwelijks wagen durfde, om den Heer Jochemsz onder de oogen te komen. Evenwel ik waagde het en kwam in, toen Mejuffrouw Jochemsz bijna aan het einde van de historie was - zeggende: ‘Zoodat, kind, zoodat, lieve Jochemsz, wij zijn gedekt, in allen gevalle...’ ‘Ik vind het ondertusschen zeer gemeen,’ zeide hij, ‘dat de Heer Kraaijestein, hij mag dan wezen wie hij wil, de vrijheid gebruikt, om een man als mij door zulke valsche streken te misleiden ... dat vind ik kanailleus gehandeld....’ Nu nam ik de vrijheid

{==13==} {>>pagina-aanduiding<<}

van te zeggen: Gij hebt naar mijne gedachten, mijn Heer! de zaak zeer wel begrepen, en zoo gij u verder met den Heer Kraaijestein inlaat, zult gij zeker nog duidelijker overtuigd worden van het eerst gevoelen, dat gij van hem hebt opgevat.... 't Is ondertusschen waar, ik heb zoo even een' brief van mijne zuster gekregen, die aan Lise onder weg gegeven was, 't is ondertusschen, maar al te waar, dat mijn Papa het ongeluk gehad heeft van te failleren.
Jochemsz: 't Is dan waarachtig, zoo als zij in het koffijhuis zeiden.
Mej. Jochemsz: Maak u maar niet ongerust, wij zijn gedekt lief!
Ik: Mijn Heer Jochemsz! ik ben een ongelukkig meisje - en ik geloof, dat gij geen belang kunt hebben, om mijn ongeluk te vergrooten. - Uwe beminde zegt, dat gij tegen schade gedekt zijt, zeker uit hoofde van het geen de Heer Kraaijestein haar beloofd heeft, maar de grootste ramp, die mij nog zou kunnen overkomen, is, dat ik, op eenigerlei wijze, afhankelijk zou gemaakt worden van een' man, die u reeds een blijk gegeven heeft, hoe hij niets ontziet, om zijne oogmerken te bereiken, en hoe alle middelen bij hem gelijk staan. Immers onder een' valschen naam, onder den schijn van mijn' broeder te zijn, had hij zich in uw huis gedrongen. Ik hoop, in de weinige dagen die ik hier, God zij gedankt, niet in een' staat van krankzinnigheid heb doorgebragt, u zoo

{==14==} {>>pagina-aanduiding<<}

wel als uwe beminde, overvloedige proeven gegeven te hebben, dat ik mij naar alle de inrigtingen van uw huis wilde schikken, althans, dat ik niets bedreven heb, waardoor ik verbeurd zou hebben, dat ik buiten uwe schade, geheel buiten uwe schade, mij zelve uit dit, voor een mensch, die bij zijn zinnen is, onaangenaam verblijf zou verlossen. Ik hoop, ik vertrouw, dat gij zulk een menschlijk hart hebt, Mijn Heer!...
De Heer Jochemsz: (meer of min bewogen) Wat zoudt gij dan wenschen, Mejuffrouw?
Mej. Jochemsz: Bedenk, man, dat de Heer Kraaijestein het dubbel van haar kostgeld beloofd heeft....
Ik: Ik wensch, mijn Heer! dat gij mij hoe eer zoo beter uit uw huis ontslaat, en dat gij mij de rekening opmaakt van het geen ik u schuldig ben... Schoon het onaangenaam valt het dubbel van het geen mijn Papa schuldig zou zijn te betalen, evenwel ik heb een middel bij de hand, om u ook dat te voldoen.... 't Is helaas! zeker, dat gij van mijn Papa niets te wachten hebt - lees dezen brief van mijne zuster.... En wat verschilt u dus of gij mij eenige dagen vroeger of later ontslaat - en of ik het genoegen heb, dat ik u voor mij zelve betale, of dat de Heer Kraaijestein, aan wien ik volstrekt geen verpligting wil hebben, zulks doet.
De Heer Jochemsz: Gij spreekt zeer rede-
{==15==} {>>pagina-aanduiding<<}
lijk, Mejuffrouw! zeer redelijk, maar ik ben, als hoofd van mijn huisgezin, altijd verpligt zooveel mogelijk mijn belang voor te staan, en daar de Heer Kraaijestein, schoon ik anders geene achting voor hem heb, om zijn bedrog, dat hij heden tegen mij gepleegd heeft, met zich hier zoo in te dringen, ja mij daarmê niet weinig beleedigd heeft, daar hij echter een man is, die 'er zeer wel bij kan, en hij mijne vrouw beloofd heeft.....
Ik: O ik begrijp u, mijn Heer! aarzel maar niet, maak maar geen komplimenten; hoe veel moet ik u betalen?
De Heer Jochemsz: Uw Papa had zich voor een vierdedeel jaars geëngageerd tegen honderd vijftig guldens; zoodat als gij mij drie honderd guldens betaalt....
Ik: (den man met veel verontwaardiging aanziende, daar zulk eene inhaligheid mij hevig trof) Ik moet u dus drie honderd guldens geven voor die weinige dagen....
Mejuffr. Jochemsz: Niet voor die weinige dagen, maar voor het vierdedeel jaars, waarvoor uw Papa zich geëngageerd had, en uithoofde van het aanbod van den Heer Kraaijestein - gij moet denken, Mejuffrouw! de hoogste penning lijkt, in deze dure dagen, een mensch....
Ik: (na eenige oogenblikken denkens, den dierbaren ring, dien ik van uwe waarde Grootmama tot een aandenken gekregen had, met de

{==16==} {>>pagina-aanduiding<<}

tranen in mijne oogen van mijn' vinger halende) Zie daar, mijn Heer! (want gij begrijpt, geld heb ik weinig of niet) een ring, mij om zeer veel redenen dierbaar, maar de brave vrouw van welke ik hem geërfd heb zou het mij vergeven, indien zij wist, tot welk een einde ik denzelven gebruik.... Hij is zeker meêr waardig dan de drie honderd guldens, welke gij mij afeischt. Laat hem door Lise in de Beverwijk waarderen, en geef mij dan het geen hij meêr waardig is, dan de som, welke gij van mij vordert ... maar laat ik dan ook morgen mogen vertrekken.
De Heer Jochemsz: (den ring bevende aannemende) Ik zal u morgen laten gaan, Mejuffrouw! wanneer en waarheen gij verkiest. Ik maak van mijn huis geen gevangenis, en ik zal zorgen, dat gij nog heden avond het overschot van het geld, dat deze nog meerder waardig is, ontvangt.
Schoon ik geene bijzondere gehechtheid heb aan aardsche bezittingen, kon ik niet nalaten, toen de Heer Jochemsz met dien ring heengegaan, en ik in mijn vertrek terug gekomen was, in tranen uit te barsten.... Ik beschouwde mij als een ellendig voorwerp van allerlei mishandeling. Eensklaps niet alleen van alles beroofd door het ongelukkig lot van mijn Papa, maar nu zelfs van het eenigste, dat mij overschoot, op eene zoo barbaarsche wijze ontzet. Ik had geen lust, om beneden te komen

{==17==} {>>pagina-aanduiding<<}

eten - en 't bijzijn van Lise, schoon de goede meid mij alles aanbood, wat in haar vermogen was en mij door allerhande redenen zocht te troosten, was mij zelfs onaangenaam. Ik smeedde allerhande plans, doch het geen mij in het midden mijner onaangenaamheden zelfs opbeurde, was de gedachte, om den volgenden dag, mij weder in vrijheid te zien. Ik schreef eenige weinige regels aan mijne zuster, haar berigtende, dat ik morgen met den middag te Haarlem ten huize van Mevrouw Verschuur hoopte te komen, maar beval haar mijne komst volstrekt geheim te houden. Ik bleef 's avonds op mijne kamer - en het was reeds half twaalf, toen ik op het punt stond, van mij te gaan uitkleeden, wanneer ik iemand den trap hoorde opkomen. Het was de stap van een' man, en ik verzeker u, dat ik ontstelde.... Evenwel toen ik zag, dat het de Heer Jochemsz was, verminderde mijn angst. ‘Ik had (zeide hij) waarlijk reeds vrees, dat gij te bed zoudt zijn. Juffr. Bronkhorst! waart gij niet ongerust over het overschot van het geld voor uw' ring?’
Ik: O Neen! mijn Heer! Ik dacht, dat wij morgen die zaak met elkander zouden afdoen.
De Heer Jochemsz: Neen! lieve Juffrouw! dat moet nog dezen avond worden afgedaan. Hier ziet gij, wat voor dien ring gekomen is. Ik heb hem zelf verkocht voor vijf honderd guldens. Gelief nu de kwitantie van 300 gul-
{==18==} {>>pagina-aanduiding<<}
dens van mij te ontvangen. Nu zou u nog twee honderd guldens volgens de gemaakte afspraak toekomen.
Ik: Zoo is de afspraak, mijn Heer!
De Heer Jochemsz: Denkt gij niet, dat ik gezien heb, Juffr. Bronkhorst, dat gij zeer over mij verontwaardigd waart, toen ik u heden middag dien eisch deed.... Ik hield mij maar of ik dat niet merkte ... maar ik had daarvoor mijne huisselijke redenen. - Mijne vrouw is, zoo als zij is.... Ik heb zoo wat een barsch voorkomen, ik weet het wel en ook zoo mijne grillen over mij, maar ik ben geen inhalige vent ... dat ben ik niet ... en ik wenschte wel, dat mijne vrouw wat minder van dat zwak had.... Nu, Juffrouw Bronkhorst! in dit zakje zijn negentig gouden dukaten, die heb ik voor uw gemak bij Benjamin den Jood, toen ik de waarde van den ring vernomen had, ingewisseld, en sta mij nu toe, dat ik u die geve - daar ik het klein overschot voor uw kostgeld enz. rekenen zal.
Ik: Braaf, edelmoedig man!
De Heer Jochemsz: Geen woord hier meer over... Alleen stilzwijgen voor mijne vrouw.... Ik heb de kwitantie, welke gij in handen hebt, in hare tegenwoordigheid moeten schrijven.
Ik: Nooit, mijn Heer! zal zulk een bewijs tegen u in mijne handen gevonden worden, (en ik scheurde het geschrift aan stukken.)
De Heer Jochemsz: Gij verkiest dit, Me-
{==19==} {>>pagina-aanduiding<<}
juffrouw! maar gij zoudt voorzigtiger gedaan hebben, met het geschrift te bewaren.... Ik verheug mij, dat gij, ten minste meer of min over mij te vreden, mijn huis verlaten zult.
Ik: O ik wenschte, mijn Heer! dat ik mij in de gelegenheid bevond, om u een blijk te geven van erkentenis voor dit onverwacht blijk van edelmoedigheid aan eene ongelukkige bewezen.
De Heer Jochemsz: Dat kunt gij alleen, Mejuffrouw! door mij als uwen waren vriend te vertrouwen, en mij, zoo u nog iets op het hart liggen mogt, dat te openbaren. Ik weet meer van uwe geschiedenis, dan gij u wel verbeeldt, want zekere Juffr. Dorothea, die Gouvernante aan het huis uwer ouders is, of was, hoe het nu zitten zal weet ik niet, is de volle nicht van mijne vrouw, en die heeft met uwe Mama zamengespannen, om u hier te bezorgen. Enfin: dat gebeurd is, is gebeurd. - Ik kom door mijne vrouw dikwijls in een licht voor, waarin ik niet verdien te staan, en dank God dus, dat ik ten minste deze gelegenheid heb, om u van dienst te zijn. Ligt u nog iets op het hart?
Ik: Ja, mijn Heer! daar ik zie, dat gij het wel met mij meent. Morgen denk ik naar Haarlem te vertrekken, en ik kan u niet ontkennen, dat ik voor de aanslagen van den Heer Kraaijestein bevreesd ben: indien gij mij een vertrouwd persoon wist te bezorgen.

{==20==} {>>pagina-aanduiding<<}

De Heer Jochemsz: Ik bied u mij zelven aan ... en zoo de Heer Kraaijestein iets tegen u mogt ondernemen, hij zal aan mij zijn' man vinden, dat zal hij.... Morgen voormiddag tegen elf uur zal 'er een fourgon voor de deur staan, en ik zal u in een goed uur naar Haarlem rijden. - Goeden nacht, Juffrouw Bronkhorst! - Zoo ging hij heen, dien ik nu eerst leerde kennen, als een regtschapen man, en wiens karakter alleen door eenige wonderlijke manieren en doctorale gebaarden ontluisterd wordt. - Met welk een genoegen over de verrassende edelmoedigheid, die mij met het menschdom weder bevredigde, ging ik nu slapen. Ja hoe weinig kan de mensch over het toekomende beslissen. Ik had niet gedacht, dat, na alles wat mij was overgekomen wegens den ring, ik zoo kalm en te vreden zou hebben ingeslapen. Al die kalmte, al die tevredenheid had ik aan het uitmuntend gedrag van den Heer Jochemsz te danken. Alle zijne doctorale gemaaktheden verdwenen, als niets beteekenende kleinigheden, en ik zag in hem alleen den eerlijken den edelmoedigen vriend. O hoe gaan toch de gaven van het hart die van het verstand te boven - en wie stoort zich aan een enkel sproetje, als het geheel wel gevormd is. Ik vergat zelfs door den braven man de min edelmoedige vrouw. - Hoe onaangenaam ook de oorzaak ware, die mij nu zoo spoedig dit huis deed ruimen; hoe

{==21==} {>>pagina-aanduiding<<}

ongunstig mijne uitzigten zijn, ik moet u betuigen, dat ik met blijdschap den ochtend zag aanbreken van dien dag, waarop ik verlost zou raken uit een huis, waarin ik niet verdiend had opgesloten te worden. Ik nam van Lise, toen zij mijn ontbijt bragt, afscheid niet zonder tranen van wederzijde - en ik beloofde haar, bij wie of waar het zou mogen zijn altijd den liefdedienst te zullen vergelden, dien zij aan mij zoo trouwhartig bewezen had. Ik sprak haar, om nog eene kleinigheid van mij aan te nemen tot een blijk van mijne liefde, maar zij weigerde dit met een warm gevoel van deelneming in mijnen toestand. ‘Hoe, Mejuffrouw!’ zeide zij, ‘zou ik iets van u aannemen van het weinige dat u nog is overgebleven, - Welk een slecht meisje zou ik dan zijn. - Neen! Mejuffrouw! ik ben thans veel rijker dan gij. Van kindsch af heb ik moeten werken, van kindsch af heb ik altijd meer of min behoeftig geweest ... maar ook daarom heb ik 'er minder hinder van, al moet ik eens wat krom liggen - en mijne handen hebben mij altijd ten minste zoo veel opgebragt, dat ik nooit waarlijk gebrek geleden heb ... maar wat, wat moet 'er van u worden! God weet, hoe ik den geheelen nacht geen oog om u geloken heb - en hoe ik voor u mijn liefste Juffrouw gebeden heb....’ Hier smoorde het goede kind bijna in hare tranen – en ik kan het niet herdenken, of ook mijne oogen schemeren

{==22==} {>>pagina-aanduiding<<}

door tranen.... Ik zal mijne pen een oogenblik nederleggen. - Te meer, daar zuster Wimpje mij geroepen heeft om thee te drinken.... Als dat afgeloopen is, zal ik aanstonds mijn' brief weêr hervatten, want schoon hij buitengewoon lang is - gij moet weten, hoe het met mij is geloopen, en wie weet, wanneer ik weder gelegenheid zal krijgen, om mij zoo lang met u te onderhouden.

***

Mevrouw Verschuur is eene zeer beminnelijke Dame. Zij neemt zoo veel deel in onze omstandigheden, schoon zij zelf verre is van gelukkig te zijn, want hare eenige dochter is in een gevaarlijken toestand. Wij hebben voor haar bed thee gedronken. Het arme meisje heeft geen besef, dat zij in een zoo hagchelijken staat verkeert, zij heeft tusschen beide zelfs eenige vrolijke oogenblikken, maar het kan niet lang met haar duren. Mevrouw Verschuur is 'er zeer opgesteld, dat Wimpje bij haar blijven zal, en ziet niet, dat de gebeurtenis met Papa eenige reden zou kunnen opleveren, om het vertrek van Wimpje te verhaasten. Zelfs gaf zij mij afzonderlijk te kennen, dat, daar de zaken nu zijn, zoo als zij zijn, en zij ook vreesde, dat haar eerstdaags de droevigste slag te wachten stond, zij wel zou overhellen, om, als haar dochter kwam te vallen, Wimpje dan

{==23==} {>>pagina-aanduiding<<}

geheel bij zich te houden. Ik kon hierop niet wel iets beslissends zeggen, maar zeker Wimpje is tot haar voordeel veranderd. - Het coquette air, dat zij in den laatsten herfst, toen ik te huis kwam, had aangenomen, is bijna geheel verdwenen. Het schijnt, dat twee voorbeelden haar afgeschrikt hebben.... Nu in onze tegenwoordige omstandigheden zal het haar wel komen, dat zij die hatelijke eigenschap heeft afgelegd, want 'er zijn zekere gebreken, die men in vermogende en aanzienlijke lieden duldt, omdat men ze dulden moet, maar die lieden in behoeftige omstandigheden volstrekt onbruikbaar maken in de menschelijke zamenleving: en onder dezelve mag immers de coquetterij wel geteld worden. En aan hoe vele gevaren stelt de coquetterij een arm meisje bloot, waar voor een min behoeftige genoegzaam schootvrij is. Immers hoe kan de verleiding niet op een praalziek hart werken, en waar is eene coquette, die niet praalziek is? - Maar om tot mijn verhaal weder te keeren. Toen ik van de goede Lise, die nu toch eenige maanden in dezen akeligen dienst blijven moet, vaarwel gezegd had, ging ik naar beneden, om afscheid van Mejuffr. Jochemsz te nemen. Ik bedankte haar voor het goede, dat, ik van haar had genoten. ‘'t Is niet veel geweest, Mejuffrouw!’ zeide zij: ‘wij hadden nog maar even kennis gemaakt. Ik mag wel zeggen, dat het eene zeldzaamheid is, als de lieden zoo spoe-
{==24==} {>>pagina-aanduiding<<}
dig hier van daan komen. Ik heb lieden, die reeds twaalf jaar aan een stuk hier geweest zijn....’ In 't kort zoo keuvelde of rammelde zij een uurtje voort, tot dat de Heer Jochemsz met de fourgon voor de deur kwam. ‘Wij zullen de kap opslaan laten,’ zeide hij, ‘schoon het weêr vrij goed is: maar gij zijt toch zoo wat van de buitenlucht afgewend....’ ‘Het zijn anders,’ zeide Mejuffr. Jochemsz, ‘hier omstreeks zulke kurieuse gezigten, en het weêr is veel te fraai, om in zulk een pothuis te zitten.’ Nu nam ik afscheid van Mej. Jochemsz en Lise stond te schreijen, en kon niet nalaten mij, toen ik op de fourgon gestapt was, nog kushanden toe te werpen. Wij reden weg. Toen wij door de Wijk waren, zeide ik tegen den Heer Jochemsz: ‘Waarlijk, mijn'Heer! uwe beminde had wel gelijk, dat het weêr te schoon is, om met de kap opgeslagen te rijden.’ ‘Zij had gelijk en gij hebt gelijk,’ antwoordde hij, ‘maar ik had nog grooter gelijk. Of zoudt gij gaarne door den Heer Kraaijestein gezien zijn geworden?... Hij is in het Heere-Logement gelogeerd - en kon toen wij voorbij reden, voor de glazen gestaan hebben ... als wij door Velsen zijn zullen wij de kap neêrslaan....’ Ik bedankte den goeden man. - Ik was, schoon mijn hart bekommerd was voor de toekomst, en ik niet dan met ontroering aan het lot van mijnen

{==25==} {>>pagina-aanduiding<<}

ongelukkigen vader, en dat van onze verdere familie denken kon, bij tusschenpozen meêr of min opgeruimd. In de bescherming van een edeldenkend man, dien ik volkomen vertrouwde, en de keurigste gezigten aanschouwende, van boschaadjen en duinen, aan de eene zijde, en aan de andere zijde over welige landerijen het bewegend schilderij der in het Spaarne zeilende schepen; verlost uit een verblijf, waarin mij niets dan den mensch vernederende akeligheden omringden, genoot ik te veel, om niet van tijd tot tijd opgebeurd te wezen. Toen wij Haarlem zachtjes aan begonnen te naderen, zeide de Heer Jochemsz: ‘Ik heb gemerkt, dat het u veel kostte, Mejuffrouw! om van dien ring, waar voor ik u gisteren geld bezorgd heb, af te staan. Indien, want de dingen kunnen wonderlijk in de wereld loopen, indien gij dien ring weêr mogt begeeren, kunt gij dien altijd tot dezelfde som van mij terug krijgen. Of, zoo gij misschien iemand weet, die hem begeeren zou - hij ligt geheel ter uwer dispositie. Althans binnen een jaar en zes weken zal ik hem niet verkoopen.’ Ik bedankte den braven man zeer voor zijne vriendelijkheid - en zeide dat ik 'er mij misschien van bedienen zou. - 't Is wel zeer onwaarschijnlijk, Lotje! dat ik gelegenheid hebben zal, om dien ring te lossen, maar het zou kunnen zijn, dat gij of uwe ouders 'er groot belang in stelden, om denzelven terug te hebben. Ik ben dit oogenblik buiten

{==26==} {>>pagina-aanduiding<<}

staat, en zal waarschijnlijk wel wat buiten staat blijven.... O daar voel ik bijna voor het eerst, wat behoefte is ... maar ik zal niet morren - hoeveel jaren heb ik doorgebragt zonder die te kennen, en wat regt heb ik boven duizenden mijner medemenschen, welker geheel leven van de eerste tot de laatste schakel behoefte aan het bijna volstrekt noodzakelijke is.
Ik kwam om half een bij Mevrouw Verschuur, die mij als eene moeder ontving - Wimpje kon niet spreken van ontsteltenis, toen zij mij zag. - Ik nam met veel hartelijkheid afscheid van den Heer Jochemsz, die mij ook aangedaan scheen, toen hij van mij vertrok, althans hij zeî toen wij voor het huis van Mevrouw Verschuur stil hielden. ‘Nu, lieve Juffrouw! ik hoop dat God en zijne heilige Engelen u zullen bewaken. Ik heb nu het mijne gedaan.’ Mevrouw Verschuur verzocht hem om af te komen, maar hij was daartoe niet te bewegen.
Gij begrijpt, dat ik, hoe ontsteld over het gebeurde te Amsterdam, evenwel reeds terstond heb beginnen te denken, wat mij te doen zal staan. Afhankelijk zijn, zoolang ik onafhankelijk wezen kan, is iets, waar aan een hart, als het mijne, niet dan met den grootsten afkeer kan denken. Heb ik niet, zoo als Lise, hard leeren werken van mijne kindschheid af; evenwel mijne handen kunnen eenigen arbeid verrigten. En ik ben reeds bezig met voor die

{==27==} {>>pagina-aanduiding<<}

handen arbeid te zoeken. In de Haarlemsche Courant van zaturdag, heb ik een advertissement gelezen, waarin eene Dame te Utrecht in een' Modewinkel eene jonge Juffrouw verlangt met vereischten, waaraan ik vertrouw te zullen kunnen voldoen. Ik heb reeds heden deswegens een' brief aan die Juffrouw geschreven, (want Mevrouw Verschuur wist toevallig, welke Dame zoodanig eene winkeldochter begeerde) waarop ik overmorgen antwoord te gemoet zie. 't Zal voor mij, zoo deze zaak tot stand komt, in het eerst zeker vreemd zijn; maar het noodlottig bankroet van mijn Papa dwingt mij tot het nemen van dien maatregel, of het genadebrood mijner vrienden en bekenden te eten. Zoo mij het ongeluk trof, dat ik door ziekte buiten staat was, om voor mijn onderhoud te zorgen, dan, en dan eerst zou ik rekenen eenige aanspraak te mogen maken op de liefdadige ondersteuning mijner vrienden. Ik heb van Mevrouw Verschuur gehoord, dat die Dame, welke in Utrecht zoodanig een mensch als mij verlangt, eene zeer brave vrouw is, eene weduwe met drie dochters. - Indien gij mij dus nog mogt wenschen te schrijven, eer ik van hier vertrek, dat, zoo het antwoord van Utrecht zoodanig is, als ik wensche, en door de aanbeveling van Mevrouw Verschuur hope, misschien over drie dagen wezen zal, dan wacht ik het onverwijld aan het huis van Mevrouw Verschuur, die mij zoolang volstrekt

{==28==} {>>pagina-aanduiding<<}

bij zich houden wil, tot dat ik van het een of ander voorzien ben.
Maar het wordt eindelijk tijd, dat ik dezen sluite, en zoo op het oogenblik hoor ik, dat broêr Koo in de stad gekomen is, om aan Wimpje een bezoek te geven, en al de omstandigheden nader te verhalen; hoe vreemd zal hij opzien, wanneer hij mij hier aantreft - maar ik schrik, om hem te ontmoeten, want hij zal deze zaak zeer hoog opnemen - en geen wonder! - zoo veel als ik nu van het geval weet, zult gij uit den brief van zuster Wimpje, dien ik hier insluit, vernemen. Deel nu bid ik u alles mede aan onze lieve Madam Gibbon, die mij wel verschoonen zal, om, in deze omstandigheden, aan haar nogmaals eene zoo omslagtige zaak te berigten. - Groet uwe hooggeachte ouders, en geloof mij

Uwe toegenegene vriendin

Susanna Bronkhorst.




{==29==} {>>pagina-aanduiding<<}

Honderd vier en veertigste brief.

Mejuffr. Wilhelmina Bronkhorst aan Mejuffr. Susanna Bronkhorst.


Haarlem, 28. Maart.

Waarde Zuster!

Schoon ik zeer gezond ben, heb ik u echter eene zeer onaangename zaak te schrijven. Ik ben nog zoo ontsteld, en mijne gedachten zijn nog zoo verward, dat ik naauwelijks in staat ben, om u alles in behoorlijke orde te laten weten. Ik stond zelfs eerst in den wil, om u met de geheele zaak nog niet te moeijen, maar zij is te belangrijk, om 'er u van onkundig te laten; ook heeft Koo het mij laten verzoeken. Heden voormiddag kwam hier onze oude Boekhouder Godefried, en verzocht uit naam van Koo, om mij eenige oogenblikken apart te spreken. Gij kent zijne gewone bedaarde manier van spreken; maar ik zag, dat de man confuus was. Hij ziet anders juist niet heel kleurig, maar tusschen zijn linnen en de kleur van zijn aangezigt was nu geen onderscheid. Hij hem de wel drie malen, eer hij aan het spreken kwam, eindelijk zeide hij: ‘Juffrouw Wilhelmina!

{==30==} {>>pagina-aanduiding<<}

Ik heb een zeer onaangename boodschap van uw' broeder Jakob te brengen. Zijn Ed. vreesde, dat UEd. het misschien vroeger van een ander hooren zoudt, en dan zou UEd. reden kunnen hebben, om het zijn Ed. kwalijk te nemen. Ik vroeg met vrij wat drift, wat of 'er dan toch gebeurd was - maar de man ging op denzelfden toon voort. UEd. zal weten, dat UEd. broeder naar Hamburg geweest is ... en alhoewel UEd. niets van kantoorzaken weet, zal UEd. wel begrepen hebben, dat het eene zaak van groot belang was, dat UEd. broeder de jonge Heer Jakob in den winter naar Hamburg moest. Daar was een kantoor van veel aanbelang gefailleerd. - Bij dat kantoor was dat van UEd. Papa zeer geïntresseerd - en ik dacht wel, dat die slag aan het kantoor van UEd. Papa zwaar zou treffen.... Het eene desastre is bij het ander gekomen ... en ... en ... gister heeft ons kantoor opgehouden, met betalen....’ Ik viel hem in de reden. Mijn Papa is dan ... bankroet.... ‘Dat niet alleen,’ zeide toen Godefried,’ maar het ‘is een groot, een zeer groot gat.... Het is alles niet zoo gaaf, als ik wel wenschen zou.’ Ik vroeg toen, hoe maakt het Papa? – hoe maakt het Koo? - Daarop gaf hij mij te kennen, dat zich Papa geretireerd had over de grenzen, en wel op Pruissischen bodem, en den jongen Heer en hem en de overi-
{==31==} {>>pagina-aanduiding<<}
ge bedienden voor den ellendigen boêl laten zitten... ‘UE Heer broeder, ging hij voort, die altijd een vlijtig jonkman geweest is, en die zooveel met het kantoor op had, is bitter bedroefd, en weet niet wat te beginnen. UE Mama raast en tiert als een dol mensch.... In 't kort, het is een ellendige boêl. Maandag zal 'er eene komparitie van krediteuren zijn ... maar onder ons gezegd, 'er zal, als UE Mama haar Huwelijksche voorwaarden 'er uit kreeg, zelfs niet veel voor het kinderlijk bewijs van u en mijn Heeren uw broeders en Mejuffrouw uwe zuster Susanna overschieten.’ Ik wist niet, wat ik den man hierop antwoorden zou ... zoo doodelijk verschrikt was ik, en schoon ik van zulke zaken geene kennis heb, begreep ik echter, dat het 'er voor ons maar ellendig uit ziet. - Schoon ook Mevr. Verschuur wel haar best doet, om mij te troosten en op te beuren, en mij beduiden wil, dat die zaken somtijds veel beter afloopen, dan men zich bij den eersten opslag voorstelt, de oude Godefried heeft mij vooral wel laten voelen, dat 'er ook oneerlijke stukken onderloopen, dat mij en u zeker ook heel hard vallen zal. De oude man zeide met tranen in zijne oogen; ‘Zware, heele zware slagen, Juffrouw! hebben UE Papa's kantoor getroffen, maar ... maar dat verteren, dat spelen van UE tegenwoordige Mama ... o .. als UE zalige Mama had blijven leven, uw' ongelukkige Papa zou een

{==32==} {>>pagina-aanduiding<<}

eerlijk man hebben kunnen blijven ... loopt dan de fortuin tegen ... maar nu ... maar nu....’ - Zie, lieve Zuster! dat is om bij te schreijen.... Papa was toch goed voor ons, vooral, voor dat de tegenwoordige Mama hare voeten in huis zette.... O nu, nu hoop ik toch, dat gij spoedig uit het huis, waarin men u geplaatst heeft, los zult komen, dan kunnen wij overleggen, wat 'er gedaan moet worden. Koo zal, zoo ras hij maar kan voor eenige oogenblikken mij komen spreken. Hij liet mij in een biljet opgeven, hoe ik u zou kunnen beschrijven, en daar maak ik bij dezen gebruik van. Nu lieve Suse! gij zijt de oudste van ons drieën, want broêr Abraham is voor ons zoo goed als verloren, maak toch, dat gij spoedig ontslagen raakt, zoo het mogelijk is ... ik weet niet wat ik geven zou willen, om u eens te spreken. Nu als broêr Koo komt, dan zal ik hem voorslaan om u te gaan opzoeken, want ik moet u spreken.... Mevrouw Verschuur en hare lieve dochter, die van dag tot zwakker wordt, verzoeken, dat ik u groete. - Een enkel lettertje antwoord zal mij zeer aangenaam zijn. Ik blijf intusschen met achting

Uwe toegenegene Zuster

Wilhelmina Bronkhorst.




{==33==} {>>pagina-aanduiding<<}

Honderd vijf en veertigste brief.

Mejuffr. Susanna Bronkhorst aan den Heer Philip Walraven.


Haarlem, 1. April.

Mijn Heer en geachte Vriend!

Indien 'er niet zooveel met mij voorgevallen ware, zelfs sedert het ontvangen van uwen laatsten, als mijn broêr Koo mij berigt heeft, dat hij u, althans voor een groot gedeelte, gemeld heeft, gij zoudt mij met reden van eenige achterlijkheid in het beantwoorden van den uwen kunnen beschuldigen. Heden heeft hij voor, aan u weder een' brief te zenden, en die zal u van al hetgeen 'er tot op dit oogenblik zoo met mij als mijne familie gebeurd is, onderrigten. Gij zult daaruit gemakkelijk opmaken, dat mijne bijzondere toestand zoodanig geweest is, dat mij en de gelegenheid en lust ontbroken hebben, om eenige korrespondentie te voeren, dan die volstrekt noodzakelijk was. Schoon door den laatsten slag, die mij getroffen heeft, mijn geest bijlang na niet die bedaardheid bezit, welke mij de pen met die genoegens doet voeren, als in vroegere oogenblikken, toen zulks voor

{==34==} {>>pagina-aanduiding<<}

mij eene mijner geliefdste bezigheden of uitspanningen was, ben ik te zeer verzekerd van uwe inschikkelijkheid, om te duchten, dat gij het gebrekkelijke, het welk uit dien hoofde zeker deze letteren aankleven zal, niet verschoonen zoudt, ja ik ben zoo vermetel van te onderstellen, dat dit blijk mijner welwillendheid zelf bij u niet geheel onaangenaam wezen zal. Misschien dat zelfs het beantwoorden van uwen brief strekt, om voor eenige oogenblikken de onaangename denkbeelden, die eene reeks van gebeurtenissen heeft doen geboren worden te verwijderen. - Althans ik zal 'er de proef van nemen.
Zeer belangrijk was voor mij de inhoud van uwen brief. Ik zag uit denzelven, hoe, toen gij, schoon niet onverschillig omtrent Mejuffr. Elzevier, schoon zelfs meer of min bij haar verschijnende met het oogmerk, om, zoo zich de gelegenheid aanbood, haar van uwe genegenheid ten minste van verre een wenk te geven, gij echter mijne zijde in het ongelukkig geschil tusschen Lotje en mij gekozen hebt. Ik zie daarin eene regtvaardigheid, die alleen in een waarlijk deugdzaam karakter vallen kan. Ik zie daarin (gij weet, dat geene vleijerij mijne pen bestiert en 'er tusschen ons geene reden daar voor aanwezig zijn kan, maar waarom zou men zijne vrienden niet zoowel mogen prijzen als laken) ik zie daar in, dien boven alle zelfszoekendheid verhevenen man,

{==35==} {>>pagina-aanduiding<<}

die zelfs de zaak zijner vrienden dan bepleit, wanneer het stilzwijgen hem niet ten kwade zou kunnen geduid worden; en tegelijk strekken, om zijne belangen bevorderlijk te wezen. O hoevelen zouden zelfs het stilzwijgen hier met den eernaam van voorzigtigheid bestempelen - schoon de bron van hetzelve eigenbatige laagheid en lafhartigheid is. Nu gij hebt ook gezien, dat uw edel en verheven gedrag op het hart van Juffr. Elzevier of hare ouders geene nadeelige uitwerking te weeg gebragt heeft. Ik geloof in waarheid, mijn Heer! dat over het algemeen de menschen te weinig overtuigd zijn of willen worden, dat een doorstaand en volhoudend regtvaardig karakter aan alle onbevooroordeelden, schoon het al met hunne meeningen en belangen strijdt, waarlijk welgevallig is. Ik spreek niet, wat het uitwerkt bij onverstandigen of snooden, maar ook derzelver wankelbare gunst of achting weg te dragen kan nooit de bedoeling van een verstandig of braaf mensch zijn. - Wat uw gedag verder ten aanzien van mijnen broêr Koo betreft, toen Lotje zich aan u over hem verklaarde, wie zou dat den naam van zeer kiesch kunnen weigeren. Zoo veel ik door u van het karakter van den Heer Verbergen ken, ontschiet het mij echter niet, dat hij daarop zijne spottende glossen maakt. Ik wil geenszins het meerder of minder fijne van het gevoel van den

{==36==} {>>pagina-aanduiding<<}

Heer Verbergen beoordeelen, maar zou hij wel zeer gewoon wezen, om zich bij zijne handelingen te verplaatsen in de denkbeelden, die anderen van ons vormen, welke over onze bedrijven oordeelen, naar de buiten zijde welke zij beschouwen. Bedenkt hij wel, dat het voor iemand van kiesche gevoelens eene harde zaak zij, dat hij, met zeer schijnbaren grond, verdacht gehouden wordt, van onkiesch gehandeld te hebben. - Evenwel mij dunkt na alles wat 'er gebeurd is, kan mijn broeder, die daarenboven mij gisteren verklaard heeft, nu geheel de hoop op het bezit van Juffr. Elzevier te hebben laten varen, zich nooit met eenig regt over u beklagen, wanneer gij u nu aan Lotje verklaart. - Ik zag waarlijk, met een hartelijk en deelnemend genoegen, de verrukking, waarmede gij over dat verdienstelijk meisje spreekt, want, dat ongelukkig verschil tusschen ons daarlatende, ik houd haar voor zeer voortreffelijk. Een evenredig mengsel van bevalligheid, verstand en braafheid, dat zich zeer zeldzaam, zoo ooit, in dezelfde persoon vereenigt, zet haar karakter eene buitengewone beminnelijkheid bij - en hare natuurlijke blijgeestigheid zal haar voor haren echtgenoot eene zeer aangename gezellin door dit leven maken. Voor dat mij eenige onaangenaamheden troffen, voor het sterfgeval van hare grootmoeder had ik haar nooit vijf minuten achter

{==37==} {>>pagina-aanduiding<<}

een droevig gezien. - Ik hoop ook, dat hetgeen 'er tusschen ons gebeurd is, geene gelegeheid mag geven, dat 'er van die zoo aangename eigenschap nog meer mag verloren gaan, want zij heeft zich dat meer aangetrokken, dan ik mij van haar verbeeld had; en ik heb daaruit opgemaakt, dat de vriendschap dieper wortels bij haar geschoten had dan ik dacht, in zulk een karakter te kunnen vallen. Evenwel in de brieven van dien tijd van haar ontvangen, hoe treurig op vele plaatsen, blinken door alles nog de stralen van hare blijgeestigheid henen. Ik weet wel, dat dit gedeelte van haar karakter misschien bij mij meer verwondering verwekt, daar ik schoon verre van zwaarmoedig, die duurzame opgewektheid tot eene levendige en schitterende vrolijkheid in kleiner mate bezit, en die ik, zoo mijne tegenspoeden blijven aanhouden of toenemen, geheel verliezen zou: daar men over het geheel zeer genegen is, om dat het meest in onze vrienden te bewonderen, waarvan wij in eene geringe mate bedeeld zijn. - Maar het bijzonderste bij hare opgeruimdheid is, dat zich met dezelve eene edele reinheid vereenigt, welke zoo dikwerf bij luchthartigheid ontbreekt: en het is geene geringe zaak, om hier een gelukkig midden te treffen. Zulk eene vrolijkheid, als zij bezit, dunkt mij, is zelfs voor haar, die het zoo verre in deugdbetrachting

{==38==} {>>pagina-aanduiding<<}

gebragt heeft, bijna benijdenswaardig. - In 't kort Lotje kan misschien met meêr regt dan Poot zeggen:

‘De vrolijke blijgeestigheid 
‘Is 't leven van mijn leven. - 


Is het u dan ernst, mijn Heer! gelijk ik geen reden heb, om een oogenblik te twijfelen, dat gij eene hartelijke en onderscheidene genegenheid voor Charlotte Elzevier hebt opgevat, waarom, waarom zoudt gij dan uitstellen, om dat aan haar te verklaren? Het eenige, dat gij van dat uitstel u zoudt kunnen beloven, is de groote mogelijkheid, dat zich een andere partij opdoet. Deze slagende, zoudt gij u althans beschuldigen kunnen van de gelegenheid te hebben laten voorbij glippen, om een zoo voortreffelijk meisje tot uwe huisvrouw te verkrijgen, als 'er zeker maar zeer weinigen gevonden worden, en ik moet u betuigen (schoon ik zeer wel weet, dat dit geen drangreden bij u zijn zal, en ik verre af ben, om het als zoodanig te kunnen doen aanmerken) dat de verbindtenis van u met Charlotte Elzevier voor mij eene zoo aangename zijde heeft, dat het mij zelfs in mijne treurige omstandigheden geen kleine opbeuring verschaffen zou. Gij weet immers, hoe uw en haar geluk altijd een voorwerp van mijn hartelijkst verlangen geweest is.

{==39==} {>>pagina-aanduiding<<}

Gij zult ook waarschijnlijk meer of min begeerig zijn, om te weten, of het verhaal, dat gij mij wegens de droefheid van Charlotte over de breuk onzer vriendschap gegeven hebt, door u medegedeeld, om eene verzoening tusschen haar en mij te bewerken, van eenige uitwerking geweest is. Mijn hart zou geheel anders moeten gesteld zijn, dan ik mij inderdaad verbeeld, dat hetzelve is, indien noch uw schrijven, noch dat van Madam Gibbon, noch dat van Charlotte zelve op mij eene aanmerkelijke uitwerking oefenden. De nieuwe, de sterke bewijzen, daarenboven, die Lotje Elzevier mij, sedert mijne opsluiting in het krankzinnighuis, van hare hartelijke genegenheid gegeven heeft, hebben met zoodanig eene kracht op mijnen geest gewerkt, dat ik niet heb kunnen nalaten, om op een' eenigzins anderen voet, haar in mijne brieven te gaan behandelen, schoon ik, wat het stuk in verschil betreft, nog volkomen in dezelfde denkbeelden verkeer, en het onverklaarbare in hetzelve mij somtijds zou kunnen weder terug brengen van den toon, dien ik, na dat gij haar gesproken hebt, in mijn schrijven aan haar mij verpligt geacht heb aan te nemen. Ik heb geoordeeld, dat ik mijne gestrenge begrippen omtrent de vriendschap, zonder daar van in het afgetrokken af te wijken, althans meer of min zou mogen verzachten ten behoeve van een in alle andere opzigten zoo voortreffelijk meisje als

{==40==} {>>pagina-aanduiding<<}

Charlotte Elzevier, dewijl ik tusschen beide heimelijk vermoede, of mogelijk, hoe, is mij onberekenbaar, de listige boosheid van Kraaijestein ook daarin de hand zou gehad hebben. Indien dit waarheid was, hoe zou dan die ondeugende zegepralen, en lagchen in die zegepraal, dat hij mij beroofd had van eene vriendin, boven welke ik niets op aarde plagt te stellen. Ondertusschen zij heeft het stuk geschreven ... dat staat vast ... en hetzelve is in Kraaijesteins handen gevallen. Dit is even zeer bewezen. Gij, die mijne denkwijze kent, zult u niet verwonderen, als ik u zeg, dat, van alle de tegenspoeden, en bitterheden, die mij sedert eenige maanden getroffen hebben, en waaronder 'er al verscheidene geweest zijn en nog zijn van eenen zeer onaangenamen aard, niets eenigermate halen kan bij die ongelukkige vriendschapsbreuk. De gedachte daaraan is bij aanhoudendheid in mijnen geest tegenwoordig, en ik geloof, dat zoo dit oogenblik mijn geest daarvan bevrijd kon worden, al het overige, dat mij drukt, zoo ligt zou wegen, dat ik eene vreugde zou aan den dag leggen, niet zeer strokende met mijnen tegenwoordigen toestand. Ik heb ondertusschen reeds van deze mijne opoffering, die mij meer gekost heeft, dan gij u ligt verbeeldt, meer voldoening door het aanmerkelijk vergenoegen, dat derzelver uitwerksel aan Charlotte Elzevier verwekt heeft. Ja ik wil het voor u ook niet verber-
{==41==} {>>pagina-aanduiding<<}
gen, mijn Heer! onder die redenen, die mij hebben doen besluiten, om van mijnen gestrengen toon ten aanzien van Charlotte af te zien, was een besef, of niet wel in mijn karakter een' aanleg gevonden wordt, om de standvastigheid te overdrijven - en immers elke overdreven deugd ontaardt in eene misdaad. Ik heb eens in zeker Album van een voortreffelijk meisje gelezen:

O ja uw zwakheên zelfs zijn overdreven deugd.... 


Madam Gibbon heeft mij in vrij gestrenge denkbeelden van pligt opgevoed - en zou te vergedreven strengheid ook in dit geval niet in wreedheid ontaarden, en wie zou daarvan het slagt-offer worden? - Niemand anders, dan een der beminnelijkste en der deugdzaamste meisjes, welker vriendschap bij mij eenmaal op zulk een onschatbaren hoogen prijs stond. Waarlijk de mensch kan nooit te veel op de zwakke zijde van zijn karakter acht geven, want zoo bedriegelijk redeneren wij over ons zelve, dat wij dikwijls wezenlijke gebreken voor deugden beginnen aan te zien ... maar wat schrijf ik hierover aan een' man, die met regt zal glimlagchen, dat ik mij vermoei met hem algemeene en bekende zaken, als nieuwe en ongekende waarnemingen voor te dragen. Laat dan alleen bij u tot verschooning van het misbruiken van uw geduld strekken, dat het schrijven van

{==42==} {>>pagina-aanduiding<<}

dezen brief mij voor eenige oogenblikken eenigermate eene afwending gegeven heeft.
Sta mij alleen toe, hier nog bij te voegen, mijne hope, ja mijn vertrouwen, dat, schoon de terugschok van den slag, die mijn' ongelukkigen Papa getroffen heeft, mij doet afdalen uit dien hoogen rang, waarin de familie der Bronkhorsten zoo lang, misschien eene eeuw geschitterd heeft, tot den kring van werkzame burgers, welke gewoonlijk in het oog van den aanzienlijksten stand als eene geringer soort van wezens beschouwd en behandeld worden, gij, die op de minste van hun in vele opzigten eene zoo vereerende uitzondering maakt, u niet schamen zult, dat ik mij met alle achting blijf noemen

Uwe Dienstv. Vriendin

Susanna Bronkhorst.




{==43==} {>>pagina-aanduiding<<}

Honderd zes en veertigste brief.

Mejuffr. Charlotte Elzevier aan Mejuffr. Susanna Bronkhorst.


den Haag, 1. April.

Liefste Vriendin!

Ja reeds voor het ontvangen van uwen zoo aangenamen als uitgebreiden brief, die in mij zoo velerleije aandoeningen, als ooit eenige, heeft opgewekt, hadden wij de noodlottige tijding van het kantoor van uw' Papa vernomen. Papa was op het Hof geweest, en had daar dit droevig nieuws opgedaan. Gij weet mijn Papa is een man van dat karakter, dat hij niet ligt zijne bedaardheid verliest; en al ontmoet hem eens iets ongemeens en onaangenaams, zulks brengt weinig verandering in de trekken van zijn gelaat te weeg. - Ik heb hem wel vrolijk, ja opgeruimd gezien in oogenblikken, dat ik zeker wist, dat hij zeer vele redenen had, om zich te ontrusten. Door dit nieuws, hem zoo plotselings verteld, was hij echter zoodanig getroffen, dat Mama en ik, behalve, dat Papa ook veel vroeger te huis kwam, dan wij anders gewoon zijn, als uit

{==44==} {>>pagina-aanduiding<<}

éénen mond riepen: ‘Wat is 'er gebeurd, wat is u overgekomen?’ Hij deed wel pogingen, om zich nog voor ons te verbergen, maar vruchteloos. - Eindelijk zeide hij: ‘Nu ja ik kwam daar het Hof over, en ik sprak den Heer Lobé, die mij anders zeldzaam staande houdt, en deze verhaalde mij, dat het kantoor van de Heeren Bronkhorst en Steenmeijer niet alleen opgehouden had met betalen, maar dat zelfs de Heer Frederik Bronkhorst weg zou zijn.’ Hij voegde 'er ook in eenen adem bij - ‘Lotje! wat zal 'er nu van Suse worden?’ ... Ik kan u niet zeggen, hoe ik ontstelde, en naauwelijks gelooven kon, hetgeen Papa zeide ... Mama gaf echter spoedig te verstaan: ‘Het doet mij leed van die familie en van Suse in het bijzonder, maar de zaak verwondert mij niet zoo sterk, daar het uit zekeren brief, dien Lotje ons heeft voor gelezen, welke haar uit Hamburg door Koo Bronkhorst geschreven was, bleek, dat het kantoor zich in zekere onaangenaamheden vond ingewikkeld. - Daar de zaken nu toch zoo zijn, zou Lotje mij plaisier doen, als zij de korrespondentie, die 'er van tijd tot tijd tusschen haar en den jongen Bronkhorst nog plaats heeft, afbrak, want nu zou ik zeer ongaarne zien, dat zij zijne oogmerken begunstigde.’ Heb daar voor, gaf ik ten antwoord, geene vrees, Mama! Ik

{==45==} {>>pagina-aanduiding<<}

heb geen de minste inclinatie voor Koo Bronkhorst. Ik heb hem, omdat hij een zoo goede jongen is, zoo plotseling niet willen afzetten ... maar, zoo het geval anders ware, en ik had mijn hart aan hem geschonken, zou ik naar mijne gedachten slecht handelen, indien ik van hem afzag, omdat het kantoor van zijn Papa geruïneerd was: - maar ô! hoe bekommer ik mij over Suse ... hoe! wanneer, door wien zal zij die afgrijsselijke tijding vernemen? Zulke en dergelijke gesprekken hielden ons bezig, tot dat ik over Leyden namiddags uwen brief met het paketje boeken ontving. Wij zaten juist thee te drinken toen het kwam. Ik scheurde den brief, zoo dra ik uwe hand zag, van het paket af - en las hem geheel aan mijne ouders voor. - Ik moet het u zeggen (want schoon het den schijn heeft van vleijerij, is het zuivere waarheid) mijne Mama, zoo wel als Papa waren verbaasd over den inhoud van denzelven.... Zij verwonderden zich aan de eene zijde, hoe het mogelijk was, dat een zoo jong mensch met zulk eenen ongemeenen moed de harde slagen van het noodlot verdroeg, en aan de andere zijde, hoe gij in staat geweest waart, om ons zulk een uitgebreid verslag van een en ander mede te deelen. Op één gedeelte maar hadden zij eene gewigtige aanmerking, en daarin vereenig ik mij volkomen met hun. Zij

{==46==} {>>pagina-aanduiding<<}

kunnen zich niet begrijpen, hoe gij met zulk een' overdreven haast u uit den levenskring, waarin u de geboorte geplaatst heeft, nederwerpt in een' gansch anderen, welke u geheel vreemd is. Mama was van gedachten, dat u die afhankelijke stand, welken gij nu in overijling omhelzen wilde, u zeer tegen vallen zal, wanneer gij u dadelijk in denzelven bevindt. Papa was van oordeel, dat misschien uw moederlijk bewijs, althans voor een groot gedeelte, genoegzaam wezen zou, om u in zekeren voege te doen blijven, die gij zijt - en na nog veel over dit stuk gesproken te hebben, kwam het daarop neder, dat zoo wel mijn Mama als Papa mij verzochten, om nog heden avond aan u te schrijven, en u ten nadrukkelijkste uit te noodigen, om aan hun huis u, zoolang het u lusten zal, te onthouden, althans tot dat men ziet, waar het met de zaak van uw' Papa heen wil. Zij twijfelen geen oogenblik, of gij zult die uitnoodiging volvaardig aannemen, met dezelfde hartelijke en opregte genegenheid, als u dezelve gedaan wordt. Ik wacht nu, dat gij aan die Dame te Utrecht zult schrijven, dat 'er het een en ander is tusschen beide gekomen, waardoor gij niet meer in de noodzakelijkheid zijt, om u tot een' stand te vernederen, waartoe u uwe geboorte en opvoeding niet bestemd hebben. Gij zult het mij niet kwalijk nemen, hoop ik,

{==47==} {>>pagina-aanduiding<<}

als ik zeg, dat, hoe zeer mij het noodlottig geval van uw Papa bedroeft, ik mij echter in het geheim verheug, dat de zaken zoo loopen, dat ik eindelijk weder mijne dierbare vriendin onder het dak mijner ouderen te verwachten heb. Over de reis behoeft gij u ook geheel niet te bekommeren, Papa zal u zelf van Haarlem afhalen, op dien tijd, wanneer het u best schikt, en ik hoop dan met hem te komen. Als gij nu met den omgaanden post uwe toestemming geeft, kom ik met Papa zaturdag naar Haarlem; want schoon ik na eene zoo lange verwijdering wel een weinig tegen onze eerste ontmoeting opzie, spoedig zal die voorbij zijn, en dan ... dan hoop ik dat wij onze vriendschap op zoodanig eenen voet zullen vernieuwen, die dezelve onverbreekbaar maakt, en stand houden zal, tot de laatste oogenblikken van ons leven.
Ik ben met uw' brief naar Madam Gibbon gevlogen, en heb haar verzocht, dat zij het verzoek mijner ouderen ondersteunen zou. - Zij zend mij den ingeslotenen, en het wordt tijd, dat ik dezen op de post laat bezorgen. Alleen nog dit weinige, Papa en Mama zijn geheel niet ontevreden, dat gij in uwen nood zoodanig over den ring van Grootmama beschikt hebt, en bij gelegenheid zal Papa aan den Heer Jochemsz deswegens schrijven.
Nu, lieve Vriendin! zaturdag, zaturdag hoop

{==48==} {>>pagina-aanduiding<<}

ik u te zien, want met reden kunt gij tegen dit voorstel niets hebben in te brengen. Heb de groetenis van mijne ouders - en geloof mij onveranderlijk

Uw

Lotje.




{==49==} {>>pagina-aanduiding<<}

Honderd zeven en veertigste brief.

Madam Eleonora Gibbon aan Mejuffr. Susanna Bronkhorst.


den Haag, 1 April.

Mejuffrouw en waarde Vriendin!

Ik heb u van harte geluk gewenscht, dat gij het voor u zoo ongeschikt en onwaardig verblijf, en tevens de nieuwe aanslagen van uwen hatelijken vervolger ontkomen zijt, schoon het middel, in de hand der Voorzienigheid, zeer hard is. Gij begrijpt hier uit, dat ik uwen brief aan Mejuffr. Elzevier geschreven, gelezen heb. Waarlijk, lieve vriendin! uwe deugd wordt op zeer vele wijze beproefd, - maar ik hoop, dat, om de fraaije taal der Heilige Schrift eens te bezigen, gij als zilver gelouterd zult worden. Gij ziet reeds aanvankelijk, schoon het u leed moet doen, dat uw Papa's kantoor in een' zoo deerlijken staat is, hoe of sommigen, die het op uw verderf hebben toegelegd, reeds in hunne eigen strikken verward raken, terwijl menig een aanslag tegen u gesmeed, geheel verijdeld werd, en 'er op uitloopt, om uwe zegepraal te volmaken. Blijf

{==50==} {>>pagina-aanduiding<<}

dus, wat 'er ook gebeure, moed houden, en zeg met den Dichter van Haren:

Daar Moed is, daar is hulp; uit moed is heil te halen. 
Zal Deugd met Moed gepaard niet altijd zegepralen? 


Alleen, mijn waarde! laat ik u zeggen mogen, dat uw moed met beleid en voorzigtigheid blijve werken, en duid het mij niet kwalijk, dat ik daaromtrent eenige vrees voed, vooral, daar ik uit het einde van uwen brief versta, dat gij eensklaps besloten hebt, om van staat te veranderen - en reeds dadelijk deswegens naar Utrecht geschreven hebt. Gij zijt nog naauwelijks behoorlijk onderrigt van het noodlot, uw Papa's kantoor overgekomen, of gij besluit, wel overeenkomstig met de ware grondbeginsels der onafhankelijkheid die ik u heb ingeprent, en die ik zelf aankleve, om door uwen eigen arbeid uw brood te verdienen, liever, dan het genadebrood van anderen te eten; maar 'er komen toch omstandigheden in het menschelijk leven, waarin het voor geene laagheid kan gerekend worden, om van de edelmoedigheid onzer vrienden gebruik te maken. Wanneer bid ik u zou de edelmoedigheid gelegenheid vinden, om werkzaam te zijn in het uitoefenen van haren meer dan menschelijken pligt, zoo men zich onttrok aan de schoone aanbiedingen, welke zij aan ons doet, als wij ons in onaangename en

{==51==} {>>pagina-aanduiding<<}

behoeftige omstandigheden bevinden? Ik weet bijna niet, of 'er niet wel eens bij karakters, die tot iets groots zijn aangelegd, somtijds een weinigje trotschheid onder loopt, wanneer zij de hand der weldadige hulpe afslaan, en liever in zekere bekrompenheid op hunne eigen wieken blijven drijven, en dus althans uit de hoogte kunnen nederzien op edelmoedige redders, die zich dan ook geheel onregtmatig beklagen, dat zij zich te leurgesteld zien in hunne goede oogmerken. - Gij zult wel gevoelen, Vriendin! waar ik heen wil, daar ik kennis draag van het zoo vriendelijk en verpligtend voorstel, dat u Juffrouw Elzevier uit naam harer ouderen zal doen. Ik vind dat voorstel zoo allezins aannemelijk, dat ik niet weet, wat gij met reden daar tegen zult kunnen inbrengen. Het geeft u tijd, om te kunnen zien, hoe het met de zaken te Amsterdam loopt, en laat u dus nog in de gelegenheid, om, zoo dezelve, zoo erg afloopen, als gij schijnt te vreezen, dan uwe schikkingen naar uw goedvinden te maken. En waarlijk gij kunt geene reden hebben, om te duchten, dat gij hier door onder te groote verpligting raken zoudt, want ik moet u verklaren, dat Lotje, en zoo ik vaststel hare ouders, zoodanig met uw bezoek vereerd zullen zijn, dat zij verre van te denken, dat zij aan u eene weldaad bewijzen, zich veeleer door uw bezoek onder eenige verpligting gebragt achten

{==52==} {>>pagina-aanduiding<<}

zullen. - Nu gij hebt in vorigen tijd zoo dikwerf de blijken van hunne belangelooze vriendschap ondervonden, dat ik geene bewijzen noodig reken, voor de edele beginsels, waaruit Mijn Heer en Mevrouw Elzevier werkzaam zijn. Gij weet ook, dat zij van dat aanzien en vermogen zijn, dat uw verblijf ten hunnen huize voor hun eene volstrekt onverschillige zaak is. Bedenk daar bij, hoe uwe vriendin Lotje (want wat 'er gebeurd zij, zij heeft u hartelijk, zeer hartelijk lief) zich bovenal verheugen zal, wanneer zij zich in staat bevindt, om vernieuwde blijken van hare opregte genegenheid te geven. Voorts moet gij in aanmerking nemen, dat de Heer Elzevier misschien zeer behulpzaam zal kunnen zijn, om ook uwe regten in den boedel van uw' Papa naar behooren te doen gelden. Laat ik 'er ook mogen bijvoegen, want ik weet, dat gij ook aan mijnen raad eenig, misschien een veel te groot gewigt hecht, dat ik in staat zal zijn, om, als gij u in den Haag bevindt, alsdan met u rijpelijk en bij monde te overleggen, welk eene keuze door u in dit hagchelijk tijdperk behoort gedaan worden. Bedenk daarenboven (want het bijzijn en de zorge van den Heer Elzevier zullen u voor alle de aanslagen van den Heer Kraaijestein beveiligen) welke aangename tijd hier op handen is. Zoo beweegredenen van eene mindere soort iets bij u mogten wegen, dan zou ik u zeggen, hoe

{==53==} {>>pagina-aanduiding<<}

weldra het Bosch zich met al die bekoorlijkheden der Lente tooijen zal, die u verleden jaar zoodanig verrukten, dat gij u beklaagde, dat een volgend jaar uw verblijf te Amsterdam u beletten zou, om, zoo als gij u uitdrukte, bij het herleven der natuur een nieuw leven te beginnen. Maar ik weet, dat eene beweegreden van dien aard veel te zwak is, om op u te werken, die gewoon zijt aan u zelve te vragen, niet wat wensch ik, maar wat moet ik; niet hoe zal ik aan de begeerten van mijn' zinnelijken lust, maar hoe zal ik aan de stem van pligt voldoen. - Doch het is ook pligt, om aan den raad der vriendschap, der belangelooze liefde een aandachtig oor te leenen. Ik hoop, dat deze en uw oordeel u terug zullen houden van overhaaste stappen, die beter voegen aan personen, van eenen ligtzinnigen aard, welke ligt tot wanhoop overslaan, die ik niet verwachten kan van mijne jonge vriendin, wier gestel haar voor ligtzinnigheid bewaart, en die te godvruchtig en deugdzaam is, om wanhopig te kunnen zijn.
Gij ziet dus, lieve vriendin! wat uwe dierbare vrienden van u hopen, van u verwachten, en ook in het bijzonder zij, die gij zoo gaarne hebt, dat zich noemt

Uwe moederlijke Vriendin

Eleonora Gibbon.




{==54==} {>>pagina-aanduiding<<}

Honderd acht en veertigste brief.

De Heer Arnoldus Jochemsz aan Mejuffr. Susanna Bronkhorst.


Beverwijk, 2. April.

Mejuffrouw!

Toen ik de eer had, van u ten mijnen huize te mogen logeren; (ik zeg en meen, eer, want daar ik zoo zeldzaam een verstandig mensch onder mijn dak heb, reken ik het dien enkelen keer, mij tot eene eer) heb ik wel gemerkt, uit uwe discoursen, dat gij eene Dame van smaak waart. Wat mij betreft, ik ben eigenlijk een man van studie en praktijk, zoo als gij ook wel zult gemerkt hebben. Schoon ik het geluk voor mij niet gehad heb, om over u te mogen practiseren, gij zult wel hebben opgemerkt, dat ik eene heel bijzondere manier heb, om met mijne patienten om te gaan, en als mijne beminde 'er om huisselijke redenen niet voor was, dat de patienten wat lang bij ons bleven, zou ik nog veel meer eer van mijne curen hebben. Het is nu ruim vijf en twintig jaren, dat ik hier woon, en mijn Instituut heb ik maar zeldzaam beneden de 30 en meest-
{==55==} {>>pagina-aanduiding<<}
al tusschen de 40 en 50 personen zien bevatten. Van tijd tot tijd gaan 'er enkelen uit, maar ook verscheidene personen worden hier oud - heel oud, zoodat somtijds de familie ze wel eens komt opnemen, en tot haar groote verwondering mijne patienten niet alleen nog in levendigen lijve vinden, maar zelfs in eenen blakenden welstand. Ik wil maar zeggen, Mejuffrouw! het is zonder roemen gesproken, dat ik geheel de man niet ben, welke in mijne professie van iemand affronten behoef te verdragen, en ondertusschen ben ik gisteren op eene zoo hoonende wijze behandeld door den Heer Kraaijestein, dat ik op het punt sta, om aan den Fiscaal van het Hof directement te schrijven. Toen ik eergister namiddag te huis gekomen was, kwam die mijn Heer Kraaijestein mij een bezoek geven. Mijne vrouw, die altijd gaarne een mooi man zien mogt, was verbaasd met zijn geflikflooi van Mevrouw voor en Mevrouw na ingenomen. - Nu het staat hem dan ook nog mooijer, dan zekeren jongen Domine, hier in ons eenvoudig Noord-Holland; die heeft in zeker stadje het Mevrouwen zoodanig ingevoerd, dat men 'er bijna geen Juffrouwen meer vinden kan. Hij heeft het gedaan, omdat zijn lieve vrouw ook Mevrouw zou heeten, en omdat somtijds eene of andere oude Juffrouw om het nieuwe Mevrouwschap bij haar overlijden Domine een legaatje maken zou, of staande haar leven bij

{==56==} {>>pagina-aanduiding<<}

alle feestelijke gelegenheden meê laten smullen. Nu dit in het voorbijgaan. De Heer Kraaijestein zat dan te Mevrouwen, en eindelijk vroeg hij, of hij Juffrouw Bronkhorst niet nog eens zou te spreken kunnen krijgen, want dat hij haar eenige zaken van belang te zeggen had. Mijn vrouw gaf heel onvoorzigtig te verstaan, ‘dat dit niet mogelijk was, omdat zij....’ Zwijg, zwijg, zeide ik, zwijg wijf! ‘Dat vind ik inpoliet,’ zeide de Heer Kraaijestein, ‘zeer inpoliet, mijn Heer! dat gij Mevrouw belet....’ Toen werd ik al verstoord, want ik was in mijn fatsoen getast, en daarom duwde ik hem vrij vinnig toe: - Gij, mijn Heer! zijt een inpoliete indringer, en ik weet beter dan gij, welk een langtong van een vrouw ik heb; ik weet beter dan gij, van wat teedere natuur mijne professie is.... Toen barstte hij uit in lagchen - en zeî, ‘Professie - professie. - Malle Professor! denkt gij, dat ik mij aan uwe impertinentie stoor - zeg mij onmiddelijk, waar is Juffr. Bronkhorst?’ Ik zeî: zij is niet in mijn huis, en ik denk ook u, mijn Heer! niet te zeggen, waar zij is, en daar gij de brutaliteit hebt van mij in mijn eige huis uit te schelden, en mij in mijn professie te beleedigen, verzoek ik u, dat gij hoe eer hoe beter mijn huis verlaat.... Hij voerde mij daarop toe, dat hij mij een' zeldzamen kwast vond, en zou toen de zaak wel in eene andere plooi hebben willen gooijen, maar

{==57==} {>>pagina-aanduiding<<}

zie daartoe was ik ook te slim. Hij deed daarop eene nieuwe attaque op de ambitie van mijn lieve vrouw. Hij vond in hare manieren iets, dat hem vermoeden deed, dat zij van eene aanzienlijke afkomst was. En het goede mensch zeî: ‘Juist geraden! juist geraden! mijn Overgrootvader was Burgemeester en Raad te Neurenberg.’ Het was jammer, voegde hij 'er bij, dat zulke talenten in een huis, als het onze, moesten begraven blijven - en zulke praatjes meêr - maar het was maar alleen, om weêr op den tekst te komen, - en het duurde niet lang, of hij vernieuwde de vraag, waarheen gij vertrokken waart. ‘Mijn man!’ zeide mijne vrouw, ‘heeft haar naar Haarlem gebragt, op de Leydsche schuit van twee uren,’ - want Mejuffrouw! omdat ik weet, wie mijne vrouw is, had ik de vrijheid gebruikt, om haar dit wijs te maken, want ik vreesde wel, dat zij het op de eene of andere wijze zou moeten vertellen. Nu weet gij het, mijn Heer! zeide ik, gij hebt het mijne vrouw, als uit de keel gewrongen, en alle de gevolgen zijn voor hare rekening. ‘Maar goede man,’ voegde hij mij nu toe, ‘het doet mij leed, dat gij u zoo driftig maakt.... Ik hoop, dat gij eenmaal overtuigd zult worden, dat het eene zeer noodelooze voorzorg van mijn Heer den Professor geweest is, om den weg van Juffr. Bronkhorst voor mij te bedekken.’ Zoo sprekende, greep hij zijn' hoed, maakte

{==58==} {>>pagina-aanduiding<<}

een spotachtig kompliment tegen mijne vrouw en mij, en stapte mijn vertrek uit. Het werd hoog tijd, want ik stond gereed, om den ondeugenden man een duchtig pak slagen te geven, want gij moet weten, Mejuffrouw! dat ik van Lise, die u van nader bij schijnt te kennen, dan ik wist, toen gij nog hier waart, gehoord heb, dat hij een schelm zonder voorbeeld is. En nu van achter alles bekeken, heeft hij mij zoeken om te koopen door bij dien naamloozen brief, waarin de brief van uw broêr was, een coupon te voegen. Als ik die uit de handen van mijne vrouw had kunnen krijgen, ik zou die aan hem hebben terug gegeven. Nu dat is al weêr zoo. In het vervolg zal ik daarmeê wel voorzigtiger zijn. - De groote reden, Mejuffrouw! dat ik u dezen schrijf, was niet, om u te laten weten, wat 'er met den Heer Kraaijestein was voorgevallen, maar om u den bijgaanden ring terug te zenden. Met de Haagsche Post heb ik gister een brief gekregen met een wissel op een Amsterdamsch kantoor, waarbij ik zeer minzaam bedankt word voor de gelden, die ik op den ring u geschoten had, maar tevens verzocht, om op de ontvangst van den wissel, die zelfs iets meer bedraagt, dan de u door mij gegevene som, den ring aan uw adres te Haarlem met een vertrouwd persoon te zenden. Ik heb daartoe niemand beter weten uit te denken, dan Lise, die nu met den postwagen van Alkmaar, als hij de Wijk doorkomt naar Haarlem

{==59==} {>>pagina-aanduiding<<}

zal rijden. De brief waarin de wissel was gesloten, was niet geteekend, maar 'er werd ten strengste in aangedrongen, dat men mij een bewijs geven zou, dat gij den ring van mij terug hadt ontvangen. Ik twijfel niet, of gij zult daartoe wel genegen zijn. Ik kan u niet zeggen, hoe wel te vreden ik ben, dat ik u dien ring, waarvan gij met zooveel aandoening afstapte, terug mag bezorgen. Ik heb gelukkig den brief voor mijne vrouw geheim kunnen houden, en zal dus Lise onder een voorwendsel van een andere boodschap naar Haarlem zenden. Nu, Mejuffrouw! 't is tijd, dat ik mijne patienten, zoo buiten, als binnens huis ga bezoeken ... en blijf mij in uw aandenken aanbevelende met hoogachting

Uw Dv. Dienaar

Arnoldus Jochemsz M.D.




{==60==} {>>pagina-aanduiding<<}

Honderd negen en veertigste brief.

Mejuffr. Henderika ten Hoof Wed. F. Beukelman aan Mej. Susanna Bronkhorst.


Utrecht, 2. April.

Mejuffrouw!

De brief, door Mevrouw Verschuur aan mij geschreven, die in den uwen was ingesloten, was zoodanig, dat ik terstond besloten heb, om van uw aanbod gebruik te maken, schoon ik 'er anders zeer tegen op zou zien, om iemand in mijn huis te nemen van zoodanig eene familie. Ik heb het tegenwoordig zeer volhandig. Mijne Dochters en ik zijn tot diep in den nacht bezig met onzen voorraad tegen de kermissen gereed te krijgen. En de Haagsche kermis, de eerste, waarop gewoonlijk een kraam van mij staat, is een van de brillantste, gelijk UEd. wel bekend zal zijn. Gij zult mij dus veel plaisier doen met ten spoedigste over te komen, liever, zoo als men zegt, van daag als morgen. Over de konditiën zullen wij geen dispuut hebben. Indien uwe bekwaamheden zoo groot zijn, als Mevrouw Verschuur mij schrijft, waaraan ik geen oogenblik twijfel, zal

{==61==} {>>pagina-aanduiding<<}

ik u jaarlijks honderd vijftig guldens buiten den kost enz. geven. Ik denk niet, dat 'er iemand in dit land is, die u genereuser behandelen zal. Eene zaak is 'er, die mij en mijne dochters geweldig spijt, dat is, dat UEd. Protestantsch is - en zoo als Mevrouw Verschuur u gezegd zal hebben, wij zijn Roomsch. Dit geeft somtijds moeijelijkheden in de pot als anderzins, maar ik wil hopen, dat ook dat schikken zal. Indien het UEd. mogelijk is, kom dan Maandag met de middagschuit van Amsterdam. Ik zal zorgen, dat 'er dan eene mijner Dochters aan de schuit is. Na mijn kompliment aan Mevrouw Verschuur en hare Dochter, blijf ik met achting

Uw Dv. Dienaresse en Vriendin

Henderika ten Hoof
Wed. F. Beukelman.




{==62==} {>>pagina-aanduiding<<}

Honderd vijftigste brief.

Mejuffr. Susanna Bronkhorst aan Mejuffr. Charlotte Elzevier.


Haarlem, 4. April.

Geachte Vriendin!

Ik kan niet nalaten, eer ik nog van hier vertrek, dat morgen gebeuren zal, u ten minste nog eenige weinige regels te doen toekomen. Uw verpligtend schrijven alleen zou mij daar toe noodzaken. Uwe deelneming en die uwer ouders in mijn lot wil ik niet ontkennen, dat mij zeer aangenaam is; en daar ik waarlijk van denkbeeld ben, dat die belangstelling, welke gij en uwe waardige ouders in mijn geval neemt, eenigermate rusten moet op een gevoelen, dat ik die niet geheel onwaardig ben, zou het mij zeer leed doen, indien ik dat goed gevoelen mogt verliezen, wanneer men mij verdacht bleef houden van het doen van eenen overhaasten stap, gelijk gij in uwen brief mij te kennen geeft of van eenige onvriendelijkheid in het niet gebruik maken van het gulhartig aanbod, waartoe ik u of hun, althans den laatsten tijd, weinig reden gegeven had.

{==63==} {>>pagina-aanduiding<<}

Ik was reeds, voor dat ik Koo gesproken had voor mij zelve overtuigd, dat ik geheel van levensplan zou moeten veranderen, want, schoon de uitbarsting van het ongeluk zoo spoedig mij verrastte - ik had reeds verschijnsels gezien, die mij vermoeden deden, dat het vroeg of laat het geval waarschijnlijk zou worden. Ik had dus somtijds over dit onderwerp mijne gedachten reeds laten gaan, wat in, het thans aanwezige, geval te doen. En altijd was mijn besluit 'er op neêr gekomen, om dan van de vruchten van mijn eige vlijt en handwerk, zooveel mogelijk, te leven. - Uit het gesprek, dat ik met Koo gehouden heb, is mij gebleken, dat, de boedel in een' allerbekla-gelijksten staat is, (want Papa had in de laatste maanden, om zich staande te houden, zich bediend van den verderfelijksten maatregel, meer voegt het mij niet te zeggen) maar hij dacht toch, dat 'er van het moederlijk bewijs nog wel wat te regt zal komen; doch al kwam het moederlijk bewijs, dat niet groot is, mij geheel in handen, dan zijn mijne omstandigheden zoodanig, dat ik volstrekt mij uit dien kring moet begeven, waarin ik mij duslang bewogen heb en meen mij te mogen bewegen. Ik bid u, en ik durf vrij gerust ook op het oordeel uwer ouderen beroepen, wat behoort een mensch dierbaarder te wezen dan zijne onafhankelijkheid? Ik versta daar door geheel niet die volstrekte onafhankelijkheid, om ten allen tijde naar de inblazingen der

{==64==} {>>pagina-aanduiding<<}

wufte zinnelijkheid te doen ofte laten, hetgeen men goed vindt, maar die zoo allezins wenschelijke staat, waardoor de mensch, zonder af te hangen van de wispelturige grillen, of (en dit zou bij uwe ouders het geval zijn) van den door den onberekenbaren zamenloop van zaken, onzekere gunst van anderen, zich beschouwen mag alleen afhankelijk van eige werkzaamheid en vlijt. Door mijne nu aangegane verbindtenis met de Wed. Beukelman te Utrecht kan ik die onafhankelijkheid, als Gods goedheid mij het geluk geeft, dat ik gezond blijve, genieten. Ik heb aan haar op bepaalde voorwaarden, mijne tijd en vlijt afgestaan - en ik zal die bekwaamheden nu uitoefenen tot mijn bestaan, welke ik alleen geleerd had, om mij als een Dame van aanzien tot handgebaar en sieraad te verstrekken. Daar zich ten dien einde nu gelukkig, zoo spoedig, eene gelegenheid aanbiedt, waarom, waarom zou ik die hebben laten voorbijglippen? Ik had mijn besluit genomen, op goeden grond genomen, welke reden zou ik dus gehad hebben, om niet voort te varen? Als men zich wel beraden heeft over eene zaak, is alle uitstel der uitvoering, als dezelve mogelijk is, tijdverlies. Wat zouden door eenigen tijd bij mijne goede vrienden en vriendinnen te logeren mijne omstandigheden veranderen? Immers niets - en ik zou elken dag, die ten avond liep, moeten denken, alweder een dag ten koste en laste van anderen

{==65==} {>>pagina-aanduiding<<}

doorgebragt. - Neen! daartoe denk ik misschien niet laag genoeg. Ik zie uit den brief van onze vriendin Gibbon, dat die bij voorraad mij zijdelings van trotschheid beschuldigt, als ik uw voorstel en het aanbod uwer ouderen niet aannemen wilde, en ondertusschen erkent die lieve vrouw, dat ik zoo handelende, als ik nu handel, juist de beginsels volge, die zij mij heeft ingeprent. Ik wil mij dus niet eens van die beschuldiging bij haar zuiveren, daar ik iets zou moeten aanvoeren, dat alweder een' zweem van hoogmoed konde hebben, dat namelijk de ware adeldom der ziel de bedrijven der menschen zoodanig boven de gewone handelingen verheft, dat hij den schijn van trotschheid, uit hoofde van het ongewone, niet wel kan misgaan. Maar denkt gij, dat ik niet begrijp, uit welk eene bron zoo uw verzoek, als de aandrang van Madam Gibbon, om het aan te nemen ontspringt - uit het edel beginsel van medelijden. Gij, uwe ouders en Madam Gibbon hebt medelijden met den toestand, waarin ik gedompeld - en ik durf zeggen - onschuldig - gedompeld ben ... en ik geloof, dat 'er zoo veel met mij gebeurd is, dat ik daarop aanspraak mag maken; ik ontken ook niet, dat het blijk van ulieder medelijden mij aangenaam is, maar ik bid u, laat in plaats van dat gevoel de rede, het verstand spreken en over mijn' stap vonnissen. En ik verbeeld mij, dat die uwe goedkeuring zal weg-
{==66==} {>>pagina-aanduiding<<}
dragen, als gij u in het regte standpunt plaatst; ja ik geloof nog, dat gij van achteren, wanneer ik denzelven aarzelde te doen, wanneer uwe eerste aandoeningen van medelijden bekoeld waren, oordeelen zoudt, dat ik verkeerd had gehandeld. Zoudt gij, zou Madam Gibbon zich niet met regt de volgende vraag wegens mij mogen doen, als ik bij aanhoudendheid van de gunst mijner vrienden door bij hun in te wonen misbruik maakte: ‘Waarom schikt zich Suse Bronkhorst, nu hare omstandigheden veranderd zijn, niet naar die omstandigheden? - Welk regt heeft zij, daar zij in staat is, om zich zelve te redden, om van de liefdegaven harer vrienden te leven?’ - En al kwam die vraag nooit in uw hart of dat van iemand anders op, genoeg is het, dat ik mij die herhaalde keeren op een' dag zou doen? - en die gedachte mij elken beet genadebrood verbitteren zou. Bij dit alles komt nog, dat ik hoop, dat ik door deze standwisseling en verandering van woonplaats lang voor de nasporingen van den Heer Kraaijestein bewaard zal blijven, indien namelijk mijn goede vrienden, zoo als ik u en allen bidde, dezelve geheim houden - en zoo die op eene of andere wijze al mogt uitlekken, dan vertrouw ik, dat zijne trotschheid hem zal aanraden, om van mij af te zien. Immers zoo hij ooit gedachten vormde, omtrent de hand van de dochter van den Heer Bronkhorst, dan

{==67==} {>>pagina-aanduiding<<}

zal hem zijn hoogmoed wel afraden, om die van een winkeldochter te begeeren. Ik weet wel, dat 'er bij u en mij wel eens gedachten wegens hem zijn opgerezen, die zeer ongunstig op dit stuk waren, en volgens welke hij, in mijnen vernederden toestand, misschien stouter eischen zou durven doen ... maar, behalve dat hier een volstrekt bewijs ten mijnen aanzien ontbreekt, voed ik de hoop, dat Mejuffrouw Beukelman, door mij onderrigt van alles, wat 'er gebeurd is, en van de slechte hoedanigheden en intrigues van den hatelijken man, waarin ik niet achterlijk zijn zal, is het niet om mijnen wil, dan om die van hare drie dochters zorgen zal, dat hij geen' toegang in dit huis krijge. Zie daar, wat ik wensch, dat gij aan Madam Gibbon mededeelt, ter mijner verantwoording - en zeg uwen Papa, dat ik mij zeer gaarne in mijne droevige omstandigheden van zijnen raad zal bedienen, dat ik zelfs Koo verzocht heb, zoodra het de gelegenheid toelaat, eens met hem te raadplegen over den toestand, waarin wij ons bevinden, en op welke wijze wij voegelijkst nog aan het onze zullen komen. Ik voor mij hoop alleen, dat mij het portrait van mijne dierbare Mama niet geweigerd zal worden, en Koo heeft op zich genomen daar toe zijne poging te zullen aanwenden.
En nu, waarde Vriendin! zou ik mij moeten kwijten van den pligt van erkentenis voor

{==68==} {>>pagina-aanduiding<<}

het bewijs van onverdiende en overgroote genegenheid, mij gebleken in de toezending van den ring, dien de Heer Jochemsz bezat en welken mij Lise gebragt heeft. Het kan voor mij geen geheim zijn, van wie of door wier beschikking mij die terug gezonden werd, daar gij en uwe ouders de eenige waart, die van het voorgevallene daaromtrent kennis droegt. Zeg uwe ouders uit mijnen naam hartelijken dank voor die bewezene weldaad, die onuitwischbaar in mijn hart geprent zal blijven ... maar, schoon ik hun dankzegge voor dit blijk van liefde of hoogachting, want ik twijfel hoe ik het noemen moet, zeg hun, dat ik mij onbevoegd reken, om dat geschenk aan te nemen. 't Is een dierbaar familie-eigendom geweest, dat uwe brave Mama, met zeker gevoel van aandoening, in handen van eene vreemde zag overgaan. Die vreemde is reeds in eenen toestand geweest, dat zij dien ring heeft moeten verkoopen - en nu zou dezelfde vreemde, dat dierbaar kleinood weder nemen.... Neen! Charlotte! Ik heb het aan Mevrouw Verschuur ter hand gesteld - en verzoek, dat gij het door een vertrouwd persoon van haar laat afhalen. Mijn lot is aan te veel slingeringen en wisselvalligheden bloot gesteld, om zulk een geschenk te blijven bewaren.
Morgen ochtend vertrek ik ten negen uur van hier - en broêr Koo zal mij van de schuit te Amsterdam afhalen, en mij met

{==69==} {>>pagina-aanduiding<<}

een sleedje naar de Utrechtsche doen brengen, waarin hij mij vergezellen zal, om zelf mij bij Mejuffrouw Beukelman te brengen. Als ik tijd kan uitbreken, zal ik u wel eens een enkel lettertje schrijven, en uwe brieven zullen mij altoos welkom zijn.
Groet uwe dierbare Ouders - groet onze lieve Madam Gibbon, en verzoek, dat zij mij ten beste houde, dat ik haar niet geschreven heb op haar moederlijken brief. - Wimpje verzoekt ook haar kompliment. - Geloof mij

Uwe genegene Vriendin

Susanna Bronkhorst.




{==70==} {>>pagina-aanduiding<<}

Honderd een en vijftigste brief.

Mejuffr. Susanna Bronkhorst aan Mejuffr. Wilhelmina Bronkhorst.


Utrecht, 6. April.

Waarde Zuster!

Om dat gij 'er zooveel prijs op stelde, toen ik te Haarlem van u afging, dat ik u terstond zou schrijven, als ik hier gekomen was, neem ik de pen op, daar gij weet, dat ik steeds veel belang nam in uwe genegenheid; en daar wij nu nog naauwer door de banden van gezamenlijken tegenspoed aan elkander verbonden worden, hoop ik mij te zullen wachten, dat ik gelegenheid geef, tot de geringste verkoeling. Gij en broêr Koo zijt mij nu dierbaarder geworden, dan ooit - en ik hoop, dat God zal geven, dat de vernedering, die wij onschuldig ondergaan, strekken zal, om ons te behoeden voor die afdwalingen, waaraan een onbezorgde voorspoed den mensch blootstelt.... Maar om op mijne reis naar Utrecht, en mijne aankomst alhier te komen, Mevrouw Verschuur had, zoo als gij weet, voor mij de roef van Haarlem op Amsterdam laten huren. Beide schipper

{==71==} {>>pagina-aanduiding<<}

en knecht waren bij haar bekend, als hupsche lieden; en zij had mij immers den schipper bijzonder aanbevolen. Behalve dat de lijn eenmaal brak, gebeurde 'er niets bijzonders, en ik was blij, dat ik een deeltje van Florian bij mij gestoken had; die aangename schrijver maakte, dat ik minder om mijnen toestand dacht, en dat ik waarlijk te Amsterdam was, eer ik het zelf vermoede. Koo stond mij op te wachten, zoo als de afspraak was. Ik kan niet ontkennen, of ik was, toen ik in de sleê zat, diep aangedaan. Ik overdacht nu, wat 'er binnen zoo weinige weken met onze familie gebeurd was, en toen ik de brug van de Keizersgracht overreed, en van verre de Westerkerkstoren zag, kwam mij het ongelukkig lot van Papa, die toch altijd zoo hard gewerkt en gesloofd heeft, en nu eindelijk, God weet waar, in een vreemd land, bij zijne klimmende jaren alleen zwerven moet, zoo levendig voor mijn geest, dat ik bitter begon te schreijen, en moeite had, om niet in snikken uit te barsten. Ik zag zeer weinig van al de voorbij wemelende menschen. Van tijd tot tijd zag ik Koo, die de sleê als eene schaduw bij bleef. O Ik schaamde mij, hoe onschuldig aan al het gebeurde, om van eenig mensch gezien of herkend te worden. Ik schoof daarom de Kalverstraat doorrijdende, zooveel mogelijk in een' hoek der slede. Ik geloof niet, dat mij iemand gezien heeft, schoon ik van tijd tot tijd verscheidene Heeren naar de

{==72==} {>>pagina-aanduiding<<}

Koffijhuizen zag gaan, welke mij van aanzien of bij name bekend waren. Zoo, dacht ik, ging mijn Papa nog maar weinige dagen geleden, God weet met hoeveel hartbrekende zorgen, maar van ieder geacht als een eerlijk en fatsoenlijk man, en nu...... Wij kwamen eindelijk aan de Utrechtsche schuit ... o hoe lang, hoe akelig lang viel mij die weg - o dat eindeloos onaangenaam eenzelvig gewieg, alleen afgebroken door een' enkelen vloek van den sleper, bijna, zoo ongelukkig, als zijn armzalig dier, dat genoodzaakt is zulke vrachten door eene zoo groote stad, en over zulke hooge sluizen op en neder te slepen.... Aan de schuit gekomen, waren wij genoodzaakt in het ruim te gaan, daar de beide roeven reeds voor eenige weken waren verhuurd geworden. Koo had echter gezorgd, dat ik een hoekje had. Voor mijne vlugt uit Loosduinen over den Haag naar Leyden, had ik nooit in het ruim van eene trekschuit gezeten, zelfs maar zeldzaam in de roef, daar ik meestal paarden en eene koets tot mijne beschikking had. Ik weet zeer wel, dat men met eene trekschuit even goed als met een koets met twee of vier paarden van de eene naar de andere plaats kan vervoerd worden, ook dat men, het zij in de roef, het zij in het ruim gezeten, even spoedig van Amsterdam naar Utrecht vaart, maar het besef toch, dat alles meer of min het gevolg is van onzen vernederden toestand.... O lieve Wimpje! ik wil niet

{==73==} {>>pagina-aanduiding<<}

ontkennen, ik voel 'er iets van, iets dat ik u niet uit kan drukken. Ik geloof, dat het de vooroordeelen van mijn' stand zijn, waarin ik geboren en opgevoed ben, maar ik hoop, dat ik wel ras dat vertroetelde, dat hoogmoedige te boven zijn zal. O de vernedering is zoo heilzaam voor den mensch - en schoon de zoogenaamde aanzienlijken en rijken, althans sommigen, wel, zeer wel weten, bij bespiegeling, dat zij alleen door het toevallig bezit van dat aanzien en die tijdelijke goederen, boven hunne overige broeders en zusters veel voor uit hebben; de ondervinding verschilt hiervan te veel. Maar als ik eens aan die vernedering gewoon ben, als ik mij eens in dien kring verplaatst heb, o dan geloof ik zal ik ook daarin gelukkig kunnen zijn. Alles toch is betrekkelijk en ook vooral het denkbeeld van geluk. Naauwelijks was ik in de Utrechtsche schuit gezeten, of ik ontmoette daarvan een voorbeeld. Tegen mij, die heimelijk te onvreden was, dat ik in het ruim van eene schuit zitten moest, zeide een vrouw van omtrent veertig jaren, daar zij nog sterk zweetende zich nederzette: ‘Zoo een mand met Keulsche potten Mevrouw! is een heel gewigt. Ik ben 'er van den morgen al meê van Haarlem komen loopen ... maar ik dank den goeden God, dat ik zooveel bij malkaâr heb, dat ik naar Utrecht varen kan. Ik heb hier eene regt goede plaats, om uit te rusten....

{==74==} {>>pagina-aanduiding<<}

Wat zullen mijne kinderen van avond blij zijn, als zij mij uit de schuit zien komen. De bloeijen zullen wel gedacht hebben, dat ik den heelen weg van Amsterdam naar Utrecht zou moeten loopen, maar de goede God ontfermt zich over zijne kinderen.’ Hoe beschuldigde ik mij zelve over mijne ontevredenheid, schaamde mij over mijne morrende gedachten ... en besloot, om mij zoo goed mogelijk naar mijn lot te schikken, en mij gelaten te onderwerpen aan dat alles, 't geen mij buiten mijn toedoen, onder toelating van het Opperwezen, voortaan zou mogen bejegenen. Ik schrijf u dit, lieve zuster! zoo wat in het breede, om dat 'er voor u zich ook waarschijnlijk wel gelegenheden zullen opdoen, waarbij gij terug ziende op onze vorigen stand, redenen van onvergenoegdheid omtrent uw' toestand, dat bijna hetzelfde is als misnoegdheid over de beschikking der Voorzienigheid, zult meenen te hebben.
De schuit liep tamelijk vol, en ik was in een zoo vreemd gemengd gezelschap, als ik mij zeker nooit bevonden had. Broêr Koo zat naast mij, en wij konden niet veel, en dan nog fluisterende spreken. De dampkring met de onderscheide soorten van tabaksrook vervuld, was ook bij lang na de aangenaamste niet - 'er waren in de schuit een groot aantal Joden, van de geringste soort - en daar deze in een' hoek der schuit bij elkander zaten, nam eene

{==75==} {>>pagina-aanduiding<<}

Dame, zoo tusschen de vijftig en zestig jaar, die in het hoekje tegen over mij zat, de vrijheid, om diep zuchtende tegen mij te zeggen, toen ik eene aanmerking gemaakt had over de armoede van die lieden, en hoeveel arbeid zij aanwenden, om aan een sober stukje brood te komen. ‘O lieve Juffrouw! wat bekommert gij u over hen. Immers de vloek rust op hun. Immers hebben hunne voorouders gebeden: “Zijn bloed kome over ons en over onze kinderen.”’ Ik keek eens rond, of 'er ook iemand was, die dit zeggen aan het oude mensch zou kunnen kwalijk nemen, maar behalve eenige Fransche Soldaten en twee Duitsche Kooplieden hadden wij in onze buurt niemand dan het wel te vreden Pottevrouwtje, die wel drie vierde in slaap was. Zeker, hernam ik, zeker Mevrouw! was de wensch van hunne voorvaders roekeloos en onbezonnen. Maar die lieden, welke daar zitten, hebben daaraan toch geen het minste deel gehad. Ja wie weet of 'er een onder is, die bewust is, dat ooit een van zijn voorvaders dien wensch gedaan heeft. Hun lot is hard, zeer hard, ik moet ze altijd beklagen als ik ze maar zie....
De oude Dame: Beklagen, beklagen, Juffrouw (en hier nam zij een snuifje) ik weet niet, hoe dat een Christen mensch kan doen. Ik voor mij haat ze meêr, dan dat ik ze beklaag... 't Is een hoop schelmen en bedriegers.

{==76==} {>>pagina-aanduiding<<}

Ik: Ja maar, Mevrouw! als de Christenen hen wat menschelijker behandelden, zouden zij misschien zich minder genoodzaakt zien, om zich op allerhande bedriegerijen en listen toe te leggen. Als de menschen verdrukt worden, zonder dat zij uitzigt hebben, om ooit in hun regt te worden gehandhaafd, nemen zij natuurlijk hunne toevlugt tot list en bedrog, en gij zult mij toestaan, Mevrouw! dat de Christenen van tijd tot tijd al zeer vreemd met de Joden hebben omgesprongen. In sommige steden werden zij, even of zij niet tot de menschensoort behoorden, in een' afzonderlijken hoek opgesloten; in anderen aan denzelfden tol als het vee onderworpen, wanneer zij een brug moesten passeren.... Van het doen van allerlei handwerken zelfs in de verdraagzaamste en verlichtste landen uitgesloten. Dit moet toch natuurlijk eene verbittering voortbrengen tusschen menschen, die in één land wonen....
De oude Dame: Mijn man zaliger, die predikant te Kokengen was, heeft mij meermalen gezegd, dat het de Joden hier te land nog veel te goed hadden; want dat de vloek hier maar gedeeltelijk aan hun voltrokken werd. Hij had een' verbazenden hinder, als hij den Jodenhoek in zijn geboorte stad (want mijn man was een Amsterdammer) doorging en daar die Synagogen zien moest... ‘O Truitje! Truitje!’ zeide hij eens tegen mij, ‘stap wat

{==77==} {>>pagina-aanduiding<<}

voort, stap wat voort, want die kerken zijn doornen in mijn oogen. Het verwondert mij, dat de toorn des Heeren ze niet verdelgt.’ Want mijn man, lieve Juffrouw! mijn man, was een regte Boänerges - een regte Boänerges was hij - nu met die woorden was hij ook bevestigd door den eerwaardigen Hanzewinkel....
Ik: Maar, Mevrouw! als wij nu eens van Joodsche ouders afkomstig waren, zouden wij dan ook, honderd, ja duizend tegen een, geen Jodinnen zijn, en hoe gaarn zouden wij dan toch eene kerk hebben, om onzen Godsdienst uit te oefenen. Ik heb het altijd zoo mooi gevonden in Amsterdam, dat daar ieder onzen lieven Heer kan dienen, zoo als hij begeert: hij mag dan Christen of Jood zijn....
De oude Dame: En mijn Dominé zaliger, Juffrouw! meende, dat veel van de plagen, die ons land en zijne geboortestad sedert de laatste jaren zijn overgekomen, straffen waren over de laauwheid der overheden op dat stuk. Mijn man had groote talenten ontvangen, en hij zou wel te Amsterdam Predikant geworden zijn, maar hij behoorde niet tot die laauwe. Hij was een ijveraar, een groot ijveraar ... maar in deze booze Eeuw zijn zulke mannen niet in trek.... Ik heb honderd malen gezeid: Dominé! Dominé! gij moet u niet moeijelijk maken, het zal u uwe gezondheid krenken ... en het is 'er op neêrgekomen, Juf-
{==78==} {>>pagina-aanduiding<<}
frouw! hij had vijf preken tegen den Antikrist gedaan - en onder zijn zesde preek overviel hem eene beroerte, want de ijver verslond hem.
Ik: Ik ben juist geene vriendin, Mevrouw! van het laauwe, maar ik kan het geene laauwheid vinden, dat de Overheid van eenig Land of eenige stad zijne inwoners toelaat, om elk op zijne wijze God te dienen.
De oude Dame: O ik hoor het al Juffrouwtje! ik hoor het al, de God dezer Eeuwe heeft ook uwe zinnen verblind. Nu begon Koo vuur te vatten, en luisterde mij in: ‘Geef dat onverdraagzaam wijf geen antwoord, zij is beneden uwe aandacht....’ Ik voelde dat hij gelijk had - en liet haar het laatste woord. Toen wij aan de Voetangel gekomen waren, reikhalsde ieder een, om 'er uit te komen; althans wij wipten 'er heel spoedig uit, en eer wij nog in het Logement gingen, bleef ik nog met Koo naar het gekrioel van het volk, dat uit de schuit kwam, kijken, en wat gebeurde'er nu? - De oude Dame, die de laatste uit de schuit kwam kruipen, raakte haar evenwigt kwijt, haar been glipte uit, en zij viel tusschen de schuit in ... en wie was de eerste, die toeschoot om haar te redden? Een der Joden, die met ons in de schuit gezeten had; een jonge vlugge knaap - schoot toe, greep de oude matrone onder de armen, en haalde haar van tusschen de schuit en den wal. Ik schrikte wel over den val van de oude Dame, maar ik kan niet ont-
{==79==} {>>pagina-aanduiding<<}
kennen, dat ik begon te meesmuilen, toen ik haar onverzeerd door dien jongen Jood ondersteund, de herberg zag binnen komen. ‘Nah doch, nah doch,’ zeî de brave jongen, ‘geef de oude Dame wat te drinken - de oude ziel is doch ellendig gevallen en geschrikt.’ 'Er waren zoo veel menschen zaamgeschoold, dat ik weldra de oude Dame geheel uit het oog verloor. Ik stond naast de moeder van den jongen, die zoo vlug was toegeschoten. - Ik wist dat niet, maar aan Koo gaf ik mijn genoegen te kennen, over de betoonde hulpvaardigheid: ‘Ja doch, Mevrouw,’ viel daarop eene bejaarde Jodin mij in de rede, ‘zoo is mijn Benjamin altijd. Hij kan doch geen mensch een ongeluk zien krijgen, of hij is 'er altijd bij. - Verleden week nog viel 'er een klein kind, een arm schaap, in Boomsloot - en mijn Benjamin was 'er bij - zonder een oogenblik zich te bedenken, sprong hij in den burgwal, en binnen vijf minuten stond hij met het kind weêr op den wal. Maar hij kan zwemmen als een endvogel.’ Gij hebt een brave zoon, vrouw! zeide ik. ‘Dat heb ik Mevrouw.’ - Hij is de jongste van ‘elf, maar hij staat zijn broêrs beschaamd te maken,’ was haar antwoord. Ik zag haar met zekeren eerbied aan - en de ontevredenheid, die ik bij de oude Dame tegen het menschdom had opgevat verminderde. In de schuit terug gekeerd zat ik weêr tegen over de onverdraagzame Da-
{==80==} {>>pagina-aanduiding<<}
me, en daar zij van het ongevalletje, dat haar overgekomen was, maar waaruit, zoo zij zeide, de Heer haar geholpen had, tegen mij begon te spreken, kon ik niet nalaten van haar toe te voeren, dat een uit de door haar zoo verachte natie toch de eerste geweest was, om haar te helpen. ‘'t Is hem,’ zeide de ondankbare, ‘'t is hem zeker om een fooitje te doen geweest. Nu ik heb het ondertusschen ook onder mij niet gelaten.’ Ik voelde, toen zij dit zeide, dat ik in staat was, om eene beleediging te zeggen ... en had alle moeite om te zwijgen, uit hoofde van den eerbied, dien men aan de jaren schuldig is. Ik was ondertusschen nieuwsgierig geworden, wat of wel de aanzienlijke fooi geweest mogt zijn, die zij aan den jongen gegeven had. Als die nu nog ruim was geweest, dan zou ik mij met de Dame hebben kunnen verzoenen ... want iemand, die onverdraagzaam en liefdeloos spreekt, en weldaden doet, toont, dat zijn hart beter gesteld is, dan hij zelf weet. Maar aan de Nieuwersluis gekomen, ontdekte zich tot mijn leedwezen de zaak geheel anders.... De oude Dame moest 'er ook weêr uit, en wat hoorde ik Benjamin zeggen. ‘Voorzigtiger, oude Dame dan aan den Voetangel, anders komt het u weêr een dubbeltje te kosten, als ik u weêr van tusschen de schuit en den wal moet halen.’ Koo vroeg hem daarop, of hij niet meer dan een dubbeltje van die deftige Dame voor zijn' gedanen dienst gekregen had. ‘Geen penning

{==81==} {>>pagina-aanduiding<<}

meer noch minder, mijn Heer!’ zeî hij. ‘Het was toch niet meer dan een dubbeltje waard, maar voor eene fatsoenlijke Dame is het wat te gering, wat zeg je, mijn Heer!’ - Koo was vol verontwaardiging, en zeî, terwijl de onverdraagzame en liefdelooze hem voorbij ging: ‘Ik heb vrij wat meer met een' zoo braven Joodschen jongen als gij zijt op, dan met een' ouden gierigen draak, in de kleêren van een Domine's weduw.’ - Toen wij door de Nieuwersluis waren, sprak de Dame niet meer, zij had waarschijnlijk de niet zeer sierlijke lofrede op haar gehoord, en, daar de Fransche militairen aan het zingen raakten, viel 'er geen discours van eenig belang meer voor. Aan de Roodebrug 'er uitgegaan zijnde, vond ik daar reeds eene dochter van de Wed. Beukelman, die mij uit de gegevene beschrijving terstond scheen te kennen, en mij benevens mijn broêr aan het huis van hare moeder bragt. Deze ontving mij op de minzaamste wijze, en bovenal trof het mij, toen zij zeide: ‘Wat mij en mijne kinderen betreft, wij zullen alles doen, om u het leven hier zoo aangenaam te maken als mogelijk is, maar zeker, zeer zeker zal het verschil zeer groot zijn tusschen den staat, waarin gij geweest zijt, en u thans bevindt.’ Ik beantwoordde dit met de betuiging, dat 'er reeds zoo veel onaangenaams met mij gebeurd was sedert eenige maanden,

{==82==} {>>pagina-aanduiding<<}

dat ik mij zelve zeer weinig moest kennen, indien ik mij niet zoodanig naar de verandering van stand, dien ik ondergaan had, wist te schikken, dat ik haar of hare dochters daar door eenigzins lastig zou zallen. Ik ben hier op een klein vertrekje gelogeerd - en schoon ik nog niets van de lieden zeggen kan, bij welke ik mij nu geplaatst vind, hebben zoo wel de moeder als de dochters een uitstekend goed voorkomen. Heden namiddag ga ik reeds aan den arbeid, en hoop mij zoo te gedragen, dat ik de liefde en achting van de brave Juffrouw niet geheel onwaardig ben. In het midden van mijne droefheid over den treurigen staat van onze familie, verheug ik mij, dat ik een handwerk geleerd heb, waardoor ik, nu de nood daar is, mij redden kan, en daar door, naast de Voorzienigheid, alleen van mijne vlijt afhange. Het afscheid tusschen Koo en mij was zeer aandoenlijk; hij heeft mij beloofd, zoodra hij iets bepaalds van Papa, die zich te Emmerik onthoudt, weet, zulks te zullen schrijven. Mama is nog met Mamsel Dorothea in huis ... maar Koo ziet haar weinig, en dat hij mij van haar verhaald heeft slrekt niet tot haar lof. O wat heeft zij veel schuld aan de rol, die onze ongelukkige Papa nu speelt.
Maar het wordt tijd, dat ik afbreke; alleen ik kan niet eindigen, zonder u ten ernstigste aan te bevelen, om Mevr. Verschuur uwe

{==83==} {>>pagina-aanduiding<<}

weldoenster met al die liefde en dankbaarheid te behandelen, welke eene deugdzame vrouw verdient, die zich over een ongelukkig meisje, aan welke zij geene verpligting, tot welkt zij geene betrekking heeft, zoo zeer ontfermt, dat zij haar geheel onder hare bescherming neemt. - Zorg toch voor de lieve patiente, die 'er, zoo ik vreeze, maar zeer kort zijn zal. Dat uwe vriendschappelijke hulp hare laatste oogenblikken zoo dragelijk als mogelijk make - en troost de brave moeder, door u als hare dochter te gedragen, wanneer de vreesselijke slag daar is. - Groet de lijderes, en wensch haar van mijnen wege het beste. Groet ook Mevrouw Verschuur hartelijk - dank haar nogmaals over de blijken van gastvrijheid ook aan mij bewezen - en schrijf eens, als gij lust hebt, aan

Uwe liefhebbende Zuster

Susanna Bronkhorst.




{==84==} {>>pagina-aanduiding<<}

Honderd twee en vijftigste brief.

De Heer Louis Kraaijestein aan den Heer Pieter de Graaf.


den Haag, 6. April.

Woedende van spijt, gloeijende van toorn, ziedende van wraakzucht vat ik mijn pen op.... De schichtige schoone heeft mij weder bedrogen - zoo erg bedrogen als ooit. - Gij hebt mij gezien, vol van de kalmste hoop, dat ik haar achterhalen zou, zoo verliet ik u.... Gij moogt wel zeggen, dat ik als een andere Apollo mijne Dafne vervolgde. - Ja! ja! hij was ook bedrogen met den boêl. Evenwel hij greep nog een handvol blaren - maar ik ... o als ik haar zoo nabij op het spoor gehad had.... Ik zou den ouden Peneus Jochemsz, die mij zoo schelmachtig bedrogen heeft, het santinnetje wel hebben weten te ontfutselen.... Ja Apollo was een loeris van een God. - Laffer kan een Schooljongen, die zijn pensum verloren heeft, niet praten, als hem Ovidius laat zeggen, toen Juffr. Dafne daar in een Laurierboom veranderd was:

{==85==} {>>pagina-aanduiding<<}


At conjux quoniam mea non potes esse 
Arbor eris certe, dixit, mea. 


En dat zeî de maloor, na dat hij

Sentit adhuc tepidare novo sub cortice pectus. 


Ik moest Santje zoo na in de kluiven gehad hebben ... maar wat zwets ik? ... Apollo was ten minste Dafne nog op het spoor, maar ik weet niet, waar zij gevlogen of gestoven is. Bij de oude meerkat Gibbon is zij niet - zij is niet bij haar voormalige chère Lotje.... Mijn brak Georg heeft dat met veel moeite en veel geld opgespoord. - Ik hield mij ondertusschen te Rijswijk op, in het gezelschap van Saartje, die mij met haar gewone vrijmoedigheid de hatelijkste verwijtingen doet. - Evenwel ik heb haar nu in eene betere luim gebragt. - Ik heb te Velp bij Arnhem een klein optrekje voor haar gehuurd ... en daar denkt zij binnen kort heen te trekken. Toen Georg gisteren van zijn vruchtelooze nasporingen te huis kwam, kon zij naauwlijks, in de tegenwoordigheid van dien hond, zich van lagchen bedwingen. Evenwel, toen ik begon te knarstanden en te stampvoeten, zoodat de halve cabanis dreunde, hield zij haar lachspieren in bedwang. En toen ik wat uitgewoed had, zeide zij, hare oogen vol guitachtigheid op mij slaande: ‘Het vrome meisje heeft waarlijk

{==86==} {>>pagina-aanduiding<<}

bij zekere gelegenheid de waarheid tegen mij gesproken....’ Wat zeî de heks? vroeg ik met veel drift ... ‘Het heiligje wilt gij zeggen,’ antwoordde zij, hare onderlip een weinigje vooruitstekende... ‘Het heiligje sprak van u ... en nadat zij zich wat ongerust gemaakt had, sloeg zij de oogen ten hemel ... en herstelde zich in een oogenblik, mijne hand met geestdrift grijpende ...’ ‘“Vergeef, vergeef mij, dat ik eenige oogenblikken u zoo lastig gevallen heb met mijne ongerustheid, lieve Mevrouw Meadows (want zoo heette ik toen nog) ik vergat voor een oogenblik het vertrouwen, dat ik op den Hemel vestigen moet.. neen! de goede Voorzienigheid zal voor mij wel waken.... Zij zal een onschuldig lam behoeden voor de klaauwen van dien tijger.”’ ... ‘Dat waart gij, mijn Heer! En tot nog heeft zij het geraden dat zij niet in die klaauwen gevallen is, dat lieve vrome geloovige meisje.... Ik begin waarlijk bijna te denken, dat zij gelijk heeft ... en dat 'er zoo een onzigbare beschermengel, even eens als een kapelletje, rondom haar zweeft....’ Ik werd door die taal op nieuw woedend en duwde haar toe: Houd die malle praatjes voor u.... Suse is beminnelijker met hare dweeperij, dan gij met uw ongeloof.... Een ongeloovig wijf kan zelf aan geen' man van smaak op den duur beha-
{==87==} {>>pagina-aanduiding<<}
gen.... Toen beet zij mij toe: ‘En ondertusschen gij zelf, mijn Heer! hebt mij de eerste lessen daarin gegeven ... toen ik misschien tienmaal meer geloofde, dan uw devote Santje dit oogenblik.’ Ik voerde haar tegen: Gij hebt die lessen u zelve gegeven ... ik bemoei mij met die historie niet ... maak maar, dat ik op het spoor raak om Suse terug te krijgen....
Saartje: Wel, liefste Heer! ik ben geen heks, geene tooveres....
Ik: Gij zult wel een heks worden, als gij ouder zijt.... Geen woord meêr, of gij maakt mij razend.... Toen zat ik eene heele poos te mijmeren, en op den grond te staren. Ik vroeg mij zelven, hoe is het mogelijk, dat Santje alle mijne pogingen teleur stelt. Zou de Hemel hare deugd in zijne bewarende bescherming nemen? ... maar hoevele ... brave ... meisjes zijn niet voor mijne listen bezweken ... de deugd en godsdienst van Susanna Bronkhorst zijn zeker van eene bijzondere soort.. maar neen! neen! wat grillen overweldigen een mensch, als hij zich in verlegenheden gewikkeld heeft.... 't Is door het bedrog, het opzettelijk laag bedrog van den pedanten doctoralen Quibus, den Beverwijkschen Jorisvaar, dat Suse voor een oogenblik aan mijne nasporing ontrokken is. Zou het niet best zijn, dat ik spoorslags eens naar de Wijk reed, en dien in haast eens een bezoek ging ge-
{==88==} {>>pagina-aanduiding<<}
ven ... nog vrij wat onvriendelijker, dan het vorige.... Ik kan hem gemakkelijk naar het Heere-logement lokken onder een' gefingeerden naam ... en als ik hem dan alleen bij mij heb - hem eerst door geld en goede woorden, en, zoo dat niet wil, dan door andere middelen bewegen, dat bij mij het alibi van Santje wijst. Sedert dat ik haar de eerstemaal zag met het besluit, dat zij de mijne worden zou, heb ik altijd haar verblijf ten minste eenigzins kunnen gissen. - Toen zij Loosduinen verlaten had, moest zij hoogst waarschijnlijk te Amsterdam zijn. - Maar nu ... waar is zij? - wat is haar overgekomen?
Ja Piet! door al mijn woeden heen, voel ik, dat ik haar toch lief heb ... zoo als ik nooit eene vrouw lief gehad heb ... o als ik mij begin in het hoofd te halen, of het ook mogelijk zou zijn, dat zij, in de uiterste verlegenheid gebragt, de handen aan zich zelve geslagen had ... maar neen! dat is onmogelijk.... Daar voor staan haar mijne gevoelens borg ... hare gevoelens? ... ja haar moed, hare deugd ... en wat niet al? - Woeste knapen, en zottinnetjes van meisjes mogen de toevlugt nemen tot wanhopige stappen ... maar een zoo voortreffelijk meisje als Suse, van zulke beginsels ... neen! zij kan onmogelijk door wanhoop vervoerd worden. - Zij heeft entre nous behalve dat alles nog eene bescherm godin - dat is - hare koppigheid; ja, laten wij het kind heeten, zoo als het waarachtig heet - als sprong zij

{==89==} {>>pagina-aanduiding<<}

uit wanhoop in het water, dan zou zij op de kurk van haar koppigheid blijven drijven ... want hoe groot hare deugden zijn, hare koppigheid is nog veel grooter. - Maar zou de meid geen ander ongeluk hebben kunnen bejegenen? - Zou het niet mogelijk zijn, dat zij op reis door den een of ander van onze soort was ontmoet; die hare verlegenheid bespeurd had ... neen! dat is onmogelijk. Heeft hare koppigheid reeds zoo vele maanden mij weêrstand kunnen bieden: het zal een ander niet gelukken, om binnen weinige uren haar te doen bezwijken ... o die gedachte was mij daar nog pijnelijker dan de andere. Liever had ik, dat zij dood, dan dat zij eens anders was ... Dood ... Suse ... dood! - neen! dan ... dan zult gij ook welras hooren, dat Kraaijestein niet meêr is.... Wat mag het toch zijn, Piet! dat mij, ondanks alles wat 'er gebeurd is, zoo aan Suse Bronkhorst verslaafd houdt? Zou het ook hare wezenlijke waarde zijn?... Zij heeft toch, Saartje mag babbelen wat zij wil - en met haar: ‘Zij is een meisje, in den volsten zin van het woord - net zoo goed als alle andere,’ als met een magtspreuk, alles willen afdoen; zij heeft, ik moet het u belijden, zij heeft eene inwendige voortreffelijkheid, buiten hare goddelijke gestalte en onuitdrukbaar schoon gelaat, die ik nog bij geen van alle de overige gevonden heb. Zij heeft, als zij van de ondeugd spreekt eene

{==90==} {>>pagina-aanduiding<<}

edelheid in hare gramschap, boven alle gemaaktheid verheven. Zou ook de Deugd zelve mij een kool hebben willen stoven. - Zou zij zich ook gepersonifieerd hebben in Suse? Dan was ik 'er toch erg aan, want haar hemelsche majesteit zou dan, als ik haar in mijne knuisten meende te pakken, als klinkklare ether naar boven kunnen vliegen - en hoe zou Kraaijestein dan te kijken staan ... maar laat mij maar zoo wat zwetsen en geforceerd vrolijk zijn ... het helpt mij niet - Suse is weg ... en ik heb geen spoor, waar zij is ... en als ik het immers wat anders, wat gematigder had aangelegd ... als ik eens van het oogenblik af, dat ik met haar kennis maakte ... alle oude kuren had vaarwel gezegd - of liever voorzigtig gaan bestuderen, hoe ik tot het onbegrijpelijk geluk zou komen, om Susanna Bronkhorst de mijne te maken. - o welk gelukkig man kon ik dan nu zijn! - 't Is uwe schuld - 't is de schuld van de geheele bende - 't is de schuld van Saartje - gijlieden hebt mij opgehitst ... en wat is nu het slot? - de vogel is mij ontvlogen, - - Ik heb wel eens om andere redenen gewenscht, dat ik de Groote Heer was - maar als ik nu zijne magt had ... dan zou ik u en al die kwade raadgevers één voor één laten stranguleren - en zoo ... zoo haar een ongeluk beloopen mogt hebben, zoo zij dood mogt zijn, blijft dan uit mijn bereik, want

{==91==} {>>pagina-aanduiding<<}

dan zult gij als slagtoffers vallen, om hare schim te verzoenen - en gij zult allen, allen geen uitgezonderd, vallen - en ik zal de laatste zijn. - Ja nu, nu voel ik, hoe fijn Katô Lescailje in de ziel van Herodes indrong, toen zij hem zeggen liet van Mariamne, die hij den hals had laten breken, want Heer Herodes was geen gemakkelijk Heer, als hij begon:

‘Maak dat zij weder leeft, of sta mij 't sterven toe.’ 


Als gij dan allen daar voor mij ligt - en ik overschiet - dan zal ik het Treurspel met mijn' dood bekronen. - Ik heb daar mijn idé aan Saartje medegedeeld - maar die zit te schateren van lagchen, en wenscht dan, dat de Heer Jan Vos weêr op mogt staan, om 'er een pendant van zijn Aran en Titus van te maken. - Het kreng zegt, dat gij de plaats van den moor bekleeden zult, omdat uw breed gezigt veel van het moorsche heeft. - Zij raadt mij, om in de Haagsche Courant eene advertentie te plaatsen van een Jagthond, fraai van haar en pooten, spits van bek, en de ooren een weinig druilend latende hangen, verloren tusschen de Beverwijk en Haarlem ... enz. enz. Hoe durft het de ellendige wagen, om zulke spotternijen uit te slaan.... Zij hield ook spoedig op, want het vuur begon uit mijne oogen te springen; en ik voelde, hoe mijne tien vin-
{==92==} {>>pagina-aanduiding<<}
gers in mijne vuisten te zamen trokken. Ja 't was haar geluk, dat Toby boven kwam, mij op mijn knie sprong en mij eene Engelsche print liet zien verbeeldende een' grooten hond, die een kind uit water haalde.... ‘Is dat geen mooije print, mijn Heer!’ zeide de jongen, ‘dat was een goede hond ... die print heb ik van Tante Bronkhorst ... en die zeî “dat ik Lord geen kwaad zou doen, omdat de honden zulke trouwe beesten zijn... Als gij boos op Lord wordt, kijk dan eerst in die print,” “zeî ze,” “en dan zult gij hem niet slaan.”’ Saartje ziste door haar tanden. ‘Dat sentimenteel nufje...’ En ik misgunde de print aan den jongen ... die van mijn' schoot sprong ... zeggende - ‘maar Tante Bronkhorst is nu - is nu weg - en komt nooit weêr....’ Hoe denk je Piet! - dat ik te moê was.... Bij mijn ziel 'er ging een koude gril door mijn hart ... en boven mijn neus begon het te tintelen, net zoo als toen ik een jongen zijnde voor het eerst de Dankbare Zoon zag spelen... Maar ik moet uitscheiden. - Lees deez' brief niet voor aan de maats - of lees hem voor, wat verschilt het mij. - Zoo lang ik niet weet, waar Susanna is, verschilt mij niets op de wereld. - Maak dat ik binnen drie dagen weet, waar Suse is, zoo gij 'er eenig belang in stelt, dat ik ben en blijf

Uw Vriend

K.




{==93==} {>>pagina-aanduiding<<}

Honderd drie en vijftigste brief.

Mejuffr. Charlotte Elzevier aan Mejuffr. Susanna Bronkhorst.


den Haag, 9. April.

Lieve Vriendin!

Daar gij mij de gelegenheid op eene toevallige of kunstige wijze benomen hadt, om u, staande uw verblijf in Haarlem ten huize van Mevrouw Verschuur, over het door uw gevormd plan van leven, en uwe reeds gemaakte verbindtenis te schrijven, en dus mijn gevoelen daar over toch te laat zou gekomen zijn, heb ik mij genoodzaakt gezien, om toe te laten, dat gij dezen gewigtigen stap deedt, zonder dat ik nadere aanbiedingen van mijne zijde konde vernieuwen. Papa en Mama waren geheel uit het veld geslagen, als ik hun berigtte, dat gij reeds naar Utrecht op reis waart, toen ik uw' brief ontving - en wij geraakten allen in eene gemelijke luim.... Mij bovenal was den geheelen dag alles te veel ... en geen wonder ... welk eene aangename schilderij had zich mijne vooruitloopende verbeelding gemaakt.... Binnen weinige dagen had ik gehoopt, u op den

{==94==} {>>pagina-aanduiding<<}

ouden voet hier bij ons aan huis te zien ... en dat in het bekoorlijkste jaargetijde. Aan de Haagsche Vliet heeft Papa een klein Buitentje digt bij Voorburg gehuurd.... O welke zalige uren had ik mij voorgesteld met u daar te zullen doorbrengen! ... Maar gij hebt liever verkozen onder vreemden u het onverdiend lot der dienstbaarheid te getroosten, dan bij eene, u zoo hartlijk liefhebbende, vriendin in zoo volkomen vrijheid te leven, als zij zelve, geheel overeenkomende met dien stand, waarin gij geboren en opgevoed zijt: daar ik u echter ken, en gij zeker oordeelt pligtmatigst gehandeld te hebben met deze keuze, zal ik trachten te zwijgen over dit onderwerp, dat mijne ouders en mij echter zoo hoog ligt, dat wij bijna van niets anders kunnen spreken. Dewijl nu toch de stap gedaan is, hoop ik bovenal, dat gij u niet in uwe meening omtrent den Heer Kraaijestein bedriegen zult. Papa raadt u, dat gij toch voorzigtig zijn zult en acht geven, of de ondeugende man misschien eenige pogingen doet, om bij Mejuffr. Beukelman of eene harer dochters in kennis te komen, want hij gelooft, dat het maar zeer kort duren zal, of hij zal door den een of ander onderrigt zijn, waar gij u onthoudt, schoon wij en Madam Gibbon zeer zorgvuldig ons wachten zullen, dat het door ons niet bekend wordt. Zelfs heeft Papa mij geraden de brieven aan u in een couvert te doen, dat alleen aan Mejuffr. Beukelman

{==95==} {>>pagina-aanduiding<<}

houdt, en hij is van gevoelen, dat gij dit aan uwe Zuster en Broeder, en de weinigen, met welke gij buiten mij korrespondentie houdt, mede zoudt verzoeken. Hoe langer het geheim blijft, hoe beter. Zoo gij misschien eenig belang stelt, om te weten, waar zich uw vervolger onthoudt, dan kan ik u zeggen, dat hij hier in den Haag omzwerft. Papa heeft van daag een' Heer gesproken, die hem in het Fransche Koffijhuis had aangetroffen. Hij was in een heel slecht humeur - en tegen zijn gewoonte, stil en ingetrokken ... en 'er kwam geen enkele kwinkslag uit.... O met hoe veel genoegen vernam ik, dat die ondeugende berokkenaar van het ongeluk mijner beste vriendin ook zijn leven door kwellingen verbitterd ziet.... Niet alleen om uwen wil ... maar om zijnen wil bovenal wensch ik, dat hij, zoolang het mogelijk is, onkundig blijve, waar gij u onthoudt. Ik zou zelfs wel willen uitstrooijen, dat gij bij ons in een achtervertrek u opgesloten hadt ... maar de baldadige karel zou dan spoedig onder een of ander voorwendsel een bezoek aan mijn' Papa geven ... doch stappen wij af van dat hatelijk onderwerp, om u gerust te stellen wegens uw verzoek, omtrent het portrait van die waardige vrouw, waarop gij zoo hartelijk gesteld zijt.
Papa heeft, gelijk gij weet, een klein, waar fraai kabinetje schilderijen, dat hij, schoon langzaam, van tijd tot tijd vermeerdert met uit-
{==96==} {>>pagina-aanduiding<<}
gezochte stukken van Inlandsche meesters – hij korrespondeert daarover dikwijls met een' kunstvriend te Amsterdam - dezen heeft hij opgedragen, om zich dat portrait eigen te maken door middel van een der Curatelen in den Boedel, wanneer het zooverre komen mogt, dat dezelve openlijk verkocht wordt. Papa denkt, dat het zich ook wel zoo zal laten vinden, dat dit portrait niet aan eene openbare ten toonstelling bloot sta, althans hij zal daar zooveel mogelijk zorge voor dragen, en zeker, zeer zeker zal het uw eigendom worden, vrees daar niet voor. Wij zijn blijde, dat wij ten minste door iets in staat zijn, om u eenig genoegen te geven. Mama merkte aan, gij weet hare wijze van zeggen, en zult 'er die dus wel bij denken. ‘Het schijnt waarlijk, dat de fierheid van Suse toeneemt bij het toenemen van haar tegenspoed. Hoe meerder hulp zij schijnt te behoeven, hoe bezorgder zij is, dat zij onder eenige verpligting zal gebragt worden.’ Waarlijk ik moet Mama volkomen gelijk geven. Zij was even min als Papa of ik voldaan over de terugzending van den ring - en mijne ouders hebben besloten dien voor u te blijven bewaren, tot dat eens de tijd geboren wordt, waarin gij, minder geschokt door tegenspoeden (want Papa zegt, die woeden toch ook eenmaal uit als hevige stormen) 'er geene vernedering in vinden zult, dat dezelve u door de vriendschap hergeven

{==97==} {>>pagina-aanduiding<<}

wordt, die u een der braafste vrouwen tot een aandenken aan haar persoon, en tot een zegel van onze vriendschap, bij haar' uitersten wil, vermaakt had.
Ik heb uwen brief aan Mad. Gibbon eigenhandig bezorgd. Zij was in eene vrij vrolijke luim, want zij had eenig berigt ontvangen wegens het schip de Maasnimf, waarop haar Neef de Klerk zich bevindt. Zij had in een kourant gelezen, dat hetzelve, in goeden staat, in volle zee gepraaid was door een West-Indischvaarder, die eenige dagen geleden in Texel was binnengekomen. 'Er is toch iets bijzonders in de betrekking tusschen bloedverwanten. Het schijnt toch, dat 'er banden van de natuur tusschen dezelve liggen, die nog verder reiken, dan die tusschen ouders en kinderen. Ik wil gaarne gelooven, dat die de Klerk een zeer verstandige en knappe jongen is, maar ik geloof toch, dat de liefde tot het Neefje Tante, hoe verstandig zij in alle andere gevallen is, een vergrootglas in de hand geeft, als zij van hem spreekt. Zij had naauwelijks uw' brief ingezien, of ik moest van haar het nieuws vernemen, dat het schip de Maasnimf gepraaid en in goeden staat gepraaid was. - Zij had de kourant zelfs voor haar liggen, en berekende uit de plaats, waar het schip zich toen bevond, dat de Klerk, als de gelegenheid gunstig was gebleven, nu misschien te Paramaribo kon wezen, ‘God geef toch,

{==98==} {>>pagina-aanduiding<<}

dat hij 'er gelukkig mag komen,’ voegde zij 'er bij, ‘en onder de weinige wenschen, die ik misschien te dikwerf herhale, is zeker deze de voornaamste, dat ik hem voor mijn' dood gelukkig en gezond in het vaderland mag zien terug keeren. O 't is de eenige - volstrekt eenige, die mij van mijne familie is overgebleven - en dat is het niet al,’ vervolgde zij met een ongemeen vuur, ‘maar ik heb den jongeling lief, omdat hij zoo uitmuntend braaf is. Ik heb deze week een zijner gewezen patronen uit Dordrecht bij mij gehad, dien hij tot zijn zaakwaarnemer, ten tijde van zijn afwezen, had aangesteld. En bedenk eens, welk een verrassende boodschap die Heer mij brengen kwam ... iets waaromtrent ik volstrekt geen vermoeden kon hebben, want toen hij afscheid bij mij kwam nemen, had hij 'er geen woord van gesproken. Ik heb bijna letterlijk onthouden, wat die Heer tot mij zeide, zulk een' diepen indruk heeft het op mij gemaakt. Na dat die Heer zich had laten aandienen, en hij gevraagd had, of ik Madam Gibbon was, zeide hij: “Ik ben een Participant van het kantoor van van dër Zwaan en de Lange, dat gij zeker door uw Neef Cornelis de Klerk wel zult hebben hooren noemen, althans hij is vier jaren bij ons geweest.... Hij is, gelijk gij weet, thans op reis naar de

{==99==} {>>pagina-aanduiding<<}

West.... Bij zijn vertrek heeft hij mij qualificatie gegeven, om zijne zaken te bezorgen; en onder anderen mij belast, om u eene fom van zes honderd guldens in het begin van deze maand ter hand te stellen, en daarmede alle half jaar tot zijne terugkomst, die toch spoediger in kan vallen, te continueren. Ik heb hier een quitantie op een Haagsch kantoor; waar gij alle oogenblikken het geld kunt laten halen.”’ ‘Ik stond zoo versteld, dat ik naauwelijks kon spreken.... Die Heer zag mijne verwondering, en ging voort, “Ik zie, dat gij u meer of min verwondert, maar kan u iets van den braven jongman verwonderen, die u daarenboven zoo hartelijk, zoo kinderlijk bemint. Hij was bekommerd, dat gij misschien staande zijn afwezen aan iets gebrek zoudt hebben, daar hij jaarlijks gewoon was u eene kleinigheid, zoo als hij het noemde, over te maken.”’ ‘O barstte ik toen uit, nu, nu weet ik dan eerst, van wien ik jaarlijks dat present van driehonderd guldens ontving.... Ik heb altijd gedacht, dat het van een mijner eléves kwam ... en 't is van mijn' Neef de Klerk gekomen. Hij heeft van het geld, dat hij met zoo veel vlijt verdiende, mij zulk een aanzienlijk present jaarlijks gedaan, zonder dat ik ooit in staat geweest ben, om hem mijne dankbaar-
{==100==} {>>pagina-aanduiding<<}
heid te betuigen. - “Zoudt gij dat anders van hem verwachten,”’ ‘ging die Heer voort,’ ‘“dan kent gij hem niet.... Gij zoudt ook dit niet geweten hebben, indien ik als de waarnemer van zijne zaken geene penningen verkoos af te geven, dan waarvoor ik mij bij quitantie in allen gevalle behoorlijk kan dechargeren.”’ ‘Toen ik te kennen gaf, dat deze som zoo verbazend groot was, in vergelijking van voorheen, gaf hij mij te verstaan,’ ‘“dat de Klerk hem gezegd had, dat hij het sommetje wat vergroot had, omdat zijne omstandigheden zooveel ruimer geworden waren, en omdat de jaren van zijne Tante Gibbon zoo begonnen te klimmen, dat die meerdere ondersteuning haar wel te pas zou komen.”’ - En nu liet Madam Gibbon eene lofrede volgen op de Klerk, in zulke verheven bewoordingen, als ik haar bijna nimmer over iemand heb hooren gebruiken, of het moest over haar zijn, aan welke ik het genoegen heb te schrijven. - Denk echter niet, dat een verkeerd beginsel van jaloezij mij eenigzins bekropen heeft - o neen! ik geloof, dat de brave, de edele Gibbon, regtmatige redenen had, om den Heer de Klerk zoo te prijzen. Onder de veelvuldige trekken, die zij van zijn karakter als kind en jongeling, toen zijne moeder nog leefde, verhaalde, was mij het allerbijzonderst, dat hij volstrekt onbe-
{==101==} {>>pagina-aanduiding<<}
kend scheen te zijn met die aandoening, welk men den naam van vrees geeft. Madam Gibbon schreef dit gedeeltelijk toe aan de opvoeding, die hij ontvangen had, want hare overleden zuster had mede die geaardheid. Die was altijd gewoon te zeggen, als iemand te kennen gaf, dat hij voor dit of dat vreesde, ‘De vrees is de slechtste raadgeefster en de ongetrouwste gezellin.’ -
Maar gij zult waarschijnlijk nieuwsgieriger zijn, om te weten, wat Madam Gibbon over den inhoud van uwen brief zeide. Zij kende uwe gevoelens, en uwe denkbeelden van onafhankelijkheid, en daarom was zij, schoon het haar zeer leed deed, dat gij de zaak van dien kant alleen inzaagt, 'er niet zeer verwonderd over. Zij wist, want nu het toch beslist is, wil ik dat voor u niet verbergen, zij wist zelf bijna niet, of zij, in uw geval geplaatst, niet eveneens als gij, zou handelen. Zij had zelfs onder het schrijven van haren laatsten brief, om mijn verzoek tot het tegendeel te ondersteunen, gevoeld, dat hare drangredenen niet zeer klemmende waren. Toen gaf zij mij eene les, die wel van zeer goeder harte kwam, maar welke ik echter geheel niet noodig had, om namelijk, daar gij u nu zoodanig vernederd hadt, u even hartelijk te blijven beminnen, dewijl gij in hare oogen, en ook in de mijne, juist door dit gedrag betoonde, dat het volhoudend pligtmatig handelen in alle omstandigheden des le-
{==102==} {>>pagina-aanduiding<<}
vens, waarvan gij zoo dikwerf met zooveel ernst en vuur gesproken hadt, nu dadelijk door u betracht werd. In het kort, Suse! Madam Gibbon prees uw' stap meêr, dan dat zij dien laakte ... alleen vond zij, dat gij tot denzelven spoedig genoeg gekomen waart, maar zij vertrouwde, dat gij door Mevrouw Verschuur wegens het karakter en de omstandigheden van Mejuffrouw Beukelman zoodanig zoudt zijn ingelicht, dat gij u deswegens wel zoudt kunnen verdedigen. – Begrijp eens Suse! hoe zeer zij met u ingenomen is, zij zou morgen dien dag uw voorbeeld bij hare eléves gebruiken, om haar te overtuigen van de noodzakelijkheid, om zich vlijtig in nuttige handwerken te oefenen, omdat niemand, in welkeen'stand ook geplaatst, weet, of die niet misschien ter eeniger tijd de bron van onderhoud en bestaan voor haar zouden moeten opleveren. Wij hebben haar daarover ook wel hooren uitweiden - en dan was zij gewoon dit te bekrachtigen met het voorbeeld van zoovele ongelukkige Emigranten, die door den vreemden loop der wereldsche zaken uit den schoot der weelde in de grootste armoede gezonken waren, en alleen hun levensonderhoud door die handwerken gevonden hadden, die zij als liefhebberijen in hunne jeugd geleerd hadden. Zij zelf immers had eene Prinses gekend, die in haren hoogen ouderdom, na het verlaten van haar vaderland in zoodanige armoede vervallen, en van alle

{==103==} {>>pagina-aanduiding<<}

vroegere aanbidders verlaten was, dat zij het noodig onderhoud des levens door de borduurnaald zocht en vond. - O hoe weinig dacht ik toen, dat gij, mijn lieve vriendin, wel langs eenen anderen weg, maar echter ook in zoodanige omstandigheden komen zoudt, dat gij, wilde gij uw stelsel van onafhankelijkheid getrouw blijven, eene gelijke toevlugt zoudt moeten zoeken. Evenwel, en dit troost mij, dit stelt mijn hart gerust, gij zijt niet van uwe vrienden en vriendinnen verlaten.
Sta mij alleen toe u nu bij onze vriendschap, althans bij mijne vriendschap, die zoo warm is als immer, te mogen bidden, dat, zoo 'er zich omstandigheden mogten opdoen, dat gij u in eenige verlegenheid hoegenaamd bevindt, gij dan tot niemand dan tot mij of mijne ouders uwe toevlugt nemen zult. Beloof mij dit, en ik zal geruster zijn, dan ik thans ben. Schrijf mij dit spoedig, en vooral, hoe het u in uwen nieuwen kring bevalt. Papa en Mama laten u hartelijk groeten, als mede Madam Gibbon. Geloof mij, onverandelijk,

Uwe hoogachtende en liefhebbende

Lotje.




{==104==} {>>pagina-aanduiding<<}

Honderd vier en vijftigste brief.

Mejuffr. Wilhelmina Bronkhorst aan Mejuffr. Susanna Bronkhorst.


Haarlem, 11. April.

Waarde Zuster!

Gisteren avond ten tien uren is dat gebeurd, hetwelk ik reeds vreesde, toen gij van ons vertrokt, dat niet ver af was. Mijne vriendin is overleden. - Ik moet mijn hart wat lucht geven, en daarom zal ik aan u schrijven. - Nooit ben ik zoo aangedaan geweest - ik dacht niet, dat die schok mij zoo getroffen zou hebben - en ik behoef u niet te zeggen, dat Mevrouw Verschuur in de diepste droefheid gedompeld is.... Het was ook haar eenig kind en zulk een lief meisje. Uren heb ik aan haar bed doorgebragt, en den laatsten nacht voor haar sterven heb ik bij haar gewaakt. O dien nacht, Suse! dien nacht zal ik nooit vergeten. Haar Mama was naar boven, en zij verzocht, dat de meid, die met mij bij haar zou oppassen, zou heen gaan, omdat zij met mij nog wat in 't geheim had te spreken, zeggende: ‘dat ik wel schellen zou, als 'er iets noodig

{==105==} {>>pagina-aanduiding<<}

was. En nu verzocht zij, dat ik voor haar zou gaan nederzitten. Zij stak daarop hare dorre bleeke hand mij toe en greep daarin de mijne. ‘Hoor, Wimpje!’ zeî ze met, eene flaauwe stem, ‘'t Zal niet lang meer duren, dat ik bij u ben. Ik heb het aan het schouder ophalen van den Docter, toen hij mij daar straks bezocht, wel begrepen. O ik zou zoo gaarne, zoo gaarne nog wat hebben blijven leven ... maar die hoop is over ... en voorbij ... (hier rustte zij een poosje, en ging toen weder dus voort.) Ik hoop, Wimpje! dat de goede God mij genadig wezen zal ... want, zoo jong als ik ben, ik heb zoo niet geleefd, als het behoorde. - O die school van Madam Guyon, daarop ben ik bedorven - gij waart gelukkig, dat gij maar in den halven kost geweest zijt - maar ik - o ik kwam 'er zoo onschuldig, als ik vertrouw, dat gij nog zijt – maar het duurde kort, zeer kort. - 'Er waren meisjes, wat ouder dan ik - die spraken mij van zaken, waarvan ik nooit gehoord had - lieten mij boeken lezen, die ik nu verfoei, maar die ik toen met gretigheid verslond - vertoonden mij prenten, die mijne verbeeldingskracht in vuur en vlam zetten - het bloed kookte mij in mijne aderen - ik geraakte geheel in bedwelming - in 't kort, lieve Wimpje! een onuitbluschbaar vuur van wellust ontbrandde in mijn

{==106==} {>>pagina-aanduiding<<}

hart.’ (Hier moest zij weder door hare zwakheid eene geheele poos zwijgen, en schoon ik haar bad, om toch hare rust te houden, en zich niet met spreken te benadeelen, hervatte zij na eenige oogenblikken.) ‘Neen, Wimpje! al vermoeit mij het spreken - mijn leven is toch niet te rekken.... Misschien, dat God mij genadiger zijn zal, omdat ik u gewaarschuwd heb. - O Wimpje! zijt maar drie jaren jonger dan ik.... Gij kunt ook nog wel meisjes aantreffen, die, tot schande van hare sekse, zich niet schamen, om u zeer onbetamelijke en slechte dingen te zeggen.... O ik bid u ... ik bid u ... maak, dat gij uit haar gezelschap weg komt, zoodra als gij merkt, dat gij begint te blozen over iets, het geen zij u zeggen ... vergeet ... vergeet, zoo veel gij kunt, hetgeen zij u gezegd hebben ... en gij zult nooit zoo ongelukkig worden, als ik ben – (na een poos zwijgens) o als 'er ooit eene onreine beweging in uw hart oprijst, denk dan aan dit oogenblik ... aan dezen nacht.... O zie deze magere handen – deze dunne armen zonder vleesch. - Zijn mijne kaken niet ingevallen? - Zijn mijne lippen niet zoo blaauw als lood? - Staan mijne oogen niet flets en zonder vuur? -- Ja! ja! voorleden week schrikte ik voor mij zelve, toen ik 3, voorbij mijn' spiegel ging ... en het even waagde om 'er in te kijken. - Hoort gij wel

{==107==} {>>pagina-aanduiding<<}

den benaauwden gang van mijnen adem?...’ (Hier overviel haar eene zware vlaag van hoesten, en het duurde wel een half kwartier, eer zij voort kon gaan) ‘In zulk ... in zulk eene vlaag zal ik blijven.... Wanneer ... wanneer ooit, vriendin! de verleiding u mogt aanvallen ... o ik bid u, denk ... denk dan aan mij. Ik was een bloeijende roos ... en nu ... nu ... gij blijft bij mij uit medelijden, maar ik ben immers een afschuwelijk voorwerp ... zoo ... zoo Wimpje ... zoudt gij ook kunnen worden....’ (Na weder een poos te zwijgen, liet zij mijne hand los, en legde hare dunne vingers in elkander, en dus hoorde ik haar bidden, ik heb het bijna letterlijk onthouden) ‘O God! hoe vele zaligheden -- hoe vele aardsche genoegens heb ik zelve verwoest.... Hoe veel geluk had ik nog kunnen verspreiden - hoé velen gelukkig kunnen maken! - en nu ... o God! moet ik de eeuwigheid, ingaan met eene ziel, vol bekommering en angst ... vol verwijtingen over botgevierden zinnelijken lust ... klein, o God! klein is het onderscheid tusschen mij en een zelfs- moordenares. - O God! laat mijn voorbeeld eene waarschuwing zijn voor mijne, tijdgenooten, en bijzonder voor die lieve vriendin, die hier aan mijne zijde zit.... Zijt mijne ziel genadig!’
Ik was zoo ontroerd, Suse! dat ik naauwe-
{==108==} {>>pagina-aanduiding<<}
lijks spreken kon, en ik bad haar, dat zij zich niet meer zou vermoeijen - maar zij rustte niet, voor dat ik haar beloofd had, dat ik mij aan haar voorbeeld zou spiegelen, en mij zou wachten voor den weg, dien zij bewandeld had, zoo drukte zij zich uit - en toen ik haar dat beloofd had, kwam 'er een vrolijke glans op haar gelaat: ‘Zoo, zoo,’ barstte zij in vervoering uit, ‘zoo heb ik dan genoegzaam stervende nog eenig nut gesticht. O leg mij nu neder, bleef nu die hoest nog een poosje weg - dan zou ik misschien, nog eenmaal gerust kunnen slapen.’ Het was, lieve Suse! of haar wensch verhoord werd, want zij sliep, na dat ik haar had neêrgelegd - een uur zonder hoesten. Het halen van haar borst was wel ijsselijk, maar zij sliep toch.... Evenwel dit was de laatste maal, dat zij geregeld liep. Toen zij uit dien slaap wakker werd, was zij doodelijk benaauwd ... en ik had met de meid, die met mij bij haar waakte, een’ zeer ellendigen nacht. Al vroeg in den morgenstcond lieten wij Mevrouw Verschuur oproepen, omdat wij meenden, dat zij stikte, maar wij hadden ons daarin bedrogen.... ‘Er moest nog één dag van ellende door het ongelukkige meisje geleefd worden, in groote benaauwdheden ... of liever zij lag bijna den geheelen dag te sterven. Ik ben niet in staat, zuster! om u te beschrijven, hoe zij gesteld was, een paar uren voor haar’

{==109==} {>>pagina-aanduiding<<}

dood - toen zij afscheid nam van hare Mama: ‘God vertroost u,’ zoo sprak zij bij lange tusschenpoozing, ‘God vertrooste u, lieve Mama! gij verliest een kind - dat u lief had - maar anders een onwaardig - kind. - Gij verliest mij door - mijne eigen schuld - God vertrooste u!’ - O hoe bitter - bitter bedroefd was Mevrouw Verschuur bij dit afscheid. - Nu - nu begon hare ongelukkige Leentje, na nog ééne hevige vlaag hoestens, stil te leggen. - De ademhaling werd korter en korter. - Hare oogen stonden nog open, maar ‘t was of zij mij niet zagen; en op haar reeds ingevallen gelaat vertoonde zich rondom den mond een scherpe trek, dien ik nog niet gezien had - ‘t was of haar adem al hooger en hooger ging. - Of het nieuwsgierigheid was, of wat het ware, weet ik niet, maar ik bleef bij mijn stervende vriendinnetje zitten, en hield mijne oogen onafgebroken op haar gevestigd. - Nu rekte zij zich uit - gaf twee snikjes - het hoofd zonk, als of het slap hing, op haar borst neêr - en het was met haar gedaan.... O ik kon nog niet gelooven, dat zij dood was, maar een der oppasters verzekerde het mij - en overtuigde mij, door een’ spiegel boven haar mond te houden, dat zij niet meêr adem haalde - daar ‘er zich geen waassem meêr vertoonde. - Nu bragt ik aan haar broeder, die zich verwijderd had, het afgrijsselijk berigt - zij barstte in

{==110==} {>>pagina-aanduiding<<}

een luid gejammer uit ... ging naar het bed - kuste het voorhoofd van de overledene - en hare oogen ten hemel heffende, zeide zij: ‘O God! zij is dood - mijn Leentje is dan dood - en ach! dat ik haar zoo heb moeten verliezen - (zich tot mij wendende) Wimpje! Wimpje! - dat ik haar zoo heb moeten verliezen!’ - Zij wendde zich nu van het lijk, en verliet met mij het vertrek, maar had bedaardheid genoeg, om te doen zorgen, dat eer ‘er iemand het lijk aanroerde, de Docter ontboden werd, om te onderzoeken, of zij wezenlijk gestorven was, ‘want,’ zeide zij, ‘schoon ik wel geloof, dat mijn, Leentje ‘er geweest is, eene bezwijming was toch mogelijk’ - De Docter kwam spoedig, en bevestigde den dood van mijne vriendin. - Mevrouw Verschuur is bij vlagen zeer bedroefd, maar heeft het geluk van te kunnen schreijen - en dan schreijen wij zamen ... want ik hield heel veel van Leentje. O zij was in den grond van haar aard een goedhartig en lief meisje.... zij zou alles gedaan hebben, om een ander eenig genoegen te bezorgen.
Gij kunt wel denken, Suse! hoe bedroefd ik ben, en moogt vrij gelooven, dat alles al een’ heel diepen indruk op mij gemaakt heeft. Ik zou ook wel een ongevoelig meisje moeten zijn, als ik daar over niet bijzonder aangedaan was. En die raad, welken Leentje den laatsten nacht van haar leven aan mij ge-
{==111==} {>>pagina-aanduiding<<}
geven heeft, o dien zal ik, dit verzeker ik u, niet ligt vergeten. Ik hoop, dat God zal geven, dat ik bewaard blijf voor het gezelschap van zulke slechte meisjes als Leentje had aangetroffen; maar als ik ze aantrof, o dan geloof ik, dat haar raad, dien zij mij genoegzaam met stervende lippen gegeven heeft, in mijn' geest levendig zal opkomen - en al vergat ik dien, o dan zal nog het akelig gezigt van mijn afgestorvene vriendin voor mijn' geest zweven.... Op de kamer, waar ik dezen schrijf, hangt het portrait van Leentje, geschilderd, even voor dat zij naar Amsterdam vertrok. O als ik dat aanzie, dat lief blozend rond aangezigtje, met helder schitterende oogen - en ik ga dan naar het nu zoo akelig origineel, bijna in een geraamte voor haren dood veranderd - dan, dan breekt het klamme zweet mij uit ... en ik bid God, dat Hij mij bij mijne goede voornemens beware. -
Heden morgen bij het ontbijt heeft 'er tusschen Mevrouw Verschuur en mij een zeer aandoenlijk gesprek plaats gehad. ‘Nu is mijn Leentje weg,’ zeide de Dame, ‘en ik ben geheel kinderloos. - Al de vijf kinderen, die God mij gegeven had, zijn mij nu voorgegaan. Twee heb ik zeer jong verloren - beide voor dat zij twee jaren oud waren - het derde, een lieve jongen, verloor ik, op zijn zesde - en mijn andere zoon was reeds een knaap van twaalf ja-
{==112==} {>>pagina-aanduiding<<}
ren ... en nu, nu is mijn Leentje, ook weg....’ Ik begon weder te schreijen, en zeide: Mevrouw! gij zijt wel ongelukkig. ‘Dat ben ik, kind,’ antwoordde zij, en vatte mijne hand. ‘Mijn brave man, dien ik nu vier jaren geleden verloren heb, heeft gelukkig den dood van ons laatste kind niet mogen beleven.... Hij was van onstuimiger aard dan ik.... Hij zou wanhopig geweest zijn. Evenwel dezen slag, Wimpje! zal ik niet te boven komen. Zoo eenzaam verlaten, geheel verlaten te zijn, in zijnen ouderdom, is eene harde, zeer harde zaak. Ik begrijp, dat dit nu toch mijn lot zal zijn, ten zij gij u over mij ontfermen wilde.’ Ik? Mevrouw! zeide ik met verwondering ... ik mij over u ontfermen? ‘Ja, gij mijn kind!’ ging zij voort: ‘gij kunt u over mij ontfermen. Ik heb dezen nacht niet geslapen, dat begrijpt gij, maar onder de troostrijkste gedachten, die ik in mijn waarlijk zeer onaangenamen toestand gehad heb, was 'er eene, die al meêr bij mij was opgekomen, (en ik heb uwe zuster reeds van verre, toen zij hier was, daar iets van laten voelen) of gij namelijk genegenheid hebben zoudt, om bij mij te blijven wonen. Ik heb geene familie dan zeer verre Neven en Nichten, die zich weinig met mij bemoeid hebben, en nu misschien, na den dood van mijne lieve dochter, mij uit eigen-
{==113==} {>>pagina-aanduiding<<}
batige beginsels wel zullen kunnen opzoeken, maar ik reken, dat de betrekking tusschen mij en hen zeer gering is, althans dat zij zich nooit over mij met regt zullen kunnen beklagen. Indien gij dus genegen zijt, om bij eene bedroefde, van haar laatste kind beroofde, moeder te blijven wonen, indien gij genegen zijt, om de gebreken en sukkelingen van mijnen ouderdom door uw gezelschap te helpen dragelijk maken, dan beloof ik u, zult gij meer dan een oude vriendin in mij aantreffen.... Ik zal moederlijk voor u zorgen ... en ik vertrouw, dat de genegenheid, welke gij mijne dochter hebt toegedragen, mij mag doen hopen, dat....’ (Nu kon ik het niet langer uithouden, maar, schreijende en snikkende zeide ik, hare handen kussende, en ik geloof, dat zij nat werden van mijne tranen): Lieve Mevrouw! spreek toch zoo niet. O gij weet, gij weet immers, wat 'er met mijn' Papa gebeurd is ... al de verpligting zou van mijne zijde zijn, indien gij mij vergunnen wilde bij u te mogen wonen.... Ik zal u altijd lief hebben, als of ik uw kind was. ‘Zult gij ... zult gij,’ zeide zij: ‘Neen! goede meid! zoo lief als Leentje mij had, kunt gij niet ... want zij was mijn kind ... maar gij wilt dan gaarne bij mij blijven? Nu ... dan geen woord meer hier over ... gij blijft bij mij - en ik zal voor

{==114==} {>>pagina-aanduiding<<}

u zorgen.’ - Ik was toen te veel aangedaan, om te kunnen spreken.
Zie daar, lieve Zuster! wat ik u wilde zeggen. Maar het wordt tijd, dat ik naar de brave Mevrouw Verschuur ga, - heden avond wordt Leentje gekist.... o Ik kan u niet zeggen, hoe akelig hier alles is. - Schrijf mij eens, als gij een oogenblik tijd hebt. Mevrouw Verschuur verzoekt mede hare groete. - Ik ben

Uwe toegenegene Zuster

Wilhelmina Bronkhorst.




{==115==} {>>pagina-aanduiding<<}

Honderd vijf en vijftigste brief.

Mejuffr. Susanna Bronkhorst aan Mejuffr. Wilhelmina Bronkhorst.


Utrecht, 13 April.

Lieve Zuster!

Schoon mijn tijd zeer bepaald is, en ik door de drokten, die hier plaats hebben, naauwelijks een oogenblik kan uitvinden, om oogen in een boek te slaan en 'er bijna geen tijd overschiet, om aan iets anders dan aan onze bezigheden te denken, heb ik echter nu een paar uren tijds, die ik van mijnen slaap zal afzonderen, om uwen brief op gisteren ontvangen te beantwoorden. Ik was zeer aangedaan, toen ik al terstond bij de opening van denzelven den dood van Leentje Verschuur vernam. Toen ik van haar afscheid nam, bij mijn vertrek uit Haarlem, voorzag ik wel, dat het niet lang met haar, leven zou duren. Alle hare krachten waren verteerd, en uit hare laatste gezegden tegen mij, ontdekte ik, dat de hoop, de laatste toeverlaat der lijdenden, zelfs op het punt stond, om haar te begeven.... O mijne Zuster! welk een sterfbed, welk een leerzaam sterfbed

{==116==} {>>pagina-aanduiding<<}

hebt gij bijgewoond! Zulk een sterfbed zal meer kracht op uwen geest uitoefenen, dan de schoonste Leerredenen, dan de krachtigst geschreven Vertoogen. Hoevelen mijner jeugdige vriendinnen wenschte ik, dat rondom dat sterfbed gestaan hadden! Zij zouden bleek bestorven van schrik, dat aandoenlijk tooneel van berouw hebben bijgewoond. Welke goede, welke edele voornemens zouden 'er niet in hare harten zijn opgerezen; met welk een' diepen afkeer zouden tegen alle zonden, en bovenal tegen den wellust, hare zielen dan als doortrokken zijn geworden! Zij zouden hare ooren sluiten voor de zoo verpestende redenen, die, op een' beschaafden toon gestemd, in de zielen van eenvoudige meisjes stroomen, en den dubbelzinnigen naam van galanterijen dragen. Zij zouden de oogen sluiten voor die schadelijke geschriften en afbeeldingen, die dikwijls des te gevaarlijker zijn, naardat zij kunstiger met het verguldsel van betamelijkheid bedekt zijn. - Zij zouden met dubbelen moed zich wapenen, om de vrijmoedige aanslagen op hare onschuld af te keeren. - O hoe vurig dank ik dikwerf God, dat Hij mij de brave Gibbon heeft doen kennen, die mij en alle hare kweekelingen tegen het verderfelijke van den wellust, niet in bedekte en afgelegen bewoordingen, maar rond uit en bij elke voegzame gelegenheid waarschuwde. En hoe heb ik mij verheugd, dat

{==117==} {>>pagina-aanduiding<<}

zij u deswegens met hare gewone openhartigheid geschreven heeft. O lees en herlees dien brief - en vooral in deze treurige oogenblikken, waarin de dood van het ongelukkige Leentje den stempel der waarheid op hare vermaningen gezet heeft. Mij dunkt, Zuster! Gij hebt nu reeds zulk een schrikbarend voorbeeld gezien, dat gij baldadig uwe oogen zoudt moeten sluiten voor de duidelijkste wenken, die ooit iemand gegeven zijn.... Neen! gij zult, gij moet een voorbeeld zijn van reinheid en kuischheid ... en zoo zal uwe stervende vriendin door haar treurig voorbeeld u den weg gebaand hebben tot een vrolijk, gezond en gelukkig leven. -
Hoe is mijn hart aangedaan, over den toestand van de brave Mevrouw Verschuur. Zulk eene droefheid, Wimpje! moet geen gelijke hebben. O hoe gaarne zou ik haar vertroosten! zoodra ik dezen brief af heb, zal ik beproeven, of ik haar iets ter harer opbeuring zeggen kan; ten minste zal mijne welmeenendheid haar daaruit blijken. - Onder welke groote, zeer groote verpligtingen heeft zij u gelegd, door u als de plaatsbekleedster van hare dochter aan te nemen. Gij zult gaarne gelooven, dat ik zeer wel te vreden ben, dat bij de ongelukken, die onze familie beloopen, gij zoo gelukkig zijt van onder het opzigt eener zoo brave en edelmoedige Dame, als Mevrouw Verschuur, uwe opvoeding te

{==118==} {>>pagina-aanduiding<<}

kunnen voltooid zien, genoegzaam in denzelfden rang en stand als, gij tot dus verre zijt groot gebragt, misschien met het uitzigt, om door den tijd bezitster te worden van een matig kapitaal. Over u had ik bij de noodlottige gebeurtenis met Papa de meeste zorg - want over broeder Abraham zou mijn kommer overtollig zijn, en ik reken het zelf een geluk zoo voor hem zelven, als voor hun, die hem omringen, dat hij zeer schraal bedeeld is met de goederen der fortuin. Broêr Koo is een zoo braaf en oppassend jongman, dat hij zeker te Amsterdam wel hier of daar zal aankomen, en wat mij zelve betreft, over mij heb ik bijna geene zorg gehad. Maar voor u nog zoo jong, en aan zekere manier van leven gewoon, nog niet volleerd in eenig vrouwelijk handwerk, voor u had ik zeer groote zorg. Maak nu toch, lieve Wimpje, dat gij altijd de gunst en goedheid van Mevrouw Verschuur waardig blijft. Schoon die brave Dame u wil aanmerken als hare dochter, laat van uwe zijde toch nooit blijken, dat gij u als zoodanig aanmerkt. Bewaar, niet op eene stijve en gedrongen manier, maar op eene welstandige en eigenaardige wijze, altijd eenen kleinen afstand. Laat Mevrouw Verschuur steeds bespeuren, dat gij een' diepen indruk hebt van de weldaad, die zij aan u bewijst. Kinderen hebben ook wel geen eigenlijk regt op de weldaden hunner ouderen, maar echter tusschen eene moe-
{==119==} {>>pagina-aanduiding<<}
der en eene dochter heeft 'er toch eene zekere naauwe betrekking plaats, waaruit wel eens nu en dan kleine geschillen ontstaan, die veelal door de goedhartige moeder weldra worden bijgelegd, welke dan alles weder in de beste vouw schikt ... maar, Wimpje! zoo iets kan 'er tusschen u en Mevrouw Verschuur niet plaats hebben. Wacht u dus, dat gij ooit met haar zelfs in een klein verschil komt. Dan zou het hart van Mevrouw Verschuur voelen, dat gij hare Dochter niet waart, en gij de voorspraak missen, die voor kinderen, zelfs als zij ongehoorzaam en oneerbiedig geweest zijn jegens hunne ouderen, in het hart der ouderen pleit. - Gij moet bovenal uwe uiterste pogingen aanwenden, om zonder gemaaktheid of vleijerij uwe nieuwe Mama met de uiterste vriendelijkheid en zachtaardigheid te behandelen, want, behalve dat zij daarop uit hoofde harer onverpligte goedheid eenen wezenlijken eisch heeft, daardoor zult gij juist voorkomen, dat zij vergelijkingen gaat maken tusschen u en hare nu overledene dochter, die, wanneer gij slechts met dezelve in minzaamheid en voorkomenheid gelijk staat, altijd in het moederlijk hart nog verre den voorrang hebben zal... Gij moet door eene naauwkeurige waarneming van alles, wat de genoegens van Mevrouw Verschuur maar eenigzins vermeerderen kan, de gevoelige wond, die zij ontvangen heeft, door het verlies van haar laatste kind, zooda-
{==120==} {>>pagina-aanduiding<<}
nig trachten te heelen, dat zij, met eenen stillen weemoed aan de overledene denkende, zich door den tijd begint te verbeelden, dat zij hare dochter in u heeft wedergevonden. - Nog iets, lieve Zuster! moet ik u doen opmerken. Ik hoop, dat gij deze vermaningen zult toeschrijven voort te vloeijen uit de zuivere bron van zusterlijke liefde, en waar uit zouden die ook anders ontstaan kunnen, ook dring ik ze u geenzins op, het zijn maar alleen raadgevingen, die geenszins uit bedilzieke waanwijsheid, maar uit de hartelijke zucht voor uw geluk voortkomen. Gedraag u nooit als de Dochter van Mevrouw Verschuur ten aanzien van hare dienstboden. Laat haar altijd blijken, dat gij door de grootste erkentenis aan hare Mevrouw verbonden zijt. Gebied gij haar nimmer iets, dan waartoe zij weten, dat gij door Mevrouw dadelijk gelast zijt, want hetgeen die lieden van de dochter van Mevrouw Verschuur zouden verdragen (schoon somtijds de verdraagzaamheid van de Dienstboden ten aanzien van de dochter in eene familie zelfs niet zeer groot is) zouden zij volstrekt niet van u kunnen velen. Zoo gij integendeel altijd minzaam en inschikkelijk, zonder daarom laag of buitensporig gemeenzaam te zijn, met haar omgaat, zult gij al de onaangenaamheden misloopen, die gij anders van haar zeker te wachten hebt. Beschouw u in het ware licht, waarin gij hun

{==121==} {>>pagina-aanduiding<<}

moet voorkomen, namelijk als de Gezelschaps-Juffer van Mevrouw Verschuur.
Het gaat met mij hier uitstekend wel. De oude Juffrouw is een zeer goede vrouw en de meisjes zijn aardig en vrolijk, en arbeidzaamheid schijnt de geheele familie aangeboren. Nu gij weet, dat ik daarvan eene groote vriendin ben, en dus harmonieert dat uitstekend. Ik heb met genoegen gezien, dat gij reeds van Koo vernomen hebt, op welk eene wijze mij de Brieven te doen toekomen, zonder dat mijn naam op het adres komt. - Ik moet nu nog aan Mevrouw Verschuur schrijven, en breek dus hier af met de betuiging, dat ik ben

Uw hartelijk genegene Zuster

Susanna Bronkhorst.




{==122==} {>>pagina-aanduiding<<}

Honderd zes en vijftigste brief.

Mejuffr. Susanna Bronkhorst aan Mevrouw de Wed. Verschuur geboren de Nijs.


Utrecht, 13. April.

Mevrouw!

Met zeer veel aandoening zag ik uit den brief mijner Zuster, dat de gevreesde slag, die mij reeds nabij scheen, toen ik eenige dagen uwe onverpligte vriendelijkheid ondervond, eindelijk u getroffen had, in den dood van uwe dochter. Schoon ik maar zeer flaauw beseffen kan, in welk een' rouw gij gedompeld zijt door dit verlies, kan ik niet van mij verkrijgen, om ten minste mij niet eenige oogenblikken met u te ouderhouden over het treurig onderwerp. Wij hebben zeer vertrouwelijk met elkander gesproken over uwe beminnelijke dochter. Gij hebt met een openhartigheid, waarvan ik geene oorzaak bijna bedenken kan, met mij over haren toestand gehandeld, op dien voet, als of ik sedert jaren uwe vertrouwelijkste boezemvriendin geweest was. Waaruit die ook zijn oorsprong genomen hebbe, dat vertrouwen geeft mij de vrijheid, om eenigzins

{==123==} {>>pagina-aanduiding<<}

op eene wederkeerige wijze u te mogen behandelen.
Het verlies van kinderen, van volwassene kinderen bovenal, schijnt mij toe voor het hart van ouders altijd zeer smartelijk te moeten zijn. De gewone loop der natuur, hoe dikwerf ook kinderen voor de ouders worden weggerukt, schijnt zigtbaar gebroken te worden, en schoon de broosheid van het leven wel geen oogenblik zekere berekening toelaat op de voortduring van hetzelve, in welken tijdkring ook; schoon het volgens een veelmaal herhaald zeggen zeker is, dat de ouden moeten, en de jongen kunnen sterven, echter zou het eene zeer onnatuurlijke stelling zijn, indien ouders staat maakten, om hunne kinderen te overleven - of zelfs zoo zij zich over de mogelijkheid van dezelve te verliezen bovenmate kwelden. 't Laat zich uit een en ander dus gemakkelijk begrijpen, door welk een'plotselingen slag ouders ter aarde worden nedergebogen, die zich van een meer of min volwassen kind (want de jonge leeftijd krielt immers van zoovele gevaren, dat een derde wegsterft voor den ouderdom van zes jaren) dat uit hoofde van zijn gezondheid en sterkte nog op vele jaren levens hopen mogt, door den dood beroofd zien. De niet ongeoorloofde, de eenigzins gegronde hoop verdwijnt als een schaduw, en laat niets overig dan een akelig en onaanvulbaar ledig. Ware uw Leentje over

{==124==} {>>pagina-aanduiding<<}

drie jaren onverwacht gestorven, toen de roos der gezondheid op haar gelaat bloeide, zulk eene plotfelinge verijdeling uwer hope zou uw geval geweest zijn. Nu, Mevrouw! is het geval eenigzins anders. Alles liet zich, sedert verscheide maanden, reeds zoodanig aanzien, dat, naar den loop der natuur, uw leven van langer duur zou zijn, dan dat van uwe dochter. En de uitkomst heeft aan die waarschijnlijkheid beantwoord. Gij hebt u dus kunnen voorbereiden tot de smartelijke gebeurtenis, die u berooft van uw laatste kind, het welk waarlijk zoovele beminnelijke eigenschappen bezat, dat het een uitnemend groote schat voor het moederlijk hart moet uitgemaakt hebben. In de weinige en zwakke overblijfsels van haar bijna gesloopt ligchaam bleek eene zeer gevoelige en teedere ziel te wonen, die zeker, voor dat hare gezondheid gekrenkt was, voor de verhevenste ouderliefde vatbaar was. - Maar de treurige staat, waarin zij zich bevond, liet niet toe, dat gij herstel verwachten kondt, en de verlenging van hare ellendige dagen te hopen, hoe natuurlijk uit hoofde van de gehechtheid aan haar persoon, zou de wensch van eene min beredeneerde liefde geweest zijn, of (zoo ik mij dus mag uitdrukken) een uitvloeisel van de zucht, om tot streeling van eige genoegen een dierbaar voorwerp, in eenen staat van ongeluk, te zien voortduren. 't Is verre van mij, dat ik zoodanig iets in u onderstel,

{==125==} {>>pagina-aanduiding<<}

Mevrouw! en zelfs hebben de gesprekken, die ik met u gehad heb over de ongelukkige lijderesse, mij doen voelen, dat gij u overtuigd hieldt, dat het wenschelijk ware, dat haar lijden niet langer gerekt werd. Laat dan nu ook de rede en het verstand, daar de gebeurtenis plaats heeft, uwen natuurlijken rouw matigen, en uwe droefheid, hoe regtmatig, de droefheid zijn eener verstandige en deugdzame Christin.
Is het mij geoorloofd, Mevrouw! nog een stap nader te komen. Ja uw vertrouwen geeft mij vrijmoedigheid. Ik weet, dat gij, misschien, niet zoo gerust zijt over den staat der afgestorvene, als gij, zoo zij u, drie jaren geleden, in de blakendste gezondheid plotseling ontrukt ware, zeker na het overdrijven van de eerste vlaag en de geweldige uitbarstingen van rouw zoudt geweest zijn. Als eene verstandige vrouw en deugdzame Christin denkt gij met zekere pijnlijke droefheid over het lot van uwe Dochter. Ik bid u, stel ook aan die droefheid palen, en zorg toch, dat die niet vermeerderd worde, door u in te laten in gesprekken met zekere lieden, die, behalve hunne zwaarmoedige geestgesteldheid, zeer verschrikkelijke en gestrenge denkbeelden vormen van het Opperwezen, die het meer beschouwen als een onverbidbaren regter dan als een weldadigen vader. Onder die lieden van eene buitengewoon strenge denkwijze ontmoet men ook dik-
{==126==} {>>pagina-aanduiding<<}
wijls zeer hardvochtige, eigenbatige en kleine menschen, die, naar den maatstok van hunne bekrompene begrippen, de goedheid van het Opperwezen afmeten. 't Is bij mij niet twijfelachtig, of de mensch, de met zoovele voortreffelijke hoedanigheden toegerust, met zoovele krachten voorziene mensch, kan in dezen proefstaat door het verzuim van de aankweeking dier hoedanigheden, die het verwaarloozen of misbruiken dier vermogens zoodanig verbasteren, dat zijne ziel eene werkelijke ongeschiktheid krijgt, om een deelgenoot te zijn van die verhevene genoegens, welke de edelste de reinste zielen buiten twijfel met den aangenaamsten smaak zullen kunnen genieten. Maar, o Mevrouw! hoe klein is het getal van menschen, die men, in den volsten zin van het woord, edel en rein kan noemen; of liever, zou 'er wel eenig mensch op aarde gevonden worden, dien men zonder huivering die edelheid, die reinheid zou kunnen toeschrijven? Waarlijk als men den mensch beschouwt, zoo als hij is, zwak uit zijnen eigen aard, en omgeven door duizenderlei verzoekingen, dan is het bijna onmogelijk, dat de hoogste trap van reinheid en heiligheid door eenig sterveling beklommen wordt. - Ondertusschen zijn de afwijkingen van den eenen grooter en grover dan die van den anderen, maar alle stervelingen hebben zeker de toegeeflijkheid noodig van dien oneindig grooten God, wiens volstrekte

{==127==} {>>pagina-aanduiding<<}

heiligheid zeer onbegrijpbaar is voor zulke bekrompen denkende wezens, als wij menschen zijn. Maar, waar, waar is nu de zoo koene mensch, die op durft treden, en zeggen: ‘Zooverre en niet verder gaat de toegeeflijkheid, gaat de goedheid van den barmhartigen God.’ - En waar bovenal is de mensch, die zou durven beweren, dat jeugdige afwijkingen en misdaden, waarin de onlukkige staat der maatschappij en een wonderlijke zamenloop van omstandigheden, den nog onervaren en dikwijls ongewaarschuwden mensch nederstort, hem zouden doen ophouden, om een voorwerp der Goddelijke gunste of eene deelgenoote van edeler en verhevener zaligheden te zijn, dan ooit deze aarde hem zou hebben kunnen opleveren. - Ik ontken niet, dat het wenschelijk, zeer wenschelijk zou geweest zijn, indien uwe lieve Dochter met meêr veerkracht de verleidingen en verzoekingen had kunnen wederstaan, maar in een zwak en onvoorbereid oogenblik de eerste stap tot de zonde en misdrijf gedaan zijnde, worden de overige stappen gemakkelijker en dikwijls is het ligchamelijk gestel gesloopt, onherstelbaar gesloopt, eer der gelukkige gelegenheid daar is, die den afgedwaalden mensch een inzien geeft van zijne dwaasheid, van zijne snoodheid. De groote teederheid van ligchaamsgestel van uwe Dochter, bij eene levendige en vurige verbeeldingskracht, gaf zeker aanleiding, dat het

{==128==} {>>pagina-aanduiding<<}

gebouw van haar ligchaam, mindere schokken, dan dat van anderen kon doorstaan. - Zij is, om uwe eige uitdrukking, die gij tegen mij gebruikte te bezigen, een slagtoffer van onkunde en verleiding geworden. - En, o dat uw moederlijk harte zich gerust stelle, zou de goedertierenheid van God, die zeker van eene oneindige uitgebreidheid is, die den mensch meer bemint, dan eenig mensch den anderen, of eenig mensch zichzelven, zou die zich niet ontfermen over een door onkunde verleid meisje, door de teederheid van haar ligchamelijk gestel, wie weet uit hoevele zamenloopende oorzaken geboren, zoo spoedig een ongelukkig slagtoffer geworden; maar dat, zoo zij een sterker ligchaamsgestel bezeten had, misschien, weldra van hare dwalingen terug gekeerd, de verzoekingen met kracht, tegenstand zou geboden hebben, dat jaren een gezond en gelukkig leven leidende, den gewonen levenstrap bereikende, onaangezien hare jeugdige afwijkingen, de genietingen der aarde volop zou hebben gesmaakt, en hare ziel tot eene reinheid en edelheid terug gebragt hebben, die haar ten minste met regt zou hebben kunnen doen aanspraak maken, op die mate van zedelijke volkomenheid, welke den mensch met eenig vertrouwen mag doen hopen op eene geschiktheid voor hoogere genietingen, na het instorten van dit sterfelijk ligchaam. - Waarlijk mij dunkt, Mevrouw! als gij dit in overweging neemt,

{==129==} {>>pagina-aanduiding<<}

zal de treurigste bekommering, die gij over het lot van uwe dochter aan de andere zijde van het graf koestert, aanmerkelijk verminderen, zoo niet geheel verdwijnen. - Waarom zoudt gij u van de zoete hoop berooven, an eenmaal, in een beter oord, de lieveling van uw hart, die daarenboven zooveel berouw over hare afdwalingen betoond heeft, in veel gelukkiger toestand, dan zich onze beperkte verbeelding hier kan voorstellen, te ontmoeten. - Mogt ik, zooveel de zwakheid mijner vermogens en de bekrompenheid van mijnen tijd mij toelaten, iets bijdragen, om de rust uwer ziele te bevorderen bij een zoo treurig en aandoenlijk sterfgeval, waarbij, al kwelt de onrust de ziele niet, de natuur alle krachten zelve noodig heeft, om niet te bezwijken door overmaat van smart! - O zoo het door mij aangewende uwen geest eenigzins gerust stelt, schrijf dan dit niet toe aan mij, maar dank 'er haar voor, die mij zoo over deze en andere stukken heeft leeren denken, dank 'er voor de brave Madam Gibbon, die mij eenmaal, bij gelegenheid van den dood van zeker meisje (*), dat, schoon in andere omstandigheden dan uwe Dochter, ook niet zoo voorbereid gestorven was, als

{==130==} {>>pagina-aanduiding<<}

zich velen verbeelden, dat vereischt wordt, om zich eenigermate te verzekeren wegens eene gelukkige standverwisseling na den afloop van dit leven, mij, op zoodanig eene wijze hare denkbeelden ontvouwde, en mij gerust stelde wegens het lot van eene vriendin, die naar het gevoelen van sommigen niet genoeg haar' geest van aardschgezinde denkbeelden had los gerukt, en wier geheele ziel nog als vervuld was met de gedachte der teedere liefde voor eenen, haar door den dood ontrukten, jongeling. Zoo 'er dus eenige troost uit het geen ik schreef voor u geboren wordt, dank 'er dan die waardige Vrouw voor, welke zoo hare eigen manier van denken over verscheidene onderwerpen heeft... 't Spreekt van zelf, Mevrouw! dat u daarenboven de Leer van het Christendom, omtrent welke mij uwe bijzondere gevoelens onbekend zijn, en die ik daarom onaangeroerd gelaten heb, u nog andere troostgronden aan de hand geeft, maar die gewigtiger of min gewigtig zijn, naar de verschillende denkwijze over sommige leerstelsels uit dezelve geboren. - In allen gevalle, Mevrouw! zult gij, daarvan houd ik mij verzekerd, mijne aangewende poging, om u te vertroosten, aan de genegenheid toeschrijven, welke ik, staande mijn verblijf ten uwen huize, voor u heb opgevat.
En hoedanig moet die genegenheid nog zijn toegenomen, daar ik, sedert dien tijd, uit den anders zoo treurigen brief van mijne waarde

{==131==} {>>pagina-aanduiding<<}

zuster de bevestiging der gunstige denkwijze verstond, die gij reeds voor haar koesterde, toen ik de eer had u te spreken. Ik zelve gevoel mij, daardoor, onder zekere verpligting gebragt, en hoop, dat Wimpje ten volle zal beantwoorden aan de zoo liefderijke oogmerken, die gij met haar hebt. Schoon zij mijne zuster is, en dus alle lof van mijne zijde een verdacht voorkomen heeft, geloof ik toch van haar te mogen zeggen, dat zij verscheide goede hoedanigheden heeft, die, vooral onder het opzigt van eene ervarene en deugdzame Dame, voor zooveel aankweeking en beschaving vatbaar zijn, dat zij zeker niet in allen deele een onaangenaam gezelschap voor u uitmaken zal. Maar ik hoop bovenal, dat gij, bij hare zwakheden, die zij zeker heeft, in aanmerking zult nemen, dat zij maar op eene zeer gebrekkige wijze de plaats van eene teeder liefhebbende en zoo zachtaardige dochter vervullen kan, daar zij meer overhelling heeft tot het hevige en scherpe dan wel tot het zachte en malsche. Indien nu somtijds bij tijd en wijle haar karakter die aangename zoetelijkheid mogt missen, welke in hare omstandigheden en in hare betrekking tot u naar mijne gedachten onder de eerste vereischten behoort, o heb dan de goedheid om niet te spoedig de hoop op te geven, dat zij, nog zoo jong zijnde, wel in staat wegen zal, om vele dier ruwheden en oneffenheden van hare geaardheid weg te nemen, voor-
{==132==} {>>pagina-aanduiding<<}
al, wanneer zij het geluk heeft niet alleen door uwe lessen, maar ook door uw voorbeeld gevormd te worden. Zoo, Mevrouw! zou mijne zuster door een bijzonder beloop van zaken in u zooveel mogelijk terug vinden eene Mama, die haar te vroeg ontvallen is, dan dat zij zich eenigzins naar haar zou hebben kunnen vormen. Ik hoop, dat zij ook jegens u de pligten vervullen zal, welke de vroegtijdige dood van onze Mama belet heeft omtrent haar uit te oefenen, en tot welke zij bij de tegenwoordige Echtgenoote van mijnen ongelukkigen Papa niet veel gelegenheid gehad heeft, zoo uit hoofde van bijzondere omstandigheden, als de vreemde geaardheid van die Dame. Ik dank God voor deze gunstige gelegenheid voor mijne zuster, schoon door eene voor u zoo treurige oorzaak geboren, en bidde Hem, dat uw beider geluk door deze schikking mag bevorderd worden. Geloof mij, na aanbod mijner opregte vriendschap, welke zeker van bijna geene waarde voor u zijn kan in mijne tegenwoordige omstandigheden, met ware achting

Mevrouw!

Uwe Dienstv. Dienaresse

Susanna Bronkhorst.




{==133==} {>>pagina-aanduiding<<}

Honderd zeven en vijftigste brief.

Mejuffr. Susanna Bronkhorst aan Mejuffr. Charlotte Elzevier.


Utrecht, 18. April.

Waarde Vriendin!

Verandering van omstandigheden vorderen ook verandering in onze handelingen. Thans kan ik niet schrijven, wanneer ik wil, en ik heb dus, tegen mijn' dank, uwen brief van den 9den dezer meêr dan eene week onbeantwoord moeten laten, want toen ik voornemens was, om aan u te schrijven, en ik daartoe reeds tijd en dag bepaald had, werd ik verpligt, door het ontvangen van een' brief van zuster Wimpje, die mij den dood van Leentje Verschuur meldde, onmiddelijk aan haar gelijk ook aan Mevrouw Verschuur te schrijven, en dus stelde ik het aan u natuurlijk uit. Nu is het zondag middag, en Mejuffrouw Beukelman is met hare Dochters bij iemand harer familie op een kopje thee en zal ook van avond daar blijven eten. De vriendelijke Dame wilde mij wel medenemen, maar, daar haar verzoek gedeeltelijk uit be-
{==134==} {>>pagina-aanduiding<<}
leefdheid en medelijden geschiedde, en ik 'er juist niet op gesteld ben, om in mijnen tegenwoordigen toestand mijne kennissen te vermeerderen, dat misschien gelegenheid zou geven, om het geheim van mijn verblijf aan den dag te brengen, bedankte ik daarvoor ten vriendelijkste, te meer omdat ik dan gelegenheid vond, om aan u te schrijven, dat ik altijd mede onder mijne uitspanningen geteld heb, en tot voor korten tijd mijne aangenaamste uitspanning was, zoo ik mij niet in uwe tegenwoordigheid bevond. - O hoe ongelukkig is het, dat 'er ooit iets noodlottig tusschen beide gekomen is, welks aandenken mijnen geest nog meerder nederslaat, dan alle de andere onaangenaamheden, die mij getroffen hebben, en die mij nog drukken. - Kwam de tijd eenmaal, dat ik ten volle ... maar laat ik afstappen van dit onderwerp. - Ik vergeet mijn' toestand van vernedering, waarin ik mij bevind, nog telkens, en kan mij niet genoeg verbeelden, dat eene Winkeldochter aan eene fatsoenlijke Dame schrijft, die wel zoo goed is, van mij, niet tegenstaande mijn' vernederden toestand, met den naam van vriendin te verwaardigen. - O vergeef, vergeef mijn trotsch hart, dat aan zijne oude eischen dacht. Ik zal liever uwen brief opnemen, en die zal mij om geene betere stof verlegen laten.
Hoeveel dankbaarheid ben ik u, ben ik uwe ouders, verschuldigd, voor het goede voornemen,

{==135==} {>>pagina-aanduiding<<}

dat gij omtrent mij gehad hebt, doch waaraan ik om vroeger gegeven redenen niet heb kunnen beantwoorden. - En ik geloof gaarne, dat gij u veel genoegen voorstelde, als ik op uw Papa's Buiten bij u was; maar gij zoudt u zeer bedrogen hebben; na dat het geen 'er gebeurd is, ben ik, welke gij wel eens van te groote stilzwijgendheid beschuldigde, nog stiller geworden, en ik moet mij allen geweld aandoen, om, door mij daar aan te veel toe te geven, bij Mejuffrouw Beukelman en hare Dochters den schijn niet te hebben van ontevreden- of onvriendelijkheid. Vergeet vooral niet uw Papa te zeggen, dat ik hem zeer dankbaar ben voor zijn' raad ten aanzien van de bezorging der Brieven. Schoon dit op zich zelve eene keinigheid schijne, zou het juist daarom mij zeer waarschijnlijk ontglipt zijn, en gelegenheid hebben kunnen geven, dat de Heer Kraaijestein mijn verblijf ontdekte, waarvan ik geloof, dat hij onkundig is, en hoop, dat hij 't lang moge blijven. Ja met geen ongenoegen heb ik, waarom zou ik het ontkennen, verstaan, dat hij in geene gunstige luim in den Haag, ook nog al een goeden afstand van Utrecht, omzwerft. Al kwam 'er nooit weêr een kwinkslag of bon môt uit zijnen mond zulks was misschien zeer gelukkig. Hij heeft, geloof ik, zoovele ongelukkigen gemaakt, dat hij wel eenige boete doen mag. Wat hij mij heeft aangedaan, zou ik hem echter gaarne

{==136==} {>>pagina-aanduiding<<}

vergeven, want, daarbij, heb ik wel toevallig, maar niet door zijn dadelijk bedrijf geleden, onder eene voorwaarde namelijk, dat hij zich nimmer weder met mij bemoeijen zou. Maar hij is geen man, waarmede men voorwaarden kan maken, of liever, hij kan dezelve niet houden.
Waar, waar zal ik woorden vinden, om uw' Papa te bedanken voor de zorge, die hij dragen zal, om zich van het portrait mijner dierbare Mama voor mij te verzekeren. O dat is voor mij het dierbaarste op aarde; en als het uw Papa magtig is, dan zal ik Mejuffr. Beukelman verzoeken, dat zij mij toestaat, om het op te hangen in het klein vertrekje, waarop ik thans wone. Ik verheug mij, dat ik hierdoor blijk kan geven, dat ik niet hardnekkig de hulp-vaardigheid van mijne vrienden weigere, wanneer ik zelf gevoel die te behoeven; dat zou trotschheid wezen, en gij weet, dat ik die even zeer veroordeel, als met zekere laagheid zich gedurig te bedienen van de welwillendheid zijner vrienden, want Lotje! gelijk 'er eene maat is in alle zaken, zoo ook zijn 'er zekere palen, binnen welke de vorderingen der vriendschap besloten zijn. Het portrait van mijne Mama is voor mij eene zaak van mijn hart; en welke behoeften kan men veiliger aan zijne vrienden openbaren. Ik word 'er ook in allen gevalle maar voor eenigen tijd de schuldenares van uw' Papa voor; en zooveel

{==137==} {>>pagina-aanduiding<<}

als hetzelve kost, zal ik misschien uit hetgeen mij van mijne Mama uit den boedel toekomt, en anders door mijn handwerk, wel ras bijeen verzameld hebben. Wat den ring betreft, ja die heeft wel veel dierbaars voor mij om de overledene Vrouwe, die mij zooveel, zoo ver boven mijne verdiensten beminde, maar de grootste waarde ontleende hij van eene betrekking tusschen ons, die eenmaal zoo volkomen was, als 'er misschien op aarde tusschen twee meisjes gevonden werd. Om u te toonen, dat ik geene weldaden mijner vrienden uit hardnekkige onverzettelijkheid weiger; ook dien ring, Lotje! zal ik met blijdschap van u aanvaarden, zoo eenmaal de duisterheid, die nog over zeker stuk ligt, werd opgeklaard, indien, om de onvergetelijke woorden van de dierbare overledene te gebruiken, onze vriendschap weder dienstbaar zou kunnen zijn, ter bewerking van ons tijdelijk en eeuwig geluk. Geloof mij, sedert zekere gebeurtenis, was dezelve mij eene soort van ergernis - en ik ben zelfs blijde, dat het zoo geloopen is, dat hij in de handen van de familie is terug gekeerd.
Het bewijs wegens den vergenoegden toestand van Madam Gibbon heeft mij eenige aangename oogenblikken doen doorbrengen. Alles, wat het genoegen van die edele vrouw vermeerdert, hoe gering ook, zoo als het praaijen van het schip de Maasnimf was, vermeerdert toch ook mijn eige genoegen, en dus

{==138==} {>>pagina-aanduiding<<}

kunt gij wel begrijpen, dat ik zeer te vreden ben met de schikkingen, die de Heer de Klerk ten haren aanzien gemaakt heeft. 't Is vreemd, en echter het is zoo, sommige familien schijnen door eenen geest van edelmoedigheid bezield te zijn, daar andere den stempel van eigenbaat dragen in alle hunne bedrijven. 'Er is althans in het gedrag van den Heer de Klerk ten aanzien van zijne Tante iets zeer voortreffelijks, en volkomen overeenstemmende met de denkbeelden van Madam Gibbon zelve. 't Is zeer wel in haar te verontschuldigen, dat zij zoo veel met dien jongeling op heeft, in welks ziel zij, zonder het te weten, als in een' spiegel hare eige schoone ziel aanschouwt. Ik verheug mij waarlijk, dat ik mij ten minste omtrent hem niet bedrogen heb. Zijn gelaat heeft dan niet gelogen. - 'Er is zeer veel edels in de geheele manier der behandeling en het is, geheel zijns ondanks, dat Madam Gibbon kennis draagt, dat hij de weldadige bezorger zijner waardige Tante was. Ik heb moeten glimlagchen over den bijzonderen trek, dien gij van den Heer de Klerk verhaalt, dat hij namelijk van een kind af onbekend geweest was met den hartstogt, dien men vrees noemt. Hij zou dan waarlijk meêr geschiktheid tot een Officier dan tot een Koopman hebben. Evenwel ik beslis misschien te voorbarig, mogelijk is 'er in het leven van een' Koopman, op den duur meêr standvasti-
{==139==} {>>pagina-aanduiding<<}
ge onbevreesdheid noodig, dan bij een krijgsman, die toch den minsten tijd in gevaar is. Indien de onversaagdheid bij den man niet ontaardt in roekeloosheid, dan kan men niet zeggen, dat deze hoedanigheid tot oneer van een mannelijk karakter strekt. Of zou misschien de kloekmoedigheid van karakter bij den Heer de Klerk uit de edelste beginsels voorkomen, en zou hij Joad in de Athalie van Racine kunnen nazeggen:

Je crains Dieu, cher Abner, et n'ai point d'autre crainte. 


Dan, dan behoorde hij tot de verhevenste soort van stervelingen. Gaarne, zeer gaarne wil ik bekennen, dat het mij van tijd tot tijd moeite kost, om maar die mate van kloekmoedigheid te bewaren, welke ik noodig heb. Wanneer men in onbezorgde en onbekommerde omstandigheden zich bevindt, en men hoort van fraaije zedelijke grondregels spreken, dan, dan oordeelt men, dat men die zeer gemakkelijk in dadelijke werking zou kunnen brengen. Het schijnt zoo weinig in te hebben, om het hart geheel gerust te stellen, en in volle gelatenheid aan de Goddelijke Voorzienigheid de beschikking van zijn lot over te laten; maar o als men op de proef gebragt wordt, als men zich door angst en kommer ziet aangrijpen, dan behoort 'er groote inspanning van krachten toe, om niet te wankelen. Althans ik beken gaar-
{==140==} {>>pagina-aanduiding<<}
ne, dat zulks mijn geval geweest is. De Heer de Klerk moet dan wel een zeer gelukkig mensch zijn, wanneer hij met de vrees onbekend is. Ik herinner mij, dat ik een' brief van hem gelezen heb, dien hij uit Cork aan aan Madam Gibbon geschreven had, en waarin hij een' storm beschrijft hem aan de kust van Ierland overvallen. Ik weet niet, dat ik daarin eenig blijk van angst ontdekt heb, schoon ik niet kan zeggen, dat hij 'er ergens den onversaagden man in uithing - maar hun, die zoo van hunne kloekmoedigheid zwetsen, en voorgeven alle vreeze te boven zijn, slaat het hart minder gerust, dan zij de menigte zoeken wijs te maken.
Hoe voldaan was ik over dat gedeelte van uwen brief, waar uit mij blijkt, dat Madam Gibbon, schoon zij eerst met u en uwe familie zich schijnbaar tegen mijne oogmerken uitgelaten had, zich nu zoo over mijnen gedanen stap zoodanig verklaart, als ik van haar terstond verwacht had. Zeg haar, dat ik daar over hartelijk verheugd ben. Maar hoe bevooroordeeld is zelfs de liefde bij de verstandigsten. Hoe kan 'er Madam Gibbon toe komen, om mij, die alles wat ik wezen mag, louter door hare opvoeding ben, tot een voorbeeld aan anderen voor te stellen. Zeg haar, dat de voorbeelden wel schaars moeten zijn, als men tot zulk een zwak model zijne toevlugt neemt.

{==141==} {>>pagina-aanduiding<<}

Misschien zult gij wel nieuwsgierig zijn, om te weten, hoe het mij bij deze familie over 't algemeen bevalt, Ik kan niet anders zeggen, dan dat zoo wel de moeder als de dochters uitstekend goede menschen zijn, maar, buiten hetgeen hare affaires raakt, en over stedelijke nieuwtjes, waarin ik natuurlijk weinig belang stel, kunnen zij over bijna geene zaken spreken. 't Is mij vreemd te verkeeren met lieden, wier gedachten in een zoo bepaalden kring rondzweven. Ik kan ook merken, dat zij 'er heimelijk leed over gevoelen, dat ik niet tot haar kerkgenootschap behoor, schoon zij juist het niet onderdaan, om mij te bewegen, om tot haar over te komen. Zij stonden heden morgen zeer verwonderd, dat ik in plaats van naar de Gereformeerde kerk naar de Remonstrantsche ging, omdat ik gehoord had, dat daar een man van bekwaamheid prediken zou. ‘Op een' anderen zondag,’ zeide de Juffrouw! ‘zoudt gij dan wel met ons mede kunnen gaan, daar gij u toch niet aan uwe kerk bepaalt?’ Waarom niet, gaf ik haar ten antwoord. Ik verbeeld mij, dat ik ook met veel genoegen van tijd tot tijd uwe kerk zou kunnen bezoeken ... althans zwarigheid maak ik 'er geheel niet in. Wij zijn alle Christenen met elkander, en of nu in uwe kerk wat meerder plegtigheden, en in de mijne wat minder plaats hebben - naar mijn gevoelen doet zulks weinig tot degroote zaak ... 't Komt

{==142==} {>>pagina-aanduiding<<}

'er meest op aan (hier wees ik op mijn hart) hoe het daar gesteld is ... want als wij eens van hier verhuizen, zal de vraag niet zijn, os wij Roomsch, Gereformeerd, of Remonstrantsch geweest zijn, maar hoe wij ons gedragen hebben.... De dochters zagen mij zeer vreemd aan, en Mejuffr. Beukelman zeide: ‘Wij willen daar maar een spelletje bij steken, als gij evenwel eens lust hebt, om met ons naar de kerk te gaan, het is zeer tot uw, dienst.’ Ik boog mij zeer beleefd, en voelde, dat ik mij misschien wat te vrij had uitgedrukt. - Ik maakte uit de gezigten van de meisjes, en uit het gezegde van Mejuffrouw op, dat ik maar best zal doen met geheel over het stuk van den Godsdienst te zwijgen. Gij weet, Lotje! hoe gaarne ik verstandig en bedaard over dat aangelegen onderwerp hoor praten. Ja, ik beken u gaarne, ik tel het onder de behoefte van mijnen geest over het een of ander Godsdienstig onderwerp te spreken. Van die zijde heb ik van deze goede menschen niet veel te wachten; want ik zou zeer ongaarne over deze of eenige andere zaak met haar eenig verschil krijgen, daar ik anders hier zoo wel op mijn slag gekomen ben.
Heden morgen ben ik dan bij de Remonstranten te kerk geweest, en werd zeer gesticht door den Predikant, die op een zeer aandoenlijke wijze de ontmoeting tusschen Magdalena en Jezus, daar zij hem voor de ho-
{==143==} {>>pagina-aanduiding<<}
venier aanzag, behandelde. Hij stelde de geschiedenis met zoodanig eene kracht, en in zulk een behagelijk licht voor, dat hij mijne aandacht geheel wegsleepte. Bovenal muntte hij uit, om het eenvoudige en ongekunstelde van de geheele voordragt aan te toonen In zijne Toepassing was hij geheel ernst, en sprak zoo vertroostende, dat ik waarlijk een ongewone sterkte van geest gewaar werd, welke alleen de Godsdienst en het uitzigt op volmaakter staat schenken kunnen. - Het spijt mij alleen, dat ik maar zeldzaam van deze kerk zal durven gebruik maken, omdat ik vrees, dat daar door mijn verblijf hier zeer spoedig zou kunnen verklapt raken. Het klein getal van lieden, die daar te kerk komen, veroorzaakt, dat men zoo duidelijk gezien wordt, en dus zou 'er al spoedig eenige aandacht op mij kunnen vallen. Althans bij het uitgaan der kerk, heb ik al eene kleine ontmoeting gehad, die mij bewees, dat ik liever in grooter vergaderingen moet gaan. Ik had onder de weinige mannen, die te kerk waren, wel een mannetje gezien, in een witten rok met eene zwarte spencer, zwaar gecoëffeerd, en op die coeffure een bril met groene glazen, maar ik had niet gedacht, dat die figuur mij zou aanspreken, toen ik de kerk uit ging. Dit was echter het geval. Hij schoot mij op zij, maakte twee à drie diepe buigingen tegen mij, en zeide: ‘Dat was divin prêken, Mejuffrouw! -

{==144==} {>>pagina-aanduiding<<}

Ik heb gezien, dat gij geheel gesurpreneerd waart. - Eh bien! dan waren 'er althans twee gesurpreneerde in de kerk.... Mag ik het genoegen hebben van de Dame naar haar huis te conduiseren.' En al weer strijkadien. Ik zag het mannetje eens fiks aan, en zeide hem, dat ik hem zeer verpligt was voor die offerte, want dat mijn huis een heel eind daar van daan was.... Het scheen, dat hij daar door uit het veld geslagen was, althans hij liet mij mijn' weg vreedzaam vervolgen, schoon ik op de stoep van het huis van Mejuffrouw Beukelman staande, toen ik aangescheld had, ontdekte, dat het ventje aan het einde van de straat stond te loeren door een lorgnet. - Ik verhaalde 's middags over tafel om ook eens wat te vertellen, hoe ik aangesproken was - en de drie meisjes proesten te gelijk uit in lagchen, en zeiden: ‘'t Is vast, de Heer van Leeuwen, de eenige zoon van den rijken Domheer van Leeuwen. Ongelukkig genoeg, dat hij u hier heeft zien ingaan, want nu krijgen wij vast binnen kort eene vifite van hem....’ En nu moest ik hem, om de meisjes te overtuigen, zoo naauwkeurig beschrijven, bijna meer dan mij mogelijk was. En telkens was het: ‘Ja hij is het - hij is het ... en dan weêr lagchen van nieuws aan, tot dat eindelijk de oude Juffrouw haar stilzwijgen opleggen moest. - Nu ik hoop, dat ik hier voor dergelijke gekheden

{==145==} {>>pagina-aanduiding<<}

bewaard zal blijven, althans ik zal mij wel wachten, om gelegenheid te geven, dat mij dat bizar figuur in de Remonstrantsche kerk weder aantreft.
Zie daar nu, mijne waarde! ten minste eenig berigt van mij. Ik erken, dat het niet zeer belangrijk is, maar ik acht mij al eens gelukkig, dat ik u niet iets ongemeens heb te schrijven, daar ik sedert de laatste drie maanden te veel stof gehad heb. Van den boedel Amsterdam hoor ik niets - o hoe gaarne had ik iemand, die zich mijn en Wimpjes geval aantrok; ei vraag uw Papa, of die niet iemand voor ons weet, en ik geloof, dat Koo ook goeden raad noodig zal hebben. Van mijn' ongelukkigen Papa hoor ik niets.... Schrijf mij toch, als gij iets mogt hooren. Groet uwe dierbare ouders, en geloof mij met achting

Uw Dv. Dienaresse en Vriendin

Susanna Bronkhorst.




{==146==} {>>pagina-aanduiding<<}

Honderd acht en vijftigste brief.

De Heer Jakob Bronkhorst aan Mejuffrouw Susanna Bronkhorst.


den Haag, 21. April.

Lieve Zuster!

Ik ben, gelijk gij uit het opschrift van dezen brief zien zult, in den Haag omdat de Heer Elzevier mij geschreven had, dat ik eens bij hem komen moest, om over de ongelukkigen staat van Papa's boedel te spreken. Ik ben uitermate te vreden over zijne vriendelijke behandeling, en ook over die van Mevrouw Elzevier. Met Lotje is het zoo als het is ... want gij begrijpt, dat het tusschen ons nu glad af is. Zij heeft het mij nu met ronde woorden gezegd, want ik kon niet nalaten, toen ik alleen met haar was, 'er nog een enkel woord van te spreken. Maar zij verklaarde zich met heel veel ernst (zoodat ik wel gelooven moest, dat het waarheid was) dat ik van de zaak nooit weder een woord behoefde te reppen, want dat zij, schoon mij hoogachtende (zie dat deed mij nog al plaisier), geene de minste bijzondere inclinatie voor mij had,

{==147==} {>>pagina-aanduiding<<}

of ooit zou krijgen, en dat daarom alle moeite van mijne zijde vruchteloos, volstrekt vruchteloos was. Ik begrijp, zeide ik toen, dat het ongelukkig geval van mijn' Papa mij ook veel heeft achter uit gezet - en verbeeld u Suse wat zij mij toen tot antwoord gaf. ‘Hoor, Kool laat ik u mogen verzekeren, op mijn woord, dat, ingevalle ik wezenlijk die genegenheid voor u bespeurde, welke ik geloof, dat noodzakelijk is, om van wederzijde op een gelukkig huwelijk te mogen hopen, het geval uw Papa overgekomen wel zou hebben kunnen strekken, om de voortzetting daarvan te vertragen, tot dat alle zaken behoorlijk waren in orde gebragt, maar het zou bij mij geene wezenlijke verandering in mijne gedachten omtrent den zoon gemaakt hebben. Ik zeg u dat, omdat gij u anders nog zoudt mogen verbeelden, dat het gebeurde met uw' Papa eenigzins in dit opzigt tot uw nadeel gewerkt had. Maar de zaak is afgedaan, geheel afgedaan - en laat 'er dus in het vervolg tusschen ons nooit een enkel woord weder over gesproken worden.’ Zie, Suse! ik vond dit, schoon het slot mij niet zeer aangenaam was, zoo hups gezegd, dat ik niettegenstaande, dat zij mij verbood om haar lief te hebben, haar bijna nog liever kreeg. - Zoo dat, Suse! die zaak is afgeloopen, en uw broêr Koo is alle hoop benomen, dat hij in dezen slagen zal. Ook ben ik zoo neêrslagtig

{==148==} {>>pagina-aanduiding<<}

over het faillissement van Papa, en de ruïne van ons kantoor, dat ik in lang geen' lust hebben zal, om aan zoodanig iets te denken. Papa is te Emmerik, en ik heb den ingesloten brief voor u reeds, toen ik te Amsterdam was, ontvangen, maar, omdat de Heer Elzevier mij verzocht, om eens bij hem te komen in den Haag, stelde ik maar tot van daag uit, om aan u te schrijven, en om den brief van Papa aan u op te zenden.
Gij zult waarschijnlijk niet zeer nieuwsgierig zijn, hoe het met onze zoogenaamde Mama is. - Evenwel ik moet u wat van haar schrijven. Zij is met Madam Doortje voorleden vrijdag uit het huis van Papa vertrokken. De Curatelen in den boedel, die haar dus lang nog hadden laten blijven, begonnen te begrijpen, dat zij zich niet zoodanig ten aanzien van dezelven gedroeg, dat men het voor de krediteuren kon verantwoorden, dat zij in het huis bleef. In het kort, Suse! bij al haar andere slechte kwaliteiten heeft zij ook nog die van zich te willen verrijken ten koste van de krediteuren van Papa's boedel. Ik wenschte, dat gij eens dat gejammer en gelamenteer gehoord had, toen een der Curatelen haar, zoo als die Heeren dan ook niet mak zijn, als zij beginnen, haar aansprak, en naar vrij duidelijk te kennen gaf, dat zij zeer verdacht was van den boedel benadeeld te hebben.... Zij was de ongelukkige bedrogen vrouw. Zij had het hare in den

{==149==} {>>pagina-aanduiding<<}

boedel gebragt. ‘Dat moet gij bewijzen,’ zeide die Heer, ‘dat moet gij bewijzen, Dame! praatjes gelden hier niet, maar bewijzen. Zwart op wit, Mevrouw! zwart op wit - en ik zeg u aan, dat gij nog heden - voor den avond uit dit huis moet.’ - ‘Waarheen, mijn Heer - gij zult evenwel geene fatsoenlijke Dame op straat zetten.’ - ‘Eene fatsoenlijke Dame kan altijd onder het dak komen ... ik volg mijne orders, Mevrouw! en ingevolge daarvan, herhaal ik u, dat gij niet langer hier vertoeven moogt, Mevrouw! Deze man is gequaliciceerd om u op te passen.’ - ‘Hij is een inpertinente vlegel’ - ‘Dat zult gij geen tweemalen zeggen, Mevrouw! een Bode van het geregt laat zich dat niet zeggen van eenig mensch - en veel minder van een Mevrouw, die onder suspicie ligt....’ - ‘Wat kan men van het canaille anders verwachten - kom ma chère (tegen Dorothea) laten wij van zulk een degoutabel karel ons niet langer laten affronteren, en dat wij dit huis verlaten - o hoe vele duizenden, hoe vele duizenden heeft mij het vervloekte huwelijk met den Heer Bronkhorst gekost!’ Onder zulke praatjes verliet zij, razende en vloekende ons huis. In het geheim moest ik grimlagchen, toen zij van hare aangebragte duizenden sprak, daar zij, zoo ik dan heel wel meen te weten, geene noemenswaardige

{==150==} {>>pagina-aanduiding<<}

som in den boedel gebragt heeft, maar zij heeft hem wel duizenden doen achter uitgaan, want schoon hare verspillingen niet geheel den val van Papa bewerkt hebben, en 'er vele ongelukkige slagen bij gekomen zijn, zij mogt liever spreken van de verscheide duizenden, die zij 'er uit, dan die zij 'er ingebragt heeft. En hoewel haar laatste woorden waren, die ik verstond: ‘Procederen, procederen zal ik, ja, dat zal ik,’ - zal zulks, ook volgens het advis van den Heer Elzevier haar weinig baten; want schoon zij eene huwelijksche voorwaarde heeft, waarop veel zeer veel te zeggen zou zijn, zal haar deze niets kunnen helpen, zoo zij niet duidelijk bewijzen kan, welk goed zij heeft aangebragt - anders is zij concurrent met de andere krediteuren.
Met zeker genoegen kan ik u berigten, dat volgens het algemeen gevoelen van allen, die ik gesproken heb, en volgens verzekering van den Heer Elzevier, 'er geen twijfel valt, of ons moederlijk bewijs, dat toch twintig duizend guldens beloopt, is volkomen preferent. De som is wel klein in evenredigheid naar het geen onze Mama had aangebragt, en schoon wijf duizend gulden, voor ons hoofd voor hoofd in deze dagen niet veel beduidt, het is toch nog meer dan niet met al. Ik ben maar zeer blij, dat Papa mijn veniam oetatis voor mij gekocht heeft. Daar door ben ik nu van alle voogdijschap ontslagen - en zoodra ik maar

{==151==} {>>pagina-aanduiding<<}

dat klein stuivertje in handen heb - zal ik op eene voorzigtige wijze mijn fortuin zoeken te pousseren. - De Heer Elzevier, die zich zeer voor mij intresseert, en met mij lijkt ingenomen, heeft mede zijne goede pogingen voor mij aangewend, om mij op een kantoor te Rotterdam te krijgen, want te Amsterdam begrijpt gij zou ik nu niet gaarne blijven, schoon ik zeggen moet, dat de Meeren, die in Papa's Boedel van wegens de Kamer gesteld zijn, mij zeer geprezen hebben, omdat zij alles wat van mijn departement was, in de beste orde gevonden hebben, zoodat ik, wat mijn persoon betreft, 'er geene bijzondere oneer mede inleg. Maar anders, Suse! als ik op straat kom, durf ik toch naauwelijks mijne oogen opslaan, 't Is wat te zeggen voor een eerlijk jongman van ieder met den nek te worden aangezien, zoo als ik mij althans verbeeld, dat mijn geval is. En hoe onschuldig zijn wij 'er echter in betrokken. Gij moogt ook vrij gelooven, Suse! dat gij ook door uwe oude kennissen zeer besproken en bebabbeld wordt, want schoon men niet net weet, waarheen gij u hebt begeven, schijnt het toch uitgelekt, dat gij besloten hebt, om in den eenen of anderen winkel geplaatst te worden. Zoo heeft mij Toon van Salen, de eenige die mij getoond heeft, dat mijn geval hem hartelijk leed deed, gezegd. - Allen bijna trekken hare neuzen op - de een vindt zulk een' stap praematuur -
{==152==} {>>pagina-aanduiding<<}
een ander bizar - een derde zegt, wij zien 'er den smaak van Suse Bronkhorst in - een vierde, dat heeft zij tot haar loon, omdat zij Walraven voor het hoofd heeft gestooten - en ook zijn 'er die zeggen: ‘Kom, kom, zij moest Kraaijestein maar getopt hebben - hij heeft wel wat wilde haren, maar die zullen door den tijd wel uitvallen.’ - Zoodat gij rijdt bij uwe oude kennissen braaf over de tong. - Maar ik verbeeld mij, dat gij 'er u niet heel veel aan storen zult: en de nufjes verdienen het waarlijk niet. Evenwel als ik het zoo in denk, zou ik 'er regt kwaad over kunnen woorden. Ik heb van Salen verzocht, dat hij door zijne zuster zou bewerken, dat men, hoe men dan ook over uw slap denken mogt, denzelven zooveel mogelijk geheim hield, uit vrees dat de Heer Kraaijestein hier door op het spoor mogt komen - of iemand van zijne emissarissen. Zelfs heb ik, of ik 'er wel aan gedaan heb weet ik niet, maar ik heb het met een goed oogmerk gedaan, zelfs heb ik hem eenigzins in de gedachte gebragt, als of gij naar Vriesland of Groningen waart. Laat dan Kraaijestein als hem zoo iets ter ooren komt eens eene vergeefsche reis naar Vriesland of Groningen doen ... als ik dat hoor, zal ik hem hartelijk uitlagchen. Hij heeft het dubbel ja tien dubbel aan u verdiend. Ik heb 'er met Juffrouw Lotje over gesproken ... en die vindt

{==153==} {>>pagina-aanduiding<<}

het zeer geoorloofd, dat ik op die wijze uw wezenlijk verblijf tracht bedekt te houden voor een' deugniet, die, zoo hij het wist, geen poging onbeproefd zou laten, om uwe rust te verstoren, en u zoo ongelukkig te maken, als in zijn vermogen is. - Ik was 'er waarlijk een weinig grootsch op, dat zij mijn' inval een' heelen snuggeren inval heette. - Zij zî dat wel zoo wat half lagchende, maar ik geloof dat zij het meende, omdat zij 's avonds, met hare Mama te huisgekomen, na dat zij op een visite geweest waren, van dezelve, evenwel in het vriendelijke berispt werd, dat zij zoo tegen haar gemoed gesproken had, door de dames, die naar uw verblijf vroegen in de vaste gedachten te brengen, dat gij tegenwoordig u te Groningen onthieldt. - Waarop zij met hare gewone luchthartigheid liet volgen, dat zij zich regt geamuseerd had, met de brandende en ijdele nieuwsgierigheid van eenige oude en jonge Dames te misleiden. ‘Zij zouden immers,’ zeide zij, zich tot haar Papa wendende, ‘zij zouden immers met juist te weten, waar Suse zich onthoudt, bijna geen goed, en heel veel kwaad hebben kunnen verrigten. En heb ik u niet wel hooren verdedigen, dat het pligt is iemand, die krankzinnig is, of die, een oogmerk heeft om een ander te benadeelen, te misleiden, opdat men daardoor het begaan van de misdaad voorkomt, en on-
{==154==} {>>pagina-aanduiding<<}
schuldigen voor ongeluk bewaart.’ - De Heer Elzevier glimlagchte en zeide: ‘Waarlijk, Lotje! gij zijt zeer leerzaam, als het u in uw zaak te pas komt. Evenwel moet men met de Leer van een leugentje om bestwil zeer voorzigtig zijn. Ik heb lieden gekend, die in geoorloofde, ja pligtmatige gevallen 'er mede begonnen, maar 'er zich zulk eene gewoonte van maakten, en zoodanig een uitgebreidheid aan die leer gaven, dat zij bij veelvuldige gelegenheden, en vooral wanneer zij 'er hun eige voordeel mede meenden te zullen bereiken, zich daarvan, zonder de minste hapering of knaging, bedienden. 't Is met dit noodzakelijk kwaad in onze onvolmaakte maatschappij omtrent zoodanig gelegen, als met de portie vergift, die men in sommige medicijnen, met eene zeer heilzame uitwerking, voor eene enkele maal, vermengt. Een verstandig en voorzigtig geneesmeester weet den juisten tijd, de juiste maat - en sticht 'er groot nut door - maar een onkundige of loshoofdige kwakzalver zal die ten onpas en in een te groote mate gebruikende daardoor nadeel ja den dood veroorzaken.’ - Lotje keek nu een oogenblikje voor zich neder - maar het duurde niet lang, of zij zeide: ‘Ik hoop, dat Mama getuigen zal, dat ik althans ditmaal niet als eene onkundige of losse Docteres gehandeld heb. Althans de uitwerking

{==155==} {>>pagina-aanduiding<<}

was voortreffelijk. Algemeen geloof! algemeene verwondering! algemeene uitroepingen! - Als ik dat vertel zal Lene-jansje wat staan op te zien - of als ik dat mijn man verhaal, zal hij 't naauwelijks kunnen gelooven. - Evenwel Susanna Bronkhorst heeft geen ongelijk - zij is dan ver uit het oog - en alles zal dan wel zoo wat dood bloeden enz. enz.’ Dit alles zeide Lotje, de onderscheide toonen en stemmen der Dames nabootsende - tot dat Mevrouw Elzevier, die dit moede scheen te worden, een einde aan alles maakte door het ernstig verzoek, dat Lotje op zou houden met de Dames, waarmede zij geen uur geleden in gezelschap geweest waren, in een belagchelijk licht te stellen.
Morgen of overmorgen denk ik naar Rotterdam te gaan, en daar een bezoek te geven aan dien Heer, aan welken mij de Heer Elzevier wel heeft willen recommanderen. Men sprak mij hier wel van een' zekeren post, in het financiele, welken ik misschien door den Heer Elzevier zou kunnen krijgen, maar ik heb daarover eens ter deeg nagedacht, en begrepen, dat een Ambtenaar toch een zeer afhankelijk wezen is, zijn geheel leven lang; daar een Koopman, als het fortuin hem wat meêloopt, het onafhankelijkste mensch is, dat men zich kan verbeelden. Ik veracht daarom den ambtenaar niet, in het geheel niet - neen

{==156==} {>>pagina-aanduiding<<}

ik begrijp zelfs, dat zij 'er ook zijn moeten, maar ik ben bij de negotie en niet bij het ambtenaren groot gebragt. Ik hoop das, dat het te Rotterdam met mij lukken zal. Zoodra het met mij klaar is, zal ik het u spoedig laten weten. - Juffrouw Lotje, die ik gezegd heb, dat ik u schrijven zou, verzocht, dat ik u hartelijk groet van haren wegen. - Het zal mij aangenaam zijn, indien ik hoore, dat het u bij aanhoudendheid bij Mejuffr. Beukelman wel blijft bevallen. Zoo gij mij het binnen kort schrijft ben ik te Rotterdam gelogeerd in den Gouden Voet in de Lombaartstraat. Intusschen noem ik mij als altijd met achting en hartelijke liefde

Uw Broeder

Jakob Bronkhorst.

P.S. Ik weet niet, wat ik aan Papa, dien ik in mijn hart beklaag, schrijven zal - ik heb al drie brieven begonnen, maar heb ze allen weder verscheurd - schoon wij ongelukkig door hem geworden zijn, heb ik toch groot medelijden met hem. - Hij is omtrent zestig jaar en dan geruïneerd - o ik mag 'er niet aan denken - en kan hem daarom niet schrijven.




{==157==} {>>pagina-aanduiding<<}

Honderd negen en vijftigste brief.

De Heer Frederik Bronkhorst aan Mejuffr. Susanna Bronkhorst.


Emmerik, 8. April.

Waarde Dochter!

Gij zult zeker reeds de ongelukkige omstandigheden gehoord hebben, waarin mijne zaken door het droevig beloop der dingen en andere toevallen gekomen zijn. Ik heb mij daardoor in de noodzakelijkheid gebragt gezien, wilde ik erger voorkomen, om niet alleen Amsterdam, maar zelfs het Land te ruimen. De Hermel weet, met welk eene naarstigheid ik altijd de belangen van mijn huis behartigd heb; en schoon de tijden zeer ten nadeele liepen en ik verscheide zware slagen leed, zoolang uwe zalige Mama leefde, kon ik staande blijven ... maar het was, als of met haar de zegen van mij geweken was. - De eene slag volgde nu op den anderen, en alle pogingen, die ik aanwendde, om mij te herstellen, waaronder ook mijn laatste huwelijk, liepen verkeerd af.... Ik heb stappen gedaan, waarvan ik altijd een' grooten afkeer gehad heb, en waartoe ik voor

{==158==} {>>pagina-aanduiding<<}

tien jaren gerekend zou hebben, dat het onmogelijk was, dat ik zou kunnen komen ... maar met dat alles ben ik nu oud en genoegzaam dood arm - dus wel heel ongelukkig. - Ik moet aan Koo schrijven, omdat ik toch het een en ander gaarne wilde weten, en ik kan daarom niet nalaten, 'er een enkel lettertje aan u bij te doen, omdat ook het met u op het laatste gebeurde mij zwaar op het hart ligt. Onder alle de onaangenaamheden, die ik ondervind, valt het mij bijzonder hard, dat ik u eene zoo gestrenge behandeling heb doen ondergaan. Ik hoop, dat gij begrijpt, hoe zeer of uwe Mama tegen u was ingenomen, en ik, toch de partij van u of haar moetende kiezen, tot de smartelijke keus komen moest, om u te laten varen - en mij op de best mogelijke wijze van u te ontdoen. Ik beken, dat ik, met een hart vol van bittere smarte, daar ik u zeer lief had en nog heb, 'er toegekomen was om u daar te bezorgen, waar ik vrees, dat gij nog zult zijn. Maar ik kan, nu in mijne eenzaamheid en aan mij zelven geheel overgelaten, de gedachte niet langer verdragen, dat gij in dat huis, door mijn toedoen, één dag langer blijven zoudt, ik schrijf u daarom dezen, met verzoek, dat gij denzelven aan den Heer Jochemsz zult vertoonen, en hem laten zien, hoe ik mijn leedwezen 'er over betuig, en dat ik dus verzoek, dat hij u hoe eer zoo beter ontsla, en in vrijheid stelle. En

{==159==} {>>pagina-aanduiding<<}

schrijf mij dan, Suse, als dat zoo is, dat zal mij in mijn' ellendigen staat nog eenigzins' opbeuren. Ik heb vele dingen gedaan, om staande te blijven, als Koopman, waaromtrent ik hoop, dat God mij genadig zijn zal. Maar de behandeling u aangedaan om eene vrouw, die u haatte, ten wille te zijn, grieft mij op eene onuitdrukkelijke wijze. Indien gij dus los zijt, verheug mij dan ten minste met dat berigt. Dan zal ik althans mij niet langer kwellen met de gedachte, dat de ellende, die ik een mijner kinderen veroorzaakt heb, blijft voortduren. Ik sluit dezen bij een' brief aan uw' broeder Jakob in, wanneer gij dus verkiezen mogt om ter mijner geruststelling over uwe omstandigheden te schrijven, doe het dan onder zijn Couvert, en geloof toch, wat 'er ook gebeurd is, dat ik u nog hartelijk bemin.

Uw ongelukkige Vader

Frederik Bronkhorst.




{==160==} {>>pagina-aanduiding<<}

Honderd zestigste brief.

Mejuffr. Susanna Bronkhorst aan den Heer Frederik Bronkhorst.


Utrecht, 22. April.

Geachte Papa!

Ik haast mij, om den uwen te beantwoorden, die mij door toevallige oorzaken eerst heden is ter hand gekomen. Gij ziet reeds uit de plaats, waar ik dezen schrijf, dat ik in het verblijf, waarin gij vreesde, dat ik mij nog onthield, mij niet langer bevind. Stel u deswegens gerust, Papa! en denk over het gebeurde niet meer. Ik kan u niet uitdrukken, in welke ontroering uwe brief mij gebragt heeft, en welk een diep medelijden ik over uwen toestand, gevoel. Ja Papa! de dood van mijne waardige Mama is het beginsel geweest van het ongeluk onzer familie: o zoo zij in leven gebleven ware, zeker zou onze toestand heel anders zijn. Maar het is de wil geweest der Goddelijke Voorzienigheid, dat ons die brave zoo spoedig, zoo onverwacht ontviel - en het past ons in dien wil, hoe hard het valle, te berusten. Hoe gaarne wenschte ik in

{==161==} {>>pagina-aanduiding<<}

staat te zijn, om den last van de ellenden, waaronder gij gebogen gaat, te verminderen. Indien daartoe kan strekken, dat ik u mijn lot en dat van Wimpje doe weten, hoe aangenaam zou mij zulks dan zijn. Heb althans voor mij geen kommer. Door de opvoeding, die ik, door u en mijne Mama ontvangen heb, heb ik zooveel geleerd, dat ik in staat ben, om voor mij zelve te zorgen. Zoodra ik het ongeluk vernam, dat u was overgekomen, vond ik middel, om uit het bewuste huis ontslagen te raken, en koos terstond de partij, om mij zelve zoo goed mogelijk te redden. Ik ben thans in den winkel eener fatsoenlijke Juffrouw met drie dochters, welke juist iemand noodig had, om haar, daar zij het zeer volhandig heeft, te helpen. Ik heb vrijen kost en inwoning, ja win nog vrij wat geld; daarbij zijn mijne behoeften thans zeer gering. Zoo dat, Papa! naar dat de omstandigheden zijn, is het met mij zeer goed geschikt, en ik hoop alleen voor het tegenwoordige, dat mijn verblijf verborgen mag blijven, op dat mijne rust niet door nieuwe aanslagen van den Heer Kraaijestein verstoord worde, want laat ik, daar ik met groote vreugde zie, welk belang gij nog in mijn geluk stelt, laat ik u mogen verzekeren, dat ik even afkeerig van hem ben, zoo uit hoofde van zijn bekend slecht karakter, als omdat ik mij verzekerd houde, dat waarschijnlijk ook omtrent mij zijne oogmerken

{==162==} {>>pagina-aanduiding<<}

slecht, zeer slecht zijn. Dus, lieve Papa! kon deze verzekering ook iets tot uwe meerdere kalmte medewerken, in uwen tegen woordigen toestand, dan zal ik mij verheugen, dat ik u die gegeven heb. - Zuster Wimpje heeft Mevrouw Verschuur, na het overlijden van hare dochter, geheel tot zich genomen. Zij zal van dezelve, zoo ik vertrouw, eene zedige en goede opvoeding genieten, en, neem mij niet kwalijk, Papa! dat ik het rondborstig schrijf, gelukkiger zijn, dan dat zij onder het opzigt van de ellendige Gouvernante, welke Mama haar bezorgd had, gebleven was. De uitzigten dus voor Wimpje zijn, naar mijn' inzien, alles behalve ongunstig, indien zij namelijk zich schikken wil en gedragen naar den toestand, waarin zij zich bevindt. En ik heb alle reden, om dat van haar te vertrouwen, want ik heb haar, door het schadelijk voorbeeld van Juffrouw Dorothea misschien daar van afgeschrikt, minder koquet en ijdelzinnig gevonden, dan zij mij te voren toescheen, en daar Mevrouw Verschuur zeer ingetogen leeft, in een' kleinen kring, en in eene stad, waarin minder verzoeking is, om te blinken in schitterende gezelschappen, heb ik hoop, dat zelfs de aanleg, dien zij meer of min tot pronkerij en ijdelzinnigheid heeft, geheel zal uitslijten. - Stel u dus ook omtrent haar gerust. En wat broêr Koo betreft. Gij kunt beter dan ik de bekwaamheden en vlijt van dien braven

{==163==} {>>pagina-aanduiding<<}

jongeling waarderen, waarvan gij dagelijks ooggetuige geweest zijt. Ik twijfel geen oogenblik, of hij zal binnen kort' op een kantoor te Rotterdam geplaatst raken, en daar zal hij zeker, dezelfde vlijt aanwendende als altijd, gezien en bemind zijn. Ook hij zal redenen hebben, om u dankbaar te wezen voor alles, wat gij hem geleerd hebt. Daarvan zal hij nu de vruchten inzamelen, en is dat niet zoo overvloedig, als hij zich had mogen voorstellen, indien alles in orde gebleven ware, wel nu misschien hadden hem dan ook meer verzoekingen en verleidingen omringd, en hem afgetrokken van zijne bezigheden, waartoe hij zich nu verpligt zal zien volstrekt te bepalen. - Omtrent broêr Bram kan ik u zeker zooveel troost niet geven. Ik heb met verdriet, schoon niet tot mijne verwondering, verstaan, dat hij zich los en onbezonnen, met een dol hoofd in den krijgsdienst begeven heeft. Ik had wel gevreesd, dat zijne kennis met Officieren, hem eindelijk daartoe brengen zou ... en ik weet, Papa! dat gij hem dikwijls daar tegen gewaarschuwd hebt ... maar 'er was niet aan te doen, want hij was van een' te lossen aard, en had door zijne vroegste verkeering een' tegenzin in allen arbeid verkregen. Mijne goede Mama heeft daar over vele tranen geschreid. O zij was, gelijk gij weet, altijd bezig - en als Bram, toen wij nog allen in huis waren, zoo bij tusschenpozen geheel ledig zat, en voor de

{==164==} {>>pagina-aanduiding<<}

glazen van de zijkamer een uur stond uit te kijken, zonder eenig bepaald doel; dan heb ik hem dikwijls door haar hooren onder handen nemen - en het slot van alles was altijd - zoo een ledig mensch geen slecht mensch is, loopt hij bijna onvermijdelijk gevaar om het eenmaal te zullen worden. - Wat hem dus betreft, Papa! omtrent hem kunt gij u wel bedroeven, maar gij, die altijd met zooveel uitstekende naarstigheid en aanhoudende werkzaamheid aan allen voorgingt, daar gij uw leven op het kantoor sleet, hebt geene redenen van eenig zelfsverwijt - en kunt niet anders, dan den goeden God bidden, dat de loshoofdige jongeling, nu onder een gestrenger tucht gekomen, eenmaal bedaarder zinnen verkrijge, en in zijnen kring een nuttig mensch worde! Men vindt immers onder de militairen 'er wel meer, dié, in het ouderlijk huis, de weelde niet kunnende dragen, aan den dienst gekomen in eene dolle vlaag, daarna zeer brave Officieren worden, en hun vaderland getrouw en kloekmoedig dienen.
Uit alles dus schijnt het mij toe, Papa! dat gij schoon gij in een' zeer beklagenswaardigen staat zijt, geene bijzondere reden hebt, om u over ons zoo bij uitstekendheid te bekommeren; vooral daar gij zoo vele andere redenen daartoe hebt, zou ik, zoo ik als kind dien raad geven mag, de zorg over ons aan eene zijde zetten ... en in het geheel, daar de zaken zijn,

{==165==} {>>pagina-aanduiding<<}

zoo als zij zijn, mij zooveel mogelijk bij eene bedaarde gemoedsgesteltenis trachten te bewaren. Immers, wat 'er ook gebeurd moge zijn, dat gij nu misschien ook uit een te zwaarmoedig oogpunt beschouwt, en u, nu gij aan uwe gepeinzen in eene ongewone eenzaamheid, in eene nooit ondervondene stilte zijt overgelaten, als zeer bezwarende voorkomt, zou, zoo het een en ander geslaagd ware, u veel verschoonlijker zijn voorgekomen.... Maar het voegt mij niet hier in verder te treden. Ik hoop, dat bovenal in dezen uwen grooten tegenspoed, na zoovele jaren arbeids, de vertroostingen van den Godsdienst u niet ontbreken zullen. Althans ik bid dagelijks den goeden God, dat het Hem behagen moge, uw leven zoo dragelijk te maken, als eenigzins bestaanbaar is met uwen toestand. En het is Gode bekend, hoe dikwerf ik wensch, dat ik u uit het mijne nog eenigen onderstand kunne toebrengen: ik hoop dat gij het mij ten beste duiden zult, dat ik, onkundig, hoe groot of hoe klein uwe behoefte dit oogenblik is, in dezen brief zes dukaten tusschen een kaarteblad gestoken toezend. Zoo gij ze niet mogt noodig hebben, zult gij daar in toch zien, dat, wanneer ik in staat ben, om uw lot eenige verligting toe te brengen, het niet aan mij haperen zal. Ik bid u, Papa! schrijf mij eens spoedig weder, en hoe aangenaam zou het mij zijn, indien mij uit dien brief blijken mogt, dat gij in een eenigzins ge-
{==166==} {>>pagina-aanduiding<<}
lukkiger en kalmer geestgesteltenis waart. Ik hoop, dat Koo wat spoedig dezen aan u zal afzenden, opdat althans uwe gedachten over mijnen toestand, die geheel niet beklagelijk is, niets toebrengen tot de vermeerdering van uwe smarte. Na u 's Hemels ondersteuning in uwe omstandigheden te hebben toegewenscht, blijf ik met achting

Uwe gehoorzame Dochter

Susanna Bronkhorst.




{==167==} {>>pagina-aanduiding<<}

Honderd een en zestigste brief.

Mejuffr. Susanna Bronkhorst aan den Heer Jakob Bronkhorst.


Utrecht, 22. April.

Waarde Broeder!

Ik ben eenigzins moeijelijk op u, dat gij dien brief van Papa aan mij zoolang onder u gehouden hebt, zonder dat gij dien aan mij hebt opgezonden; nu daar gedane zaken geen' keer nemen; daar ook alleen lastige en wrevelige menschen gebeurde dingen herkaauwen, en ik ongaarne geacht zou worden tot die klasse te behooren, zal ik 'er niets anders van zeggen, dan dat ik in het vervolg spoediger toezending verwacht, en hoop, dat de u ongewone losheid omtrent de bezorging van dien brief niet moet toegeschreven worden aan eenige minachting, welke gij, in dezen toestand, aan Papa zoudt betoonen; want dat zou mij meer grieven, dan gij u verbeelden kunt, omdat ik dan een' trek van ondankbaarheid in mijn' geliefden broeder ontdekken zou, dien ik niet in zijn hart vermoed had. Om van dit onderwerp af te stappen: gij kunt bij mij alles goedma-
{==168==} {>>pagina-aanduiding<<}
ken, door dezen brief ten allerspoedigste aan Papa te zenden, en tevens daar eenen van uwe hand bij te voegen. Ik heb mij ook wel verlegen gevonden, hoe ik Papa, in deze omstandigheden, schrijven zou, maar kan een kind ooit beter aan zijne ouders schrijven, dan zoo als zijn hart hem opgeeft. Schrijf dan Papa zoo, en ik geloof, dat de ongelukkige man het u beter af zal nemen, dan dat gij zulks langer uitstelt, dat hij misschien zeer te onregte, maar niet onnatuurlijk, aan zeer verkeerde oorzaken zou toekennen, want, als menschen zich in ongeluk gedompeld zien, verbeelden zij zich, dat zij door elk een veracht worden. - En welke verachting kan smartelijker vallen, dan die zich een Vader verbeeldt, dat hij van zijne kinderen ondergaat.
Uw brief is voor het overige mij aangenaam geweest. In de trekken, die gij mij van Lotje vertelt, herken ik haar volkomen, en ik kan mij levendig verbeelden, hoe zich alles heeft toegedragen. Ik kan niet zeggen, dat het mij zeer verwondert, dat verscheide van mijne kennissen, die zoo ter loops wat van mijnen gedanen stap gehoord hebben, daarom den neus optrekken, daar ik weet, dat zij, toen ik onder haar verkeerde, veeltijds van mijne gedachten over onderscheide onderwerpen hemelsbreed verschilden: en het zou dan nu wel vreemd wezen, dat, daar mijne omstandigheden zoo

{==169==} {>>pagina-aanduiding<<}

zeer ongunstig geworden zijn, zij een' stap van mij zouden goedkeuren, dien zij zich misschien verbeelden, dat op eenigen afstand hun fatsoen benadeelt; want ik moet mij wel voorstellen, dat 'er nu gevonden worden, die het zich tot groote oneer rekenen ooit met mij verkeerd te hebben. Ik kan u evenwel dit ook zeggen, Koo! dat ik mij geheel niet stoor aan de oordeelvellingen van Dames, die, ongelukkig genoeg, omdat zij in zeker fatsoen geboren en opgevoed zijn, het zich tot een schande rekenen, eenig handwerk in die volmaaktheid te leeren, dat hetzelve ten eenigen tijd een middel van bestaan zou kunnen opleveren - die door den draaikring van onophoudelijke en op den duur vervelende vermaken zich zonder tusschenpozen zoo laten wegslepen, dat haar naauwelijks een oogenblijk overschiet, om op te merken, hoe los en onbestendig alle de goederen der fortuin zijn, en hoe vele familien, zoo als nu de onze, van het toppunt van luister in een' afgrond van vernedering kunnen storten.... Ik beklaag die ongelukkige onnadenkende vriendinnetjes - en neem het haar niet kwalijk, dat zij zich nu eenige oogenblikken, ten mijnen koste, vermaken.
Maar ik verheug mij zeer, dat, daar 'er iets van mijn' gedanen stap is uitgelekt, gelukkig de plaats, waar ik mij onthoud, nog verborgen is gebleven. En schoon ik niet deel in het genoegen, dat de Heer Kraaijestein, door valsche

{==170==} {>>pagina-aanduiding<<}

uitstrooisels misleid, eene vergeefsche reis naar Groningen of elders zou doen, ben ik toch blijde, dat ik van dien lastigen, dien hatelijken man mij bevrijd zie, en geene vrees voor hem behoef te hebben. - De Heer Elzevier heeft zeer wel gedaan, om, schoon hij, in dit bijzonder geval, het zoogenaamde Leugentje om best wil goedkeurde, tevens zijne Dochter en u te waarschuwen tegen het misbruik, dat daar veeltijds van gemaakt wordt. Het liegen is eene der hatelijkste ondeugden, omdat het al het vertrouwen, dat men op elkander stelt, wegneemt - en ondertusschen schijnt men, eenmaal zich daaraan overgegeven hebbende zich daarin zelfs bij onbelangrijke zaken in te willigen, zoo dat men binnen kort den hoogsten trap der ondeugd beklimt, vooral wanneer men die, gelijk zeer gemakkelijk valt, dienen doet, ter bevordering van eigenbelang.... ‘Die met een klein leugentje aanvangt,’ zeide Madam Gibbon wel eens tot ons, ‘eindigt dikwijls met een groote en hebbelijke lasteraar te worden, want leugen en laster gaan meestal hand aan hand.’ Men zou ondertusschen een dweeper moeten zijn of zeer bekrompen denken, indien men oordeelde, dat, in zeer enkele gevallen, de misleiding van een onverstandig of een zijn verstand misbruikend mensch, volstrekt ongeoorloofd of misdadig ware: door de verpligting tot de waarheid zulk eene uitgebreidheid te geven vervalt men,

{==171==} {>>pagina-aanduiding<<}

trouwens, gelijk door alles, wat men te ver trekt, tot ongerijmdheden, en veroorzaakt grooter nadeelen, dan bij mogelijkheid de misleiding van een verstandeloos of boos mensch te weeg kan brengen; daar alleen een te ver getrokken denkbeeld van eene gedurige wonderen doende, en den natuurlijken loop der zaken aanhoudend stremmende en weder te regtbrengende Voorzienigheid kan aangevoerd worden, om dadelijke veroorzakers of medehelpers van groote rampen te zijn, die langs een' zeer eenvoudigen weg te voorkomen waren. ‘Wees niet al te regtvaardig,’ zegt daarom Salomo, en waarschuwt de menschen zelfs voor dat uiterste. – Maar Madam Gibbon voegde 'er altijd bij, ‘de menschen lezen dan niet voort, want dan zouden zij zich zeker ook voor te groote zedeloosheid en wezenlijk onregtvaardigheden wachten.’
Ik zie met ongemeen genoegen, dat gij door den Heer Elzevier voor een Rotterdamsch kantoor aanbeveling ontvangen hebt, en hoop, dat gij daar geplaatst zult worden, terwijl ik geen oogenblik twijfel, of gij zult u de achting en liefde uwer patronen waardig maken. Hoe gelukkig zijt ook gij, in uwen toestand, dat gij u redden kunt.
Ik zeg u ook dank voor de ophelderingen, die gij mij ten aanzien van den boedel van Papa gegeven hebt. Ik kan u niet uitdrukken, met welk een gevoel van smart ik dat

{==172==} {>>pagina-aanduiding<<}

berigt gelezen heb, schoon het mij eenig gonoegen veroorzaakt, dat ons ten minste van de goederen door onze dierbare moeder mede ten huwelijk gebragt, een klein gedeelte zal worden toegewezen. O dat het zoo groot ware, dat ik daaruit onzen ongelukkigen vader nog eenigzins kon ondersteunen! Maar, daar ik kan berekenen, dat wat mijn aandeel betreft, hetzelve nog onder zekere voogdijschap tot mijne meerderjarigheid zal moeten blijven, zal ik 'er weinig of niet aan kunnen doen. O laat ik Papa dus aan uwe deernis, aan uwe liefde aanbevelen. Immers zoo wij, die door de naauwste banden des bloeds aan hem verbonden zijn hem loslaten, wie zal zich dan zijner aantrekken? – Voor al het goede, dat hij zoovele jaren aan ons bewees, heeft hij aanspraak, ja zelfs regt, dat wij alle pogingen inspannen, om hem het overschot zijner dagen gelukkig, althans zoo weinig ongelukkig als mogelijk, te doen doorbrengen. Laten wij een spreekwoord, dat ik dikwerf met afgrijzen gehoord heb, en u ook niet onbekend zal zijn door ons gedrag, zoo als niet openlijk, dan ten minste in het geheim, en ter onzer eigene gerustheid logenstraffen, dat namelijk één vader beter tien kinderen kan onderhouden, dan tien kinderen één vader. Ik vrees ja, dat de ondervinding, waarop veelal de spreekwoorden gebouwd zijn, te veel haar zegel hecht aan een gezegde, dat de geringe liefde en dankbaarheid

{==173==} {>>pagina-aanduiding<<}

aanduidt, die veelal de kinderen omtrent hunne ouders gevoelen. Lieve Broeder! welk eene onnatuurlijke en verregaande ontaarding moet 'er plaats grijpen in kinderen, die zich kunnen onttrekken, om de oorzaak van hun bestaan, den beschermer van hunne teederste kindschheid, die zooveel zorgelijke dagen en kommervolle nachten voor hun besteed heeft, in tijden, toen zij zorg noch kommer kenden, allen mogelijken bijstand in elke omstandigheid des levens te bewijzen. En echter het schijnt, dat de door de kinderen genoten weldaden, dikwerf aangezien worden, als schulden, die de ouders aan hun betalen moeten, terwijl meestal de ouders naauwelijks palen kennen, om hunne weldadigheid jegens hunne kinderen te beperken. Nu ik vertrouw van uw liefderijk hart, dat gij alles zult doen, wat in uw vermogen is. Want heeft Papa al eene en andere zaak gedaan, welke beter gelaten geweest ware, 't is niet alleen verre 'er af, dat het ons past daarover te oordeelen, maar 't is onze zaak alles aan te wenden, om het verdriet en de ellenden, daaruit voortgevloeid, te verminderen, te verzachten, en als wij dat gedaan hebben, hebben wij nog weinig meer verrigt dan de stem van ons hart gehoor gegeven, en onzen onvermijdelijken pligt betracht. Omtrent dat, hetwelk gij mij nopens het vertrek van onze tegenwoordige Mama schrijft, hetwelk gij zeer natuurlijk beschrijft, zal ik liefst kort zijn,

{==174==} {>>pagina-aanduiding<<}

daar ik aan de eene zijde u over den toon, waarop gij schrijft, meer of min zou moeten berispen; en ik aan den anderen kant over die Dame eene verontwaardiging gevoele, welke het mij niet past met woorden te bekleeden, uit hoofde der betrekking, in welke zij tot Papa staat. Zij is met alle hare gebreken wel deerniswaardig. O hoe zal zij het eenigzins dragelijk kunnen vinden in de vernedering, welke zij nu reeds ondergaan heeft, en welker gevolgen zij nu zoozeer ondervindt. Ik poog, zooveel in mij is, om haar te vergeten, schoon mij zulks zeer moeijelijk valt. Ach! waarom verdringen de onaangename gedachten aan haar zoo dikwerf de voor mijn hart wel weemoediger, maar streelende gedachte aan mijne waardige dierbare, eeuwig onvergeetbare Mama.
Mijn leven loopt hier tegenwoordig met weinige afwisselingen voorbij. – Bijna iedere dag is aan zich zelven gelijk. Evenwel tot eene kleine verscheidenheid heb ik eene zeer belagchelijke soort van een' minnebrief ontvangen, dien ik u hier in zal sluiten, of hij in het midden van uwe onaangenaamheden u een oogenblik kan doen lagchen. Als gij van Rotterdam misschien naar den Haag gaat, laat hem dan eens aan Lotje Elzevier lezen; die houdt nog al veel van zulke wonderlijke stukjes, maar scheur hem dan stukken, want hij verdient geene reflectie dan in zooverre hij aantoont, tot welke buitensporigheden een mensch, die nog los

{==175==} {>>pagina-aanduiding<<}

langs straat loopt, in staat is. Gij begrijpt wel, en ook zal Lotje wel vatten, dat deze historie geheel met dien brief zal afloopen, want wie zou gelooven kunnen, dat die misselijke man, als ik zijnen brief onbeantwoord laat, gelijk ik dien gelaten heb, 'er eenig verder werk van maken zal. Over zulke noodelooze en beuzelachtige zwarigheden bekommert zich mijn hart niet, dat aan wezenlijke rampen genoeg te dragen heeft.
Maar het wordt tijd dat ik afbreke, daar de Dom reeds half twee slaat. – Goeden nacht! lieve broeder!

Uwe Zuster

Suse.




{==176==} {>>pagina-aanduiding<<}

Honderd twee en zestigste brief.

De Heer Gualtherus Hermannus Deodatus van Leeuwen aan Mejuffr. Susanna Bronkhorst.


Utrecht, 19. April.

Aanbiddelijke Schoone!

Nog ben ik geheel gepenetreerd van de rencontre van gisteren, bij het uitgaan van de R – Kerk! Ik ben een groot kenner van de sekse, want ik ben te Parijs en te Londen geweest - en zonder vaniteit gesproken, ik heb daar alles gezien, wat adorabel was – maar sedert gisteren – sedert gisteren doe ik niet dan uitroepen: Ik ben een kind – ik ben een kind – ik heb nog niets gezien. – Entre nous ik was niet van gedachten, dat de natuur in staat was zulks een ensemble van volmaaktheden voort te brengen, als ik de eer gehad heb van in uwe bekoorlijke persone als geconcentreerd te zien. – Mijn Papa de Domheer was gister avond meer of min inquiet over mijn verstand, en ik was ook waarlijk in een extase, zoo als ik, hoe zeer ik altijd zeer sensibel ben over alles, wat schoon is, niet weet

{==177==} {>>pagina-aanduiding<<}

immer geweest te zijn. Ik hief den geheelen avond één jubeltoon aan over mijne merveilleuse ontdekking. Maar heb ik mij ook geabuseerd, zoo vroeg ik dikwijls aan mij zelven, heb ik misschien door distractie van gedachten mij geimagineerd een voorwerp te zien, dat in de reeliteit der dingen niet bestond? Maar neen! neen! ik heb u, o adorabele Dame, wier naam mij onbekend is ... en die bij mijn eerste abordement als eene Sylph daar henen zweefde, ik heb u anderhalf uur in de R – Kerk met verwondering zitten te beschouwen. – O gij! gij zijt het voortreffelijk être, dat ik zoolang gezocht heb. Schoone onbekende! die ik bij het huis van Madame Veuve Beukelman heb zien verdwijnen.... Nu is de teerling van mijn noodlot geworpen.... De mijne zult gij, de mijne moet gij worden.... Mijn Papa, de Domheer, wiens eenige zoon ik ben, dringt 'er op, dat ik mij eerst informere ... maar wat informatien komen 'er te pas naar een Engel, zoo als gij zijt! Dat zijn zoo, entre nous, de droomen, de melankolike fantasien van den ouden dag, want mijn Papa is reeds vijf en zestig jaren – en bezit een aanmerkelijk kapitaal. – Wat mijn persoon betreft, ik ben, zoo als UEd. misschien zal gereflecteerd hebben, wel niet zeer gigantesk, maar, zoo ver mij bewust is, welgeschapen. Mogelijk heeft UEd. ook geobserveerd, dat ik een' groenen bril draag; ik behoor zeker onder de

{==178==} {>>pagina-aanduiding<<}

myopsen ... maar als eene Dame van smaak zal UEd. wel bekend zijn, dat de ton thans meê brengt, om niet zoo ver te kunnen zien als de boeren.... Ik heb ondertusschen een uitmuntend gezigt van nabij – als de voorwerpen namelijk onder mijn focus zijn. Als mijn zenuwgestel niet gederangeerd is, ben ik in staat, om de keurigste dissectien van insecten te doen, met instrumentjes, die zoo fijn zijn, dat hoe subtiel ook mijne vingers zijn, ik dezelve maar eventjes vatten kan.... – Ik speel, wanneer mijn borst het permitteert, op de dwarsfluit, en ben lid van een Liefhebberij Komedie, waarin ik den eersten figurant speel, omdat mijne memorie niet zeer geschikt is, om letterlijk zaken van buiten te leeren.... Toekomenden Zaturdag is het de de laatste Representatie. – Ik zal in den Cid, een der Lijfwachten vertoonen. O mogt ik het geluk hebben – aanbiddelijke Schoone! dat UEd. van mijne hand het inliggend entré biljet geliefde te aanvaarden, dan zou ik misschien occasie vinden, om onder het nastukje, dat die miserabele Wiskunstenaars van Langendijk zijn, een degoutabele oude Hollandsche klucht, mij met u te onderhouden en onze aangevangen kennis verder te perfectioneren. Mijn Papa, die niets liever wenscht, dan mij voor zijn' dood met eene Dame van fatsoen getrouwd te zien, is ten uiterste curieus om UEd. te zien... Hij zal, als de zinking, die op zijn gehoor gevallen is, toen hij Maandag

{==179==} {>>pagina-aanduiding<<}

op het Dom-kapittel was, hem permitteert uit te gaan, ook Zaturdag in de Liefhebberij-komedie zijn. Een lettertje van uwe hand te mogen ontvangen en uw' naam te mogen weten, zou de aanvang van mijne aardsche zaligheid zijn. In expectance hiervan blijf ik,

Uw Aanbidder

Gualtherus Hermannus van Leeuwen.

Het opschrift was: Aan Mejuffrouw N.N. die Zondag laatstleden, circum klokke half twaalf bij Madame Veuve Beukelman in huis gegaan is – secuur in handen.




{==180==} {>>pagina-aanduiding<<}

Honderd drie en zestigste brief.

Mejuffr. Wilhelmina Bronkhorst aan Mej. Susanna Bronkhorst.


Haarlem, 26. April.

Hartelijk geliefde Zuster!

Ik maak het misschien wat slecht met aan u te schrijven, maar behalve dat ik mij verpligt acht den meesten tijd bij Mevrouw Verschuur door te brengen, is 'er in mijne levenswijs niet veel verandering, en het zou mij somtijds aan stoffe ontbreken, om u met eenig genoegen te kunnen onderhouden. Daar het nu bijna veertien dagen geleden is, dat ik een brief van u ontvangen heb, kan ik echter niet van mij verkrijgen, het beantwoorden langer uit te stellen, en Mevrouw Verschuur heeft zelf al gevraagd, of het geen tijd werd, dat ik aan u schreef. Ik kan u niet zeggen, Suse! hoe die Dame met u is ingenomen, vooral na dat zij dien brief bij gelegenheid van den dood van hare lieve Dochter ontvangen heeft. Zij heeft mij verzocht u te willen schrijven, dat zij nog buiten staat is, om dien eenigzins naar waarde te beantwoorden en verzocht mij, dat ik u ha-
{==181==} {>>pagina-aanduiding<<}
ren gevoeligen dank betuigen zal voor dien hemelschen troost, zoo noemde zij het, dien gij haar in haar grievend verdriet hebt toegedeeld. - Gij begrijpt, dat ik hier zeer droevige dagen heb doorgebragt - en vooral den dag der begrafenis. O wat heb ik dien dag geschreid ... ik wist niet, dat ik Leentje zoo lief had - en ik had nooit zoo iets bijgewoond, want, toen onze lieve Mama begraven werd, was ik buiten's huis bij mijne Mademoisel. Papa meende daarvoor zijne reden te hebben. Maar ik heb bij deze gelegenheid gedacht, of het wel goed is, dat men kinderen ook niet aan zulke tooneelen gewent; althans, wanneer zij voorvallen, onttrekt, omdat zij groot geworden, die toch van tijd tot tijd moeten bijwonen, waartoe zij, als men ze, om de te groote akeligheid, voor de kinderen verborgen heeft gehouden, in het vervolg minder in staat zijn.... O 'er gaat eene huivering over mijn hart, als ik in de zijkamer kom, op de plaats, waar de kist van Leentje gestaan heeft; en ik heb zelfs niet gaarne, dat Mevrouw Verschuur mij 's avonds iets uit de kamer halen laat. Zij spreekt van eerstdaags in dat vertrek te gaan wonen, omdat het op een' stand staat, die voor Haarlem niet doodsch is ... maar ik zie 'er schrikkelijk tegen op, en toch ik durf tegen Mevrouw niet inleggen. Ik prijs ondertusschen het vertrek, waar wij thans zijn, hemelhoog, en doe Mevrouw al de

{==182==} {>>pagina-aanduiding<<}

schoonheden, tot de kleinste toe, van den tuin opmerken, op welken wij zien. Evenwel ik zal 'er aanmoeten, en wel binnen kort denk ik.
Hartelijk bedank ik u, Suse! voor de waarschuwingen en lessen, die gij mij in uwen laatsten gaaft. Denk toch niet, dat ik nog zoo kinderachtig ben, dat ik ze niet wel op zou nemen, omdat zij van mijne zuster komen. O ik heb aan onze laatste Mama zoo gezien, welk een allerellendigst ding de hoogmoed is, dat ik hoop mijn geheel leven 'er mij voor te wachten. En zouden mij de lessen van eene zuster niet aangenaam wezen, die door eenen brief eene Dame, van zoovele jaren en ondervinding als Mevrouw Verschuur is, meer kan vertroosten wegens het overlijden van hare dochter, dan verscheide geleerde Heeren, die haar na den dood van Leentje kwamen condoleren, en dikwijls heele breedvoerige troostredenen voordroegen, maar die haar hart koud lieten. Ik bid u, lieve Suse! ga voort, ga voort met mij datgeen zoo regt zusterlijk te zeggen, hetwelk gij denkt, dat mij in mijne omstandigheden het nuttigst is. Ik vind echter het een van uwe voorschriften veel gemakkelijker, dan het ander. Moeijelijkst valt het mij, om dien afstand tusschen Mevrouw Verschuur en mij te bewaren, dien gij, en zoo, als ik het wel vat, om goede redenen voorschrijft: voornamelijk door dat zij van haren

{==183==} {>>pagina-aanduiding<<}

kant alles aanwendt, wat maar takken kan, om mij dien afstand te doen vergeten en mij in den waan te brengen, als of ik wezenlijk hare dochter ware, ja laat ik eens zoo grootsch wezen, van te durven denken, dat zij zich zelf bevlijtigt, om zich in het denkbeeld te brengen, dat ik hare dochter ben. Kind! mijn kind! zijn gedurig de benamingen, die ik van haar ontvang. Laatst vroeg zij mij, waarom ik haar geen Mama noemde; maar ik antwoordde, aan hetgeen gij mij geschreven hadt, gedachtig, dat het mij, die zoovele weldaden van haar ontving, niet voegde haar een' naam te gaven, die mijne toestand en mijne betrekking op mijne weldoenster mij verboden. Ik merkte echter, dat dit antwoord haar niet kwalijk beviel, en dat bevestigde mij, Suse! in de juistheid van uwe aanmerking ten aanzien van het houden van eenen behoorlijken afstand ... want hoe groot zij van mij houdt - zij is toch mijne Moeder niet.
Behalve dat wij eens na het sterfgeval in eene koets een paar uren getoerd hebben, ben ik nog maar eenmaal de deur uitgeweest. 't Was gisteren een zoo alleruitstekendste Lente-dag, en ik lokte Mevr. Verschuur uit tot het doen van eene kleine wandeling, buiten de stad, en haar viel in, dat wij dan bij de Weduwe van zekeren Bloemist een kopje thee zouden kunnen gaan drinken, waardoor ik juist gelegenheid vinden zou, om zoo als men het hier noemt

{==184==} {>>pagina-aanduiding<<}

de bloemen te gaan zien. Ik kan niet ontkennen, dat ik zeer wel met dat plan van Mevrouw Verschuur in mijn' schik was, Wij gingen dan een der poorten uit, ik weet niet net welke, en kwamen daar in een' bloemtuin. Regt aangenaam was het bezoek van Mevrouw Verschuur, en met eene jonge Juffrouw, eene der Dochters der weduwe ging ik spoedig in den tuin, nadat ik evenwel vooraf Mevrouw Verschuur gevraagd had, of zij 'er ook iets tegen had, dat ik haar voor een klein poosje verliet. - Wij hadden bij Kapa, gelijk gij weet, altijd eenige hiacinten in potten en op glazen - ik had toen reeds veel genoegen, om den groei daarvan na te gaan, en zag ongemeen gaarne de fraaije en lekker riekende bloemen, die eindelijk aan dezelve kwamen ... maar hoe stond ik op te zien, toen mij Henriette, zoo heette de dochter der weduwe, mij in den tuin en bij de bloembakken bragt.... Ik stond waarlijk verrukt over de groote menigte van schoone en trotsche bloemen, zoo verschillende van kleuren, als ik daar aanschouwde. - Zij bragt mij eerst bij den vroegen bak, zoo als zij het noemde, omdat daarin de hiacinten staan, die het vroegste bloeijen; deze waren meest al enkele bloemen, en verbazend groot en zwaar van bloemtrossen. - Toen leidde zij mij naar verscheide bakken op eene lange reeks, gedeeltelijk met zeilen overdekt, om te beletten, dat de sterke zonnestralen de teedere kleuren niet

{==185==} {>>pagina-aanduiding<<}

te spoedig zouden doen verschieten. - Deze bloemen maakten nu den laten bak uit, en deze waren naar mijn gedachten nog fraaijer dan de andere. - Zij waren veel grooter en voller - en alle bijna dubbel, zoo als Jetje zich uitdrukte. Schoon ik niet ontkennen kan, of zekere stijfheid, om dat alles zoo op regte reken staat, mij een klein weinigje hinderde, maakten toch de verscheidenheid en fraaiheid van zoovele uitstekkend schoone en zware bloemen een' aangenamen indruk op mijn geest. Jetje toonde mij, welke uitnemende fraaije roode of purpere harten eenige hadden - en zij noemde mij de namen van sommige, maar die zijn mij reeds vergeten, en ik geloof, dat die ook voor de Heeren Bloemisten van het grootste belang zijn, om ieder te onderscheiden. Bovenal aangenaam was mij de lekkere geur, dien deze bloemen uitwasemen - en die toen ik de bakken voorbij was, mij van geheele groote velden, met hiacinten beplant, tegen woei. - Ik durf niet gissen, Suse! hoeveel honderde hiacinten ik gezien heb. - Een oude tuinknecht, die bij de bakken rondliep, toonde zich bijzonder in zijn' schik dat ik met eenige aandacht de bloemen bekeek. ‘'s Morgens was 'er eene partij geweest,’ zeî de man, ‘van Amsterdam, altemaal groote Heeren en Dames, maar hij had zijn hart vast gehouden, want hij had gedacht, dat de heele tuin onderste boven moest - zoo

{==186==} {>>pagina-aanduiding<<}

vlogen die menschen door en over alles heen.’ - En de man was verzekerd, dat zij bijna geen bloemen gezien hadden. 'Er was zelfs een heertje geweest (ik denk zoo een van onze incroyables) die was over den besten bak heen gesprongen.... Hij had zelfs van eene bloem (ik geloof den Tempel van Salomo) eenige nagels afgesprongen. Terwijl mij de man dat stond te vertellen, ging de tuindeur open, en daar kwam weder een heele stoet binnen stuiven: het was eene andere bloempartij - evenwel van wat bedaarder soort dan de vorige. Ik zag 'er wel eenige bekenden onder, maar de meesten hielden zich, als of zij mij niet kenden; alleen kwam van Salen naar mij toe, en sprak mij heel vriendelijk aan.... Hij vroeg of ik ook wist hoe gij vaart - en berigtte mij, dat Koo dadelijk te Rotterdam geplaatst was. Hoort gij niets van Kraaijestein, vroeg ik hem.... ‘Ik heb gehoord,’ antwoordde hij, ‘dat hij naar Groningen of naar Vriesland is ... wat hem daar heen drijft, weet ik niet, maar als hij het gat van Texel uitvoer, was het nog beter.’ ... Hierop maakte hij zijn kompliment en vertrok. Zouden, dacht ik, al die anderen mij niet willen kennen, om dat mijn Papa's zaken ongelukkig gederangeerd zijn. Nu ik trok mij die beleedigende behandeling niet heel zwaar aan, en ging met Juffrouw Jetje den tuin verder door. - Ik zag een bed met tulpen, die, naar het zeggen van

{==187==} {>>pagina-aanduiding<<}

Jetje, over drie weken regt mooi zijn, en zij noodigde mij op een kijkje, waarvan ik, als het Mevrouw Verschuur schikt, zeer gaarn gebruik zal maken. Wat verder vertoonde zij mij bakken met fraaije ranonkels en anemonen die ik voor mij de voorkeur nog geven zou boven de hiacinten, omdat zij levendiger van kleur zijn, schoon anders die bloemen ook wel iets van versierde hebben. Zij plukte ook een der bloemen voor mij, die zij een Kievits-ei noemde, en waarlijk die bloem had 'er heel veel overeenkomst meê. Toen bragt zij mij langs een veld Narcissen in een priëel, daar stonden op een amphitheater meer dan honderd potten vol Engelsche Auricula's. Op nieuws stond ik hier verrukt over eene verscheidenheid van kleuren in dezelfde soort van bloemen, zoo als ik mij nooit had kunnen voorstellen. - Sommigen schenen van eene zachtheid, waarbij het keurigste en fijnste fluweel niet kan halen.... Toen wij naar huis terug gingen, kwamen wij voorbij een heele partij Kroon-imperialen, o welke trotsche bloemen een van dezelve schudde zij, terwijl ik 'er mijne hand onder hield, en 'er droop honig uit, die heel lekker smaakt, maar ik zal ophouden, want gij zoudt wel denken, Suse! dat ik door de Haarlemsche lucht, met de liefhebberij voor bloemen was aangestoken. Ik moet alleen dit nog zeggen, dat beide Mevrouw Verschuur en ik tegen het poortsluiten heen gingen; ik kreeg een' ruiker uit-
{==188==} {>>pagina-aanduiding<<}
gezochte fraaije bloemen mede, die thans op de tafel voor mij staat, en waarvan de aangenaamste reuk zich door het geheel vertrek verspreidt.
Mevrouw Verschuur was waarlijk door de wandeling, en door deze kleine uitspanning regt verkwikt - en ik kon in der daad merken, dat het niet weinig haar genoegen vermeerderde, toen zij merkte, dat ik mij ook met Juffrouw Jetje wel gediverteerd had. ‘'t Deed mij,’ zeide zij, onder den avondmaaltijd, ‘het deed mij regt plaisier, dat die jonge Juffrouw te huis was, dus hadt gij nog een' aangenamer namiddag, dan ik in staat ben u te geven, want hoe goed wij bejaarde menschen het met jonge lieden meenen mogen, gelijk zoekt toch gelijk - en 't is onmogelijk, dat een jong mensch op den duur behagen schept in het bijzijn van lieden van gevorderde jaren. Althans niet: wanneer het niet nu en dan wordt afgewisseld.’ Ik gevoelde de waarheid van deze aanmerking van Mevrouw Verschuur, en stemde die door mijn stilzwijgen toe ... ‘Als gij dus,’ ging zij voort, ‘smaak vindt in het gezelschap van Juffrouw Jetje, vraag haar dan vrijelijk van tijd tot tijd bij u. Jonge lieden moeten met jonge lieden converseren: anders krijgen zij de stijfheden en gezetheden van oude lieden zonder oud te zijn, en, o dat staat zoo onnatuurlijk.

{==189==} {>>pagina-aanduiding<<}

Ik heb zoo eens een' jong Heer gezien, die nog geen vijf en twintig jaren oud was. Hij was opgevoed door een' vader, die hoog bejaard en sukkelende was, en had nooit bijna de deur uit geweest, en geen ander voorbeeld gezien dan zijn ouden vader; die jongman van vijf en twintig jaren was, in alle zijne manieren, gesprekken en gedrag een man van meêr dan vijftig jaren. Ik hoop niet, kind! dat gij dat van mij ooit zult krijgen, en daarom moet gij van tijd tot tijd vooral ook verkeering met jeugdige Vriendinnetjes hebben.’ - Vindt gij Mevr. Verschuur geene charmante vrouw, Suse! verleden week is zij een weinig onpasselijk geweest. Ik kan u niet zeggen, hoe ongerust ik mij maakte ... heel anders, dan dat Papa's laatste vrouw hare ellendige vapeurs en wat niet al had, wanneer zij meende te sterven ... maar niet stierf.
Als gij nu eens weer een oogenblikje tijd overig hebt, schrijf mij dan toch eens eenige regeltjes. - Gij weet, dat ik zoo gaarne wat schrift van u heb, nu wij zoo van elkander gescheiden zijn. Maak mijn kompliment aan Mejuffrouw Beukelman en geloof, dat ik ben

Uwe liefhebbende Zuster

Wilhelmina Bronkhorst.




{==190==} {>>pagina-aanduiding<<}

Honderd vier en zestigste brief.

De Heer Louis Kraaijestein aan Mejuffrouw. Sara Lindenberg.


Groningen, 26. April.

Kom niet onder mijne oogen Sara! – Waar zijt gij met uwe uitnemende informatiën, uwe onfeilbare narigten, uwe vaste berigten?... Santje was naar Groningen.... Zij is even goed te Groningen, als te Konstantinopel.... En ik onnoozele gek ga op het woord van eene heks, die het misschien met Santje in het geheim eens is, naar Groningen – loop de stad op en neêr, laat mij van den kastelein onderrigten van alle mogelijke winkels, waar zich Suse besteld zou hebben - en de uitkomst van alles is, dat zij 'er niet gevonden wordt, en al bleef ik zoolang in Groningen, als 'er over het nieuw stadhuis gebouwd is, misschien, dat Susanna Bronkhorst 'er zich nog niet vertoonde. Weet gij wel, dat het nu bijna ééne maand geleden is, dat ik haar gezien heb: en hoelang ben ik, in dit klein nest van een landje, in onzekerheid, waar zij zich ophoudt. Denkt gij misschien, dat gij door uwe

{==191==} {>>pagina-aanduiding<<}

misleidingen (want zeker, zeker hebt gij 'er schuld aan, want ik ken uwe duivelachtige praktijken) dat gij mij daardoor van Suse af zult trekken - dan bedriegt gij u met al uwe slimheid deerlijk. Mijn genegenheid, mijne liefde, mijne hartstogt wordt alleen getergd door het langer afwezen - en het vuur, dat in mijn hart voor haar ontstoken is, blaakt heviger en heviger.
O had ik niet naar uwe helsche opstokingen geluisterd, had ik het gehoor geleend aan de stem der liefde, die in mijn hart sprak, dan, dan zou ik misschien thans in het bezit van dien goddelijken schat zijn, die nu voor mijn oogen verborgen, misschien voor altijd verdwenen is: maar ik weet, aan wie ik dat verlies wreken zal. Verbeeld u niet, dat ik volgens uw' raad, als ik haar niet te Groningen vind, haar dan te Leeuwarden zal gaan opzoeken. Denkt gij, dat ik mij, als een drijftol door de zweep van uw nukkigen wil zal laten voortzweepen. Neen! gij moet mij de plaats wijzen, waar zich Suse onthoudt, of mijne geheele wraakfiool zal ik over u uitgieten. Ik zal hier zoo lang blijven, tot dat ik antwoord van u hebben kan, of gij eenige nadere ontdekkingen gedaan hebt - en zoo niet.... Drijf dan op uw eige wieken verder voort.... Gij zult van Kraaijestein niet meer hooren ... en klaag dan vrij aan de boomen en bergen in het eenzame Velp, waar gij tegen Mei met Toby heen moogt

{==192==} {>>pagina-aanduiding<<}

trekken, dat gij mijne gunst en ondersteuning verloren hebt. –
Gij kunt denken, hoe ik mij in deze stad verveel, schoon de stad zelve een zeer regelmatige verzameling is van die klompen kalk en steen, die men huizen noemt. Ik vind 'er geen huisje, waarin zij zich ophoudt, die het hoofd voorwerp, wat zeg ik? het eenig voorwerp van mijn hopen en vreezen is. Al waren het al te maal paleizen, wat raken mij die paleizen - geef mij een hut met een strooijen dak en plaats 'er Susanna Bronkhorst in, en alle paleizen zijn holen van verdriet en ongeluk. En wat zal ik van de menschen, die ik hier ontmoet zeggen - zij schijnen mij opregter en eenvoudiger dan de Hollanders, althans alles komt 'er vrij wat plomper uitvallen... maar de mensch is, waar hij zich bevindt, een bedrieglijk wezen. - Ik heb wel in bescheiden en zeer beschaafde lieden eerlijke, en in plompe en grove lomperts valsche menschen gevonden. Ik beslis dus niet, of die minder kiesche manier van spreken eene heerschende landstaal of een blijk van meerder eerlijkheid is. 'Er zullen 'er hier ook wel van allerhande soort zijn. - De karakterkunde der volkeren en phisiognomie-kunde der menschen staan bij mij op dezelfde rij van zeer faalbare wetenschappen - maar was 'er, was 'er één onder die goede Groningers, die mij kon zeggen: ‘Hijr, hijr, is Susanna Bronk-
{==193==} {>>pagina-aanduiding<<}
horst!’ - o dan, dan zou deze zijne taal mij klinken als de taal van eene weldadige Godheid... en ik zou hem de handen kussen als die van mijn' weldoener. Maar 'er is 'er hier zoo geen... Ik zwerf, nu sedert eenige dagen Groningen op en neêr - en ieder oogenblik groeit mijne verveling aan.
Van al den tijd, dien ik hier heb doorgebragt, heb ik mij slechts één half uur niet verveeld. Mijn Hospes dwong mij bijna, om het Instituut van Dooven en Stommen te gaan kijken. En schoon ik zeî, dat ik dat van Sicard te Parijs gezien had, ik moest het Groninger Instituut zien, daar was geen houden aan - en ik moet betuigen, dat ik ten uiterste te vreden was over deze Inlandsche Kweekschool: ja ik durf vrijelijk zeggen, dat zij de Fransche zeker evenaart, zoo zij die niet overtreft. Hier raakte ik voor eenige oogenblikken in eene heldere luim, want, Saartje! de spiritus van mijne ziel, die door mijn wonderlijk ligchaam loopt, is heel volatil, zoo als UEd. wel weet - en doet een weinigje denzelven tot orkaan rijzen - o hij valt door eene kleinigheid weder op heel mooi weder. - Daar stond nu de spiritus ... en wat gebeurt 'er? - Een der ondermeesters onderwees een der verstgevorderde kweekelingen in de Vaderlandsche Historie - zij waren in den tijd van die booze Margriet van Henegouwen, toen het 'er in dit Land zoo beroerd verward uitzag - en de

{==194==} {>>pagina-aanduiding<<}

Onderwijzer schreef: of toen ter tijde Holland alléén door onlusten vernield werd. Heel handig nam de leerling het stukje krijt en schreef: ‘Neen! want Gelderland leed geweldig door den Burgerkrijg tusschen de van Heekeren, en Bronkhorsten.’ - Wip eensklaps mijn spiritus op het laatste woord naar boven. - Ik kon zelfs niet nalaten van te zeggen: - De Bronkhorsten!! ... ik geloof dat ik eene heel malle vertooning maakte. En met eene kleine buiging vertrok ik. - Dat ook juist in die les die familie-naam vallen moest ... anders had ik misschien nog een half uur eenige kalmte gehad... wat kalmte - voor mij is 'er geene rust, is 'er geene kalmte, voor dat ik Susanna Bronkhorst weêrgevonden heb - of dat ik weet, waar zij zich onthoudt ... maar dat en haar weêr te vinden is hetzelfde.
En waarlijk, Saartje! als het lang duurt, dat ik in deze onzekerheid leef, dan zal het mij in de hersens slaan. Razende ben ik van verlangen naar het schepsel, dat gij en de andere domkoppen mij uit de handen getooverd hebt, op het oogenblik, dat ik bijna zeker was van mijne zegepraal. De Loosduinsche historie zal ik in eeuwigheid niet vergeten... als daar geen bedrog onder gespeeld heeft... - Maar wee u! wee u! als gij mij niet met de volgende post schrijft, waar Santje zich onthoudt. En als gij weder het woord geduld durft schrijven, verbrand ik terstond uw' brief

{==195==} {>>pagina-aanduiding<<}

tot asch en lees nooit weder eene letter van uwe hand. Waar zijn de dagen gebleven, toen ik lagchte, dat men zijn hoofd ooit om een meisje breken kon, toen ik mijne vingers in de hoogte stekende, in het midden van de broertjes uitriep: Wat laat men den kop om een hangen ... aan elk van deze tien 'er één - en nu, nu veroorzaakt mij één schuw meisje, van zoo weinig ondervinding, dat mij den kop op hol helpt, al die oneindige moeite. Ik sta somtijds op het punt, om haar geheel uit mijne zinnen te zetten, en de eerste gedachte, die mij wegens haar opkomt, te vervl..... maar schoon ik haar haat ... haat om al de beleedigingen, die zij mij heeft aangedaan - en zij mij zeker zal aandoen, als ik haar weder ontmoet ... o door het midden van dien haat heen voel ik, dat 'er in de kern van mijn ziel liefde, hevige liefde voor haar overblijft - en bij dat beginseltje komt dan mijn hoogmoed. Susanna Bronkhorst zou dan het eerste, dan het eenige meisje zijn, dat Kraaijestein kon wederstaan. Bittere haat, hevige liefde, gekwetste hoogmoed prikkelen mij beurtelings - en immers een van die drie razernijen is alleen in staat, om het hoofd van een' Kraaijestein op hol te helpen.... En ik weet niet, wie van de drie mij het hevigste pijnigt ... maar dit weet ik, dat de Hoogmoed mij nog staande houdt. Ja hoezeer zij gekwetst is, zij heeft nog krachten genoeg,

{==196==} {>>pagina-aanduiding<<}

om mij te bezielen, om mij de hoop in te storten, dat ik over alle bezwaren eindelijk zal zegepralen. Zij bewaart mij voor het allerijsselijkste gedrogt, dat 'er op aarde is - voor Wanhoop.... Ja ik zal niet meer lagchen, om Juffrouw Sappho, dat zij dien dollen Leucadischen sprong waagde, want de Hemel zij geloofd, dat 'er in dit land zulke steilten niet gevonden worden, wie weet, wie weet wat ik anders in een oogenblik van vertwijfeling deed.... Het ontbreekt hier evenwel toch in dit land niet aan hoogten - ik zie vlak uit mijn Logement den kostelijken hoogen toren van de Groote Kerk, als ik daarvan afsprong, zou 'er van mij zoo weinig te regt komen, als van het bruinetje Sappho. - Maar neen! die liep regt uit in zee - 'er mogt hier en daar een klipje staan, daar had zij niet op gerekend.... Vrees, vrees 'er maar niet voor Saartje! Ik zal Groningen, dat beroemd genoeg is, niet beroemder maken door mijn' sprong van den toren ... want eigenlijk is mijn wanhopigste bui al weêr aan het overdrijven, en 'er komen reeds weder heldere, heel heldere flikkeringen in mijne straks zoo benevelde ziel. Maar ik wil het niet ontkennen, dat ik van tijd tot tijd meêr hinder van die donkere vlagen krijg ... en zij duren langer. Ik denk toch niet, dat zij de gevolgen zijn van ... neen! neen! - 't is alleen het gevolg van het missen van Susanna ... anders niet ... anders kan

{==197==} {>>pagina-aanduiding<<}

het niet zijn.... Wat zitten toch die kindersprookjes, die oude wijven en schoolvossen ons van de conscientie inprenten, diep in onze zielen geheid! ... Dezen nacht niet kunnende slapen wentelden 'er duizend en tien duizend gedachten door mijn hoofd - ik geloof waarachtig, dat ieder bloedbolletje bij zijn' omtogt met eene scheepslading nieuwe gedachten kwam aandrijven... Onder die duizenden dan zweefde 'er een uit een oud printeboekje, waarin ik als een jongen wel gekeken heb. - Of het beeldspraken van Cesar Ripae of van een ander waren weet ik niet, maar wel dat ik een karel voor mijn oogen kreeg met een open borst, en daar zaten een half dozijntje slangen aan zijn hart te peuzelen ... de gezigtstrekken van dien sinjeur waren heel anders, dan die van eene Groningsche boerenmeid, die ik onlangs spekpannekoeken zag eten.... Geloof mij, ik had werk, om dat leelijk spook weg te drijven ... want hoe groot een bol de mensch ook is, hij heeft het somtijds maar heel kwaad, om eene gedachte, die zoo door andere gedachten tegen zijn dank naar boven haspelt, met een tooverstokje te doen verdwijnen. Wat kan een een mensch al invallen hebben, ik verbeeldde mij, dat ik wel eens oude Heeren gezien had, die zoo omtrent als ik hun jeugd hadden doorgebragt, welker trekken, vrij wat overeenkomst met die pijnelijke phisiognomie van de Kwade Conscientie (zoo heette het poppetje) hadden....

{==198==} {>>pagina-aanduiding<<}

Maar ik denk, dat gij al zit te schudden van lagchen, terwijl gij dit leest. - Lagch mij hierover vrij uit, want ik doe het mij zelven ... maar lagch niet om mijne bevelen naar te komen, want dan zou ik misschien met geen aangenamer wezenstrekken, dan het rampzalig voorwerp, waarvan ik u zoo gesproken heb, u naderen, zoo ik gedoogde, dat gij ooit weder in mijne tegenwoordigheid werdt toegelaten. Indien gij niet zorgt, dat gij Santje Bronkhorst opspoort.... Maar ik heb mij reeds te lang bezig gehouden, met aan u te schrijven, die zoo wel in staat zoudt zijn, om, zoo gij uw vrouwelijk verstand wilde gebruiken, zelfs in den duistersten schuilhoek haar op te sporen, wier bezit de hoogste de eenigste wensch is van

Louis Kraaijestein.




{==199==} {>>pagina-aanduiding<<}

Honderd vijf en zestigste brief.

Mejuffr. Charlotte Elzevier aan Mejuffr. Susanna Bronkhorst.


den Haag, 27 April.

Lieve Vriendin!

Koo is toch een regt goede jongen. Geloof mij, het spijt mij, dat ik hem niet een weinigje meer lief heb kunnen hebben, dan zou ik het toch met hem gewaagd hebben: daar is hij gisteren, nadat hij geslaagd is in geplaatst te worden op het kantoor van de Heeren van der Mei en Bakker te Rotterdam bij ons geweest. O gij moest de dankbaarheid jegens mijn Papa, die hem een' brief van aanbeveling gegeven had, gezien hebben. Het ontbrak hem aan woorden, om hem zijne erkentenis te betuigen ... en ik vond waarlijk zijn ongekunsteld stamelen in het midden van zijne dankbetuiging veel fraaijer, dan dat hij eene meesterlijke en vooraf overdachte aanspraak gedaan had. ‘Hij hoopte ...’ zoo zeide hij, ‘hij hoopte, dat God, dat de goede God hem nog eens zou stellen in de gelegenheid, om het goede aan hem ... door Papa

{==200==} {>>pagina-aanduiding<<}

bewezen ... zoo onverpligt bewezen, te vergelden....’ Toen greep hij de hand van Papa en zijne oogen begonnen vochtig te worden. - 'Er is, dunkt mij, bijna geen fraaijer gestalte uit te denken, waarin zich een mensch vertoonen kan, dan wanneer hij met een' helderen lagch van vreugde, getemperd door het nederig besef van beweldadigd te zijn, zijnen weldoener nadert ... en hem woorden ontbreken, die naar zijn gevoelen evenredig zijn aan de ontvangene weldaad. Want Papa was van gevoelen, dat Koo juist zulke groote redenen niet had, om hem zoo dankbaar te zijn; hij had hem ja bij die Heeren aanbevolen, maar hij kon niet onderstellen, dat zijne aanbeveling van zulk een verbazend gewigt geweest was, en hij oordeelde, dat de proeven van bekwaamheden, die uw broeder gegeven had, oneindig meer tot het verkrijgen van dien post, hadden toegebragt, dan zijn schrijven. Met den isten Mei gaat Koo te Rotterdam wonen. Hij moet nog eens naar Amsterdam, om daar eenige kleine zaken in order te brengen, maar hij kon den Haag niet laten liggen, zonder ten minste een uur bij ons door te brengen.
Hij had daarenboven een' brief van den Heer Walraven uit Parijs ontvangen, waarin een brief NB. aan mij was ingesloten, dien hij mij liefst zelfs wilde overhandigen, zoodat Koo had wel redenen genoeg tot dit springtogtje.

{==201==} {>>pagina-aanduiding<<}

Wat den brief van Walraven betreft, dien zal ik u maar zoo in zijn geheel, hier insluiten, dat wint mij het kopieren uit. Ik behoef u niet te zeggen, dat ik daardoor getroffen was.... Gij weet, hoe ik over den Heer Walraven altijd gedacht heb, maar ik had nooit kunnen denken, dat het hem in den kruin zou komen, om mij tot het voorwerp van zijne liefde te nemen. Hij raisonneert veel, zeer veel voor een' minnaar ... maar hij is toch een zeer knap verdienstelijk man. Nu, hij is nu bij provisie van voornemen verder op naar Lyon te trekken, zoodat, als ik den brief van u terug krijg, kan ik eens met gesloten hersens en berade zinnen (zoo als Grootemama plagt te zeggen) gaan nederzitten en overleggen, wat ik schrijven moet. Verbeeld u, gij, die mij bijna in alle andere zaken, zeer verre overtreft in statelijkheid en deftigheid, gij vindt in Walraven den man niet, die als Echtgenoot u gelukkig zou kunnen maken, en ik, die van veel losser aard, en althans veel minder deftig ben, ik zou hem nu tot man kunnen krijgen.... Ik wenschte hem wel wat minder deftig.... Zou dat geen allereerste voorwaarde kunnen zijn, als hij zijne vrijerij wilde voortzetten, want hij zal met dat gewigtig werk niet voortgaan, zonder dat hij van mij daartoe eene gunstige toestemming verkregen heeft: - waarschijnlijk, omdat hij voor het geeerd publiek liever één dan twee blaauwe sche-
{==202==} {>>pagina-aanduiding<<}
nen hebben wil - maar hoe zit het toch, Suse! wij meisjes willen geen losbollen - en geen heele deftige heeren. - Tusschen beide in zullen 'er zeker wel zijn, en 'er vallen 'er heel veel tusschen Walraven en Kraaijestein in, maar vorderen wij niet heel ligt wat al te veel? - Ondertusschen zit ik nu met dien brief voor mij in eene groote naarheid en ik heb uw' raad ten hoogste noodig ... want als Mama wist, dat de brief van Walraven over zulke zaken liep, dan zou mij weinig rust gelaten worden. Zij is nu in het denkbeeld, dat zijn schrijven u betreft, en dat doet het ook gedeeltelijk; maar ik wil eerst weten, wat gij 'er van zegt ... en dan zal ik 'er ook eens mijne gedachten over laten gaan. Ik vind het bij provisie gemakkelijk, dat, in zulk een geval, een minnaar op zulk een afstand is, want het moet regt lastig wezen, dat men zoo met minnebrief op minnebrief overstroomd wordt. Koo heeft het daarmeê trouwens heel wel gemaakt, dat zal ik hem altijd tot eer rekenen.
Maar, lieve Suse, wat zal ik van dien ellendeling zeggen, die aan u dat zonderling voortbrengseltje gezonden heeft, den Zoon van den Domheer van Leeuwen, dat Koo mij heeft meêgedeeld; ik hoop toch, dat gij met dien karel geen gemaal zult hebben, want zulke voorwerpen zijn heel lastig. Ik weet niet of het ventje Gellerts Fabelen ooit gelezen heeft, maar als hij mij zulk een'

{==203==} {>>pagina-aanduiding<<}

brief gezonden had zou ik mij de kleine moeite getroosten, om hem in een couvert een afschrift van die fabel te zenden, die eindigt met de naïve woorden:
‘Mijn Heer! gij zijt een zot.’
Mij dunkt, dat dit brandmiddeltje goed zou zijn voor zulk een gek. Schoon ik niet denk, dat het in uw' smaak vallen zal, vrees ik geen oogenblik, dat het u aan middelen zal ontbreken, om den dwaas af te schepen. Wij arme meisjes zouden waarachtig somtijds, als 'er zich maar wat redelijks opdoet, en wij willen dan toch ook nog eens trouwen, voor onzen dood, zoo maar een redelijk minnaar toppen, omdat men zoo ellendig geslingerd wordt, en dat zich zelfs de droevigste producten der andere sekse niet ontzien, om aanspraak op onze genegenheden te maken. De trotschheid van de Heeren mannen is toch onuitsprekelijk groot: ja ik geloof, dat die van de minst beteekenende in het stuk van liefde de grootste is. En somtijds gelukt het zulke narren, dat zij van de schoonste en verstandigste uit onze sekse krijgen - en zoodanig een voorbeeld moedigt weder andere gekskappen aan ... neen Suse! Een gekskap wil ik niet hebben, liever, oneindig liever dan een man, tegen wien ik zoowat hoog op moet zien. Ik hoop maar, dat door het geval van dat ongelukkig kie-
{==204==} {>>pagina-aanduiding<<}
ken van mijn Heer den Domheer, niet uit zal komen, wie gij zijt en waar gij u onthoudt. Kraaijestein is 'er zeker nog onkundig van, want de zoogenaamde Mevrouw Meadows (zoo ik denk Saartje Lindenberg of wie zij is) eene complice van den ondeugenden man, is nog geen tien dagen geleden onze Madam Gibbon ontmoet. Schoon zij zeker eene onbeschaamde feeks is, scheen zij eerst wat huiverig, om Madam Gibbon aan te spreken, maar zij kon haar evenwel niet misloopen. Zij kwam dus met veel komplimenten naar haar toe, vele excusen makende, dat zij, zoo nabij den Haag zijnde, nog geene opwachting bij haar gemaakt had. Madam Gibbon antwoordde bijna niets ... maar zij liet 'er op volgen: ‘En waar is toch onze lieve Juffrouw Bronkhorst gebleven? Haar lot gaat mij altijd aan het hart.’ Nu kon zich de brave Madam Gibbon niet langer bedwingen, maar zeide, zoo als zij mij verteld heeft, zeer ernstig (en wij weten, dat als zij ernstig is, haar toon vrij wat naar het gestrenge overhelt) ‘Het ontschiet mij niet, dat gij u bekommert, Mevrouw! om te weten, waar zich die brave Dame onthoudt, maar het verbaast mij, dat gij tegen mij van haar spreken durft. Zeg gij aan den Heer Kraaijestein, en allen, die met hem zamenspannen, om een zoo braaf meisje, als Juffrouw Bronkhorst te bederven, dat ik te oud geworden ben, om,

{==205==} {>>pagina-aanduiding<<}

op eene onbeschaamde aanvraag, de schuilplaats van een meisje te verraden, dat te, lang haar verblijf gehouden heeft, onder één dak met eene der verachtelijkste onzer sekse, die zich Mevrouw Meadows noemde....’ En wat denkt gij antwoordde de heks daarop, niet anders dan: ‘Animeer u zoo niet, Madam! animeer u zoo niet over eene onnoozele vraag. Ik hoop, wanneer wij elkander weder aantreffen, u in een beter humeur te vinden - jusqu'a revoir!’ - en zoo ging zij met een glimlachje henen. Ondertusschen mag u dat gesprek geruststellen, dat de Heer Kraaijestein nog onkundig is van uw verblijf. Ik hoop niet, dat de zoogenaamde Mevrouw Meadows mij ontmoeten zal: ik zou haar nog onvriendelijker bejegenen - want ik houde haar voor de oorzaak van eene verkoeling der vriendschap, die tusschen ons heeft plaats gehad, en welke, helaas! van uwe zijde wel eenigzins geweken, maar niet zoo geheel verdwenen is, als ik wenschen zou ... doch ik zal dit stuk niet verder aanroeren, omdat ik blijde, hartelijk blijde ben, dat wij zooverre weder gevorderd zijn. O ik sta haast in den wil, om het geschreven zoo verre weder door te halen, maar neen! Ik schroom niet, om Suse in mijn hart te laten zien ... en vertrouw, dat gij dit gedeelte maar onbeantwoord laten zult.
Ik kom bijna dagelijks bij onze goede Madam,

{==206==} {>>pagina-aanduiding<<}

en onze meeste stof van onderhoud zijt gij en de zonderlinge toestand, waarin gij u bevindt. Alleen komt Madam Gibbon buiten dat gedurig weder op haren Neef de Klerk. Of het een bewijs van haren toenemenden ouderdom is, weet ik niet, maar ik spreek haar bijna nooit, of zij weidt lang en breed uit over haren lieven Neef, zoo als zij hem, met veel nadruk, gewoon is te noemen; over de bekommeringen, welke zij omtrent hem voedt, en over de hoop, die zij koestert, om hem ten minste nog voor haren dood weder te zien. In het kort, zij is over dat sujet niet uitgepraat. In ernst zij maakt mij nieuwsgierig, om zulk een' voortreffelijken Neef te zien, en ik zou u dat kijkje bijna misgunnen.
Gij hebt mij veel genoegen gegeven met de beschrijving van uwen tegenwoordigen toestand en de voet, waarop gij met uwe huisgenooten staat. Ik geloof ondertusschen wel, dat die goede menschen, wat vreemd hebben opgezien van uwe verdraagzame gevoelens. Ik behoef u niet te waarschuwen, hoe somtijds eene welmeenende verdraagzaamheid in de oogen van onverlichte Godsdienstige menschen den schijn heeft van onverschilligheid, die te weeg kan brengen, dat men zijne achting voor een gedeelte verliest... Maar wat u betreft, Vriendin! gij zult uwe huisgenooten, buiten twijfel, zulke doorslaande blijken geven van ware Godsdienstigheid, dat gij geen gevaar zult loopen

{==207==} {>>pagina-aanduiding<<}

van door het ten toon spreiden van uwe gematigde en verdraagzame gevoelens, in derzelver oogen te dalen.
Zeg mij nu (als u eenigen tijd overschiet) onbewimpeld uwe gevoelens over den brief van Walraven, en geef mij deswegens uwen raad, waarmede gij nieuwe verpligting leggen zult op

Uwe opregte Vriendin

Charlotte Elzevier.




{==208==} {>>pagina-aanduiding<<}

Honderd zes en zestigste brief.

De Heer Philip Walraven aan Mejuffr. Charlotte Elzevier.


Parijs, 22. April.

Mejuffrouw!

't Is niet dan met veel aandoening, dat ik heden de pen opvat, om over een der teederste onderwerpen te schrijven. Ik heb het genoegen gehad, toen ik mij, eenigen tijd geleden, kort voor mijn vertrek uit het vaderland aan het huis uwer waardige ouderen bevond, met u over de verhevenheid der ware vriendschap te mogen spreken. Ik heb ontdekt, hoe onze gevoelens elkander ontmoetten over dat aangenaam onderwerp, en hoe wij volkomen eenstemmig waren in onze denkbeelden over die verhevene betrekking. En zou ik te stout zijn in mijne onderstelling, indien ik van gevoelen was, dat een hart, als het uwe, zoo gevormd voor de verhevenste vriendschap, ook niet onvatbaar zou zijn voor eenen hartstogt, die, in de edelste harten, zooveel overeenkomst heeft in zijne werkingen, met de vriendschap van deugdzame gemoederen. - O Me-
{==209==} {>>pagina-aanduiding<<}
juffrouw! indien ook hier onze gevoelens elkander ontmoetten, dan zult gij het mij, zoo ik hoop, ten beste duiden, dat ik, zonder omwegen u verklare, met al de opregtheid van een diep getroffen hart, dat ik voor u eene teedere genegenheid gevoele, welker verklaring ik alleen, uit pligtmatig besef van vriendschap voor Bronkhorst, onderdrukt heb, toen ik dien aangenamen avond bij u in den Haag doorbragt.
Nu, Mejuffrouw! ben ik in het zekere onderrigt, dat mijn Vriend geene hoop meer voedt, om in zijn aanzoek bij u te slagen, en nu eerst vind ik vrijheid, om u te betuigen, hoe gij op mijn hart een' indruk verwekt hebt, dien ik, zoo mijn Vriend de begunstigde persoon geweest ware, met veel moeite zou hebben uitgewischt. Thans, Mejuffrouw! bindt mij geene verpligting, om u de liefde te verbergen, welke ik voor uwe persoon heb opgevat: ja ik zou mij zelve beschuldigen van eene verwaarloozing van mijn eige geluk, indien ik langer aarzelde, schoon wij zoovele uren van elkander af zijn, om u de gevoelens van mijn hart te openbaren, daar ik natuurlijk vrees, dat zoovele aantrekkelijke bekoorlijkheden, als zich in uwe persoon vereenigen, anderen niet min dan mij treffen zullen, en ik dus, terwijl ik mij zooverre verwilderd bevinde, het voorwerp mijner liefde misschien aan een ander zou ten deele zien vallen.

{==210==} {>>pagina-aanduiding<<}

Niet, Mejuffrouw! dat ik in mij zelven hoedanigheden vinde, welke de aanspraak wettige, die ik mij verstout te maken; neen! ik ben te zeer bewust, hoeveel 'er vereischt zal worden, om eenigermate in aanmerking te komen bij eene Dame van zoo voortreffelijke eigenschappen, dan dat ik de vermetelheid hebben zou, om zoodanige mij toe te kennen. Echter eene eigenschap durf ik mij gerustelijk toeschrijven, en ik geloof niet, dat die ligt door een ander geëvenaard of overtroffen zal worden; die namelijk van eene opregte en hartelijke genegenheid.
Die genegenheid, die liefde, zoo ik dat verheven woord gebruiken mag, is, zoo het mij toeschijnt, gebouwd op zulke goede gronden, dat gij zelve, Mejuffrouw! daarin althans niets berispelijk vinden zult. Veelal is het de gewoonte, om uwe sekse te vleijen over de bekoorlijkheden, waarmede de natuur haar boven de onze voorzien heeft. Ik zou dus ook overvloedige gelegenheid vinden, om die schoonheid van gelaat en gestalte, u zoo mildelijk toegedeeld, hemelhoog te prijzen. Ik wil niet ontkennen, dat zij ja een zeker aandeel hebben in mijne liefde - dat zij, als ik het zoo noemen mag, eene aantrekkingskracht op mij oefenen ... maar ik weet, dat gij niet gediend zoudt zijn met het ophemelen van uwe bekoorlijkheden, en daar mij de gaaf van schilderachtig schrijven niet is gegeven, zou een mis-
{==211==} {>>pagina-aanduiding<<}
lukte poging, in dit opzigt, mij belagchelijk maken, en gij zoudt slecht gediend zijn met eene gebrekkelijke afschildering van iets waarvan één blik in uwen spiegel u ten volkomenste overtuigen kan.
En hoewel uwe ligchamelijke bekoorlijkheden ook op mijn gevoelig hart mogen werken, die van uw verstand en van uw hart, welke ik zoo door eige ondervinding, als door uwe vriendin Bronkhorst heb leeren kennen, zijn het eigenlijk, waarop mijne liefde gebouwd is - op die bekoorlijkheden, die geen leeftijd van hare krachten berooft, ja die zelf voor toenemen vatbaar zijn, zoo lang het leven duurt. Zooveel heb ik u reeds leeren kennen, dat gij mijne regtmatige loftuitingen mij niet ten kwade duiden zoudt, maar zij zouden tegen mijn oogmerk het voorkomen bij u kunnen hebben van de gewone kunstgrepen der minnaars, en ik zou den schijn bij u mogelijk hebben van eenigermate u te willen vleijen.
Ik ontsla mij dus van u mijne gevoelens over dit aangenaam onderwerp verder mede te deelen uit vrees, van u te zullen mishagen. Maar sta mij alleen toe u te verzekeren, dat mij geene dan de edelste, dan de zuiverste oogmerken in dit aanzoek bezielen. 't Zou misschien het voorkomen hebben van eenen ijdelen hoogmoed op die bezittingen, welken, onder den Goddelijken zegen, door de vlijt mijner voorvaderen gewonnen, en door

{==212==} {>>pagina-aanduiding<<}

een' zamenloop van omstandigheden op mijn persoon, zijn afgedaald, indien ik u van dezelve sprak, maar ik moet echter daarvan, hoe ongaarne, ter dezer gelegenheid iets zeggen, om u in dat opzigt te overtuigen, dat ik verheven ben boven de verdenking, als of ik misschien op u, als de eenige dochter van lieden, die als aanzienlijke en rijke lieden bekend staan, uit dien hoofde, het oog sloeg. Het zou mij eenigermate hard vallen dit stuk te moeten aanvoeren, ware het niet, dat, helaas! dikwijls zulke lage, zulke schandelijke oogmerken (zoo zij al niet de voornaamste somtijds zijn) zich vereenigden met het aanzoek, om den geheiligsten band te sluiten, die 'er tusschen personen van verschillende sekse bestaan kan. Maar ik geloof, ja ik vertrouw zelfs, schoon ik niet duidelijk kan verklaren waarom, en misschien mengt zich hier eenige hoogmoed onder, dat gij mij tot geene lage oogmerken van dien aard in staat acht, en dat gij meenen zoudt, dat ik mij zelven vernederde, indien ik mij daaromtrent verder wilde verschoonen. Neen! Mejuffrouw! ik koester van het huwelijk, het is mogelijk, te voortreffelijke, te uitnemende denkbeelden, maar, daar ik ook verre af ben, om in andere opzigten, in het overdrevene te vallen, kan ik mij bijna niet verbeelden, dat ik juist in dit geval alleen mij aan hoogvliegende en de waarheid te boven gaande gevoelens zou schuldig maken.

{==213==} {>>pagina-aanduiding<<}

Vergun mij, Mejuffrouw! dat ik u mijne gedachten over dit bekoorlijk onderwerp mededeel, en het staat aan u te beslissen, of ik in der daad deswegens overdrevene of dweepachtige gevoelens koester. Ik beschouw het huwelijk van twee waarlijk elkander beminnende harten, als eene heilige en onverbreekbare verbindtenis, om, staande hun leven, alle voor- en tegenspoedige lotgevallen met elkander te dragen; in geluk den aangenamen smaak van hetzelve te verhoogen, in rampspoed den druk der ellenden te verzachten - om, zoo de Hemel het huwelijk vruchtbaar zijn doet, die aan de zorge van het door den Echt verbonden paar vertrouwde panden gemeenschappelijk op te voeden tot waardige leden der maatschappij - en tot gelukkige en aan hun oogmerken beantwoordende wezens. - En, als men met een aandachtig oog beschouwt, aan hoevele lotgevallen het menschelijk leven is blootgesteld, dan moet de huwelijksliefde van de edelste soort zijn, om, door alle die stormen heen, met een' onverflaauwden gloed te blijven blaken; dan moet zij hare kracht ontleenen niet van eenige opvliegende vonken van zinnelijke bekoring; maar van eene onverflaauwbare ja aangroeijende hoogachting voor wezenlijk voortreffelijke hoedanigheden - dan, ja dan wordt die heilige huwelijkstrouw geboren, waarvan de beroemde Vondel zegt, in zijne wel bekende, maar uitstekend

{==214==} {>>pagina-aanduiding<<}

voortreffelijke Dichtregels, uit den rei der Edelingen in den Gijsbrecht van Amstel:

Waar werd opregter trouw 
Dan tusschen man en vrouw 
Ter wereld ooit gevonden? 
Twee zielen, gloênde aaneen gesmeed 
Of vastgeschakeld en verbonden 
In lief en leed. 


en na de teederheid tusschen de moeder en haar kind geschetst te hebben gaat hij voort:

Nog sterker bindt de band 
Van 't paar, door hand aan hand 
Verknocht om niet te scheiden, 
Na dat ze jaren lang gepaard 
Een kuisch en vreedzaam leven leiden, 
Gelijk van aard. 
 
Daar zoo de liefde viel 
Smolt liefde ziel in ziel 
En hart met hart te gader. 
Die liefde is sterker dan de dood. 
Geen liefde komt Gods liefde nader 
Noch is zoo groot. 
 
Geen water bluscht dit vuur; 
Het edelst dat natuur 
Ter wereld heeft ontstoken, 
Dit is het krachtigste cement 
Dat harten bindt, als muren breken 
Tot puin in 't end. 



{==215==} {>>pagina-aanduiding<<}

Gij zult mij niet kwalijk nemen, dat ik, daar de taal van het gevoel, zoo krachtig door den grooten Vondel spreekt, ik die bezig, dewijl ik bespeur, hoe de taal der dichtkunst noodig is, om het verhevene der Huwelijks liefde uit te drukken. En schoon de woorden van den Dichter veel nadruklijker mijne denkbeelden schilderen, dan ik mij in staat gevoel over dat onderwerp te schrijven, geloof ik echter, dat ik van mij zelven niet te veel vertrouwe, wanneer ik u verzeker, dat ik in mijn hart eene liefde, eene hoogachting koester, die met de afgeschilderde teederheid overeenkomt. Immers ik geloof niet, dat iemand mijner vrienden of bekenden ooit mij met eenig regt heeft kunnen beschuldigen van gebrek aan opregtheid, gebrek aan trouwe - en hoe zou het dan mogelijk wezen, dat ik daaromtrent haperde ten aanzien van de persoon, welke mijne opregte liefde met hartelijkste wederliefde beantwoordende door den heiligsten band op aarde aan mij verbonden werd. -
Welke eene zalige toekomst, Mejuffrouw! zoo verre stervelingen zich die voorstellen mogen op deze wereld, durf ik mij beloven, zoo ik het geluk had van bij mijne terugkomst in het vaderland eenige sporen te ontdekken van eene genegenheid, welke noodzakelijk is, zult gij met mij gelukkig zijn. - Gij weet nu, Mejuffrouw! hoe ik over u

{==216==} {>>pagina-aanduiding<<}

denk, en ik heb u alles met de grootste opregtheid gezegd. - Gaarne zag ik, dat gij uwe waarde ouders deze mijne verklaring, als zij u niet geheel verwerpelijk voorkomt, mededeelt, daar geenszins mijn oogmerk is, om eenigzins tegen derzelver bedoelingen eene zoo waardige dochter aan hun te ontrukken. Neen! Mejuffrouw! ik maak geen geheim voor hun van eene genegenheid, die ik tot eene eer reken, al ware ik ook zoo ongelukkig, van mijne liefde met geene wederliefde bekroond te zien.
Ik zou nog eenigen tijd misschien hebben uitgesteld, om u de verklaring mijner liefde te doen, was het niet, dat ik tegenwoordig op het punt sta, om naar Lyon te vertrekken, waar ik mij eenige weken zal ophouden, en daarna zal mijn vriend Verbergen mij misschien op een klein togtje naar Zwitserland vergezellen: voor dat ik mij verder van u en mijn vaderland verwijderde wilde ik u de gevoelens van mijn hart bekend maken, over dit voor mij zoo aangelegen onderwerp. O dat ik hopen mogt van u een antwoord te ontvangen, dat ten minste mijne hoop niet uitbluschte! Schoon ik mij naauwelijks met eene zoo groote gunst vleijen durf, heeft echter het denkbeeld alleen reeds zooveel streelends voor mij, dat ik groot geweld op mij zelven zou moeten doen om het uit mijn' geest te verwijderen. Ik sluit hier mijne adressen in, zoo te Lyon als te Zurich

{==217==} {>>pagina-aanduiding<<}

en te Bern. En schoon ik niet zoo gelukkig ware van met eenige letters van uwe hand vereerd te worden, ik zal, ten ware mij blijken mogt, dat zelfs dit mijn schrijven u geheel onaangenaam ware, van tijd tot tijd de vrijheid gebruiken, aan u eenen brief te zenden.
Indien 'er bij u eenige twijfelingen over mijn karakter mogten plaats hebben, of zoo gij eenigzins omtrent mij nader wenscht onderrigt te worden; wie kan ik u beter wijzen, dan Mejuffrouw Susanna Bronkhorst de vriendin van uw hart, tusschen welke en u ik hoop, dat de vriendschapsbreuk weder volkomen zal geheeld zijn, als gij dezen ontvangt. Zij, Mejuffrouw! is in staat, en zal niet aarzelen, om u verscheide nuances van mijn karakter te doen kennen, waardoor gij u in staat bevinden zult, om, zoo ik u anders niet geheel mishaag, stellig te beslissen, of ik de man ben, met wien gij u voorstelt, staande eene reeks van jaren, in de naauwste betrekking, welke op de wereld tusschen stervelingen plaats heeft, een gelukkig leven te kunnen leiden.
Na mijne groete aan uwe geachte ouders, en herhaald verzoek, om mijne opregte verklaring in ernstige overweging te nemen, noem ik mij, met de zuiverste hoogachting, en hartelijkste genegenheid

Uw dienstv. Dienaar

Philip Walraven.




{==218==} {>>pagina-aanduiding<<}

Honderd zeven en zestigste brief.

Mejuffr. Susanna Bronkhorst aan Mejuffr. Charlotte Elzevier.


Utrecht, 30. April.

Lieve Vriendin!

O welk eene verbazende drokte heb ik de laatste dagen gehad, wij hebben met ons vijven nacht en dag bezig geweest, om goederen in gereedheid te brengen voor de Haagsche kermis, die toekomende week plaats zal hebben. De oude Juffrouw Beukelman gaat met hare tweede dochter daar naar toe, en ik blijf met Krisje en de jongste te huis.... Ik ben daarover niet bedroefd, schoon ik toch mij tot iets heb moeten laten vinden, dat mij maar half aanstaat, om namelijk, half Mei met Juffrouw Krisje voor drie weken een reisje naar Parijs te doen, uit hoofde van de affaires van Mejuffrouw Beukelman. Zij is een zeer ijverige en naijverige vrouw, op alles wat in het vak van haar negotie valt, en wil volstrekt voor niemand achterstaan. Nu heeft zij ontdekt, dat zeker Madame du Maret te Amsterdam vroeger en beter bediend wordt dan zij door

{==219==} {>>pagina-aanduiding<<}

haar korrespondente te Parijs, en meent dus met of zonder reden, dat zij bedrogen wordt. - In 't kort, zij is een vrouw vol plans en ondernemingen, en zij heeft eergisteren mij en Krisje te kennen gegeven, dat wij met half Mei een springreisje, zoo noemt zij het, naar Parijs zullen doen. Krisje zag mij aan en ik haar. ‘En wij zoo zamen?’ vroeg zij. – ‘Zoudt gij liever elk een' Heer mede hebben?’ gaf Mejuffrouw Beukelman half scherp half lagchende ten antwoord. Krisje, meer of min uit het veld geslagen, zeide echter: ‘De reis is zoo ver.’ ‘Zoo ver, zoo ver,’ zeide de moeder - ‘o hoe onnoozel praat gij? toen ik twee jaar jonger was, als gij nu zijt - had ik reeds eene reis naar Marseille gedaan. Kom, kom, jonge menschen moeten daar niet van weten.... Wat is ver, wat is digt bij - die God bewaart, is wel bewaard - Wat zegt gij 'er van Suse!’ Ik was waarlijk eenigzins verlegen, en gaf te kennen, dat, wanneer Juffr. Beukelman hare dochter wilde doen vertrekken, het mij in mijne betrekking kwalijk staan zou, om zwarigheden te maken, dat ik anders ja tegen eene reis van een paar jonge meisjes alleen naar Parijs nog al wat op zag.... ‘Hoe kunt gij 'er tegen op zien?’ zeî Juffr. Beukelman, 't Is een ‘gesuiveerde reis, als of gij van avond in de Utrechtsche schuit gaat zitten en u naar Amsterdam laat varen. - 't Is maar een dag vier

{==220==} {>>pagina-aanduiding<<}

vijf langer.... Men is hier te land magtig, bang voor reizen; althans de lieden van zekere klasse, en houdt zich te weinig aan het oud spreekwoord, dat zegt: “dat een, vliegende kraai meêr vangt dan een zittende.”’ Gij begrijpt, lieve Vriendin! dat ik in mijnen tegenwoordigen stand niet klagen kan, wanneer mij niet meêr wordt opgelegd, dan de dochter van den huize. Ik bedacht wel, dat ik stellig mij verbonden had, om de Dame en hare dochters in het maken van Winkelwerk te helpen, en dat ik dus zou kunnen inbrengen, dat ik mij onverpligt achtte tot het doen van die reis; maar ik gaf toe, toen ik begreep, dat ik juist door die reis, daar mijn tegenwoordig verblijf gelukkig tot nog voor de navorschingen van Kraaijestein bedekt gebleven is, eene gelukkige gelegenheid vinden zou, om mij meer en meer van dien ondernemenden man te verwijderen; daar ik tevens de stille hoop koester, dat bij een' man van dien woesten en lossen aard, als de Heer Kraaijestein, indien hij, in eenige weken, van mij ziet noch hoort, mijn persoon welras geheel in het vergeetboek raken zal. - Zoodat, lieve Vriendin! wanneer de Haagsche Kermis voorbij is, ga ik voor een week twee of drie naar Parijs, en ik zal niet nalaten, om, als ik in die stad der steden gekomen ben, en mij schieten eenige oogenblikken over, u van daar te schrijven.

{==221==} {>>pagina-aanduiding<<}

Ik heb den brief van den Heer Walraven aan u gelezen en herlezen, en zend u denzelven met dankzegging voor het in mij betoond vertrouwen terug. Gij weet, Lotje! welk eene wezenlijke hoogachting ik dien man toedraag: en hoeveel het mij gekost heeft, om hem af te wijzen, toen hij een soortgelijk aanzoek bij mij deed. Gij zult waarschijnlijk nooit door verstandiger en wezenlijk deugdzamer man, om van zijne overige voortreffelijke hoedanigheden en aanbevelende zijden te zwijgen, aangezocht worden. Dus, Lotje! zoo gij bij uwe hoogachting die teedere overeenstemming des harte, welke, naar mijn gevoelen, tot de ware liefde behoort, voor hem gevoelt, en gij genegen zijt, om uwen vrijen en ongehuwden staat te verwisselen met dien, waartoe rede en pligt den mensch roepen; maak dan den edelen Walraven, die in waarheid den naam van een grootmoedig man verdient, door uwe hand gelukkig, en door hem u zelve. - Misschien, dat gij ja een schitterender partij zult kunnen doen, schoon van de zijde van zijne bezittingen hem niet velen evenaren; maar ik meen, gij zult waarschijnlijk wel aanzoek krijgen van jonge Heeren, die meer naar de ton zijn; want, schoon Walraven te veel verstand heeft, om zich eenigzints ouderwets te kleeden; schoon hij zelfs fraai gekleed gaat, waartoe zijn schoone mannelijke statuur ook het zijne bijdraagt, hij maakt van het stuk van

{==222==} {>>pagina-aanduiding<<}

kleeding geene studie, zoo als vele van onze jonge Heertjes. Ik heb daarover eens met hem gepraat, bij gelegenheid, dat Koo zich eens zeer elegant had opgeschikt, niet omdat die een Modegekje is, maar zijn goedhartig karakter schikt zich gemakkelijk naar die karakters, waarmede hij omgaat. Bij die gelegenheid vroeg ik al lagchende, waarom hij niet zoo als Koo gekleed was, dat die hem één mode vooruit was; en wat was zijn antwoord.‘Geef mij de schuld daarvan niet, maar mijn' kleêrmaker; die heeft vañ mij eens vooral den last, om te zorgen, dat mijne garderobe in die orde is, dat niemand met eenig regt eenige aanmerking op mijne manier van kleeden maken kan. De man heeft mij tot dus verre wel bediend - en ik had mij door dien algemeenen last van vrij wat moeite over een zeer onverschillig ding, als het niet met de betamelijkheid of gezondheid in eenige betrekking staat, afgeholpen ... maar, als gij denkt, dat hij mij eenigzins door mij te smakeloos of te ouderwets te kleeden in het oog doet loopen, dan zal ik hem daarover nog heden onderhouden....’ Gij begrijpt, Lotje! dat Koo de dupe van de Historie werd. Maar om tot de groote zaak weder te komen. Schoon gij zeker door Heertjes zult worden aangezocht, die even eens, als wij meisjes, eenigen tijd van den dag hun toilet maken, en misschien Walraven dit verzuimt, denk

{==223==} {>>pagina-aanduiding<<}

ik niet, dat gij hem achter die Heertjes stellen zult, welke het hun hoofdverdienste achten, dat zij in dat stuk ons naijveren, ja somtijds overtreffen; misschien ook, dat die u in een half uur meer aardigheden zullen zeggen, of liever sottises, dan Walraven in eene geheele maand, of in zijn geheel leven, want zijn talent ligt geheel niet in doubles entendres, of diergelijke soort van uitmuntendheden der Heertjes du bonton.... Maar wat schrijf ik u over een zoo teeder onderwerp, als raadgeefster, daar gij gelukkig ouders hebt, die, zoo uw hart voor hem dat gevoelt, wat men gevoelen moet voor een' man, met wien men een huwelijk waagt, u den besten raad der wereld geven zullen; daar gij in de nabijheid zijt van de brave Madam Gibbon, die, zoo 'er iets aan den ouderlijken raad ontbreken kan, zulks zeker aan zou vullen.
Om niet altijd even ernstig te zijn, moet ik u iets melden van dien ellendigen Zoon van den Domheer van Leeuwen! want die brief welken ik u heb medegedeeld is nog van eenig gevolg geweest. - Ik beantwoordde dien niet, gelijk gij begrijpen kunt. Daar hield voorleden Zaturdag tusschen vijf uur en half zes eene koets voor de deur van Mejuffr. Beukelman stil. Nu dit trok mijne bijzondere aandacht niet, omdat dit dikwijls gebeurt, maar zoo als het portier openging, proestten de drie jonge Juffrouwen Beukelman gelijktijdig in lagchen

{==224==} {>>pagina-aanduiding<<}

uit - en daar zag ik dezelfde belagchelijke figuur, welke ik in de Remonstrantsche Kerk gezien had, het huis inkomen. Door zijne droevige kortzigtigheid zag hij mij gelukkig niet, en wendde zich naar Juffr. Krisje, zeggende: ‘Woont hier mijne onbekende Schoone?’ Krisje is een heel goedaardig meisje, en die groot van mij houdt; zij gaf mij dus een' wenk, om mij maar in de zijkamer weg te pakken, 't geen ik zeer gezwind deed, waar ik het volgend gesprek beluisterde, dat ik u zoo na mogelijk zal opgeven: Op de gewigtige vraag dan, Woont hier mijne onbekende Schoone? zeide Krisje: ‘Mijn Heer van Leeuwen! Hier zitten wij met ons drieën ... wij wonen alle drie hier ... maar of een van ons die onbekende schoone is, die UEd. zoekt, weet ik niet.’
De Heer van Leeuwen: Laatstleden maandag tusschen drie en vier uur precies is hier een brief bezorgd, waarvan ik de kopij hier in mijn portefeuille heb. Het opschrift was: Aan Mejuffrouw N. N, die zondag laatstleden circa klokke half twaalf uur, bij Madame Veuve Beukelman in huis gegaan is – secuur in handen.
Krisje: Ja die brief is wel te regt gekomen! mijn Heer! dien heb ik ontvangen en opengebroken, want ik was juist omtrent dien tijd hier in huis gekomen.... 'Er was wel zoo het een en ander in den brief, dat niet regt op

{==225==} {>>pagina-aanduiding<<}

mij sloeg, maar daarom heb ik, om dat 'er geen kwaad van komen zou, dien maar verbrand.
De Heer van Leeuwen: Verbrand, zegt gij, verbrand. - Eigenlijk, Mejuffrouw Beukelman, was de brief niet aan u geschreven; eigenlijk competeerde het UEd. niet, om dien brief te verbranden ... maar ik bid UEd. zeg mij, woont hier niet de onbekende schoone? -
Klisje: Hoe, mijn Heer! gij hebt mij dan niet gemeend met dien brief ... wel, mijn lieve mijn Heer van Leeuwen! Ik had mij geflatteerd, dat ik de Dame was, die gij verzocht, om de laatste Representatie van het Tooneelgezelschap bij te wonen. Heb ik daarom nog zooveel moeite gemaakt, om moeder permissie te vragen, die ik niet eens heb kunnen krijgen. - Foei, mijn Heer van Leeuwen! dat is niet hupsch van u. Het zou 'er een meisje van in de hersens kunnen slaan... Gij hebt mij dan niet gebuteerd....
De Hr. v. Leeuwen: Ik weet niet, Juffr. Beukelman! wat de imaginatie bij UEd. heeft kunnen effectueren.
Krisje: Imaginatie, mijn Heer! imaginatie, als een brief begint: Aanbiddelijke Schoone...
De Hr. v. Leeuwen: Maar mijn lieve Juffr. Beukelman! ik heb u immers geschreven van eene rencontre bij het uitgaan van de Remonstrantsche Kerk.... En ik weet niet, dat ik UEd. daar gerencontreerd heb.

{==226==} {>>pagina-aanduiding<<}

Krisje: De Remonstrantsche Kerk, o mijn Heer van Leeuwen! nooit had ik van UEd, zoo iets verwacht.... In den brief, die nu verbrand is, stond, als ik het wel onthouden heb, de R – Kerk en ik meende, dat UEd. de Roomsche Kerk meende, waaruit ik juist ten half twaalf weder te huis gekomen was....
De Hr. v. Leeuwen: Hoe! Roomsche! Mejuffrouw! Roomsche! - O mon Dieu! sedert het jaar 1583 was 'er geen Roomsche Kanunnik meer in Utrecht. - O dat komt van die abbreviatiën, van die abbreviatiën, die ik op de Akademie geleerd heb. Ik heb met de R - de Remonstrantsche en in het geheel niet de Roomsche Kerk bedoeld....
Krisje (tegen hare zuster Mietje): O wat is het gelukkig, dat moeder mij geen permissie gegeven heeft, om meê te gaan naar de Tooneellief hebberij....
De Hr. v. Leeuwen: Maar weten de jonge Jufffouwen reëel dan niets van die onbekende Schoone? -
Krisje: Ik heb u alles gezegd, mijn Heer! wat ik u van dien bewusten brief zeggen kan, en het doet mij leed, zeer leed, dat ik in de presentie van mijne zusters zoodanig door UEd. geprostitueerd ben.
De Hr. v. Leeuwen: Maak u niet moeijelijk, lieve Dame! daar ik het ongeluk gehad heb mij zoodanig te abuseren, weet ik geen beter redres, dan UEd. te offereren, zoo als ik

{==227==} {>>pagina-aanduiding<<}

bij dezen doe ... om UEd. heden avond naar de Liefhebberij-komedie te conduiseren.
Krisje: Maar mijn Heer van Leeuwen! als mijne moeder daar eens achter kwam ... en daartoe ben ik immers niet genoeg in orde gekleed....
Mietje: O moeder zal dat zoo kwalijk niet nemen, Krisje! en als gij den Shawl omslaat, dan zal men zoo naauw op uwe kleeding niet letten. Nu mijn Heer van Leeuwen de vriendelijkheid bij herhaling heeft van u te inviteren....
Krisje: Wel zou ik het dan wagen durven? Geef mij dan den Shawl ... als mijn Heer van Leeuwen dan de goedheid wil hebben....
De Hr. v. Leeuwen: Ja, Mejuffrouw! maar het is tijd, hoog tijd. Wij moeten precies te zes ure op het Tooneel zijn - en ik moet nog als een Spaansche Lijfwacht gecoëffeerd worden....
Krisje: Je suis tout prêt, Monsieur! Adieu mes soeurs! -
En toen zag ik, door de gordijntjes glurende, de Heer van Leeuwen Krisje Beukelman in de koets geleiden, en de meid draaide haar schalkeoogen naar de zijkamer, toen zij voorbijreed. - De oude Juffrouw, die toevallig uit was, toen die scene voorviel, vond wel, dat Krisje het een weinigje sterk gepousseerd had, maar, toen alles haar in volle kleuren verhaald was, lagchte zij om de grap. Toen

{==228==} {>>pagina-aanduiding<<}

Krisje 's avonds ten elf ure te huis kwam, kreeg zij over het verzuim van tijd wel een weinigje, maar zij beloofde, den geheelen nacht door te blijven werken, zeggende, dat het gezigt van den Heer van Leeuwen, als een Spaansche Lijfwacht wel drie nachten slapens waardig was. - Schoon ik anders geene reden heb, om te lagchen, heb ik dien avond, na dat zij te huis gekomen was, en daar ik haar tot 's nachts ten half drie ure gezelschap hield, mij niet kunnen bedwingen over de schilderijen, die zij zoo van het gedrag van den jongen Heer van Leeuwen, als van den ouden Domheer, maakte.... De karikaturen, die zij van de overige Acteurs en van de geheele Executie van het stuk maakte, waren zeker wel eens wat te overdreven, maar ik vind mij toch in mijn gevoelen op nieuw bevestigd, dat ik ook wel te Amsterdam de enkele malen, dat ik Liefhebberij-komedien gezien heb, opgevat heb; dat, eenige weinige, toevallig uitmuntende, Liefhebbers uitgezonderd, men eene groote mate van toegevendheid en geduld moet medebrengen, om 'er zich niet te veel te ergeren over het martelen van stukken, of zich doodelijk te vervelen. 't Zou ook wel wat wonders zijn, dat lieden, die in hun' tusschentijd, hunne rollen van buiten leeren, en dikwijls geen' tijd hebben, om die maar half te bestuderen, het eenigzins dragelijk ver brengen zouden in eene kunst, waarin het maar zoo

{==229==} {>>pagina-aanduiding<<}

weinigen, die zich geheel aan dezelve toewijden, zoo verre brengen, dat zij met aanhoudend genoegen gehoord en gezien worden.
Wat uwe herhaalde gissing omtrent de zoogenaamde Mevrouw Meadows betreft: waarlijk ik begin meer en meer tot uwe gedachte over te hellen, maar zou de boosheid van Kraaijestein ... o ik weet het niet.... Hij is tot alles, tot alles in staat ... en Mevrouw Meadows, wie zij dan ook is, heeft slechte, zeer slechte beginsels, o dat wij 'er eens zekerheid van hadden! ... Zeg aan onze lieve Madam Gibbon, dat ik haar hartelijk dank betuig voor het fiksch antwoord, dat zij aan die Dame gegeven heeft. Ik dank God, dat zij nog onkundig is van mijn verblijf ... maar laten wij van dit onderwerp asstappen. Mevrouw Meadows moge verantwoorden, wat zij met mij beoogd hebbe ... ik ben haar, zoo ik hoop, voor altoos ontkomen.
Het schijnt eenigzins vreemd, dat Madam Gibbon zich zoo bijzonder aan haren Neef de Klerk laat gelegen zijn, maar als men overweegt, hoe wel, hoe edelmoedig hij haar behandelt, beter, edelmoediger, dan menig zoon zijne moeder, als men dezen uitmuntenden jongeling gezien heeft en hooren spreken, dan kan men het in haar gemakkelijk verschoonen, dat zij wat dikwerf tot dat onderwerp terug keert. Zoo hij, dat God geve, naar den wensch onzer lieve oude vriendin, in het vaderland te-
{==230==} {>>pagina-aanduiding<<}
rug komt en gij treft hem bij haar aan, dan houd ik mij verzekerd, dat gij van het zelfde gevoelen zijn zult.
Waarlijk het wordt tijd, dat ik naar bed ga en mijn' brief sluite - de Dom-klok slaat reeds drie uren, en ik heb den halven dag meê helpen pakken. - Gij zult de oude Juffrouw Beukelman op de Haagsche kermis immers wel eens opzoeken - en zoo gij kunt, haar begunstigen. - Zij zal met haar kraam staan in het Voorhout, niet ver van het Tornooiveld.
Nu, lieve Vriendin! groet uwe ouders. Eer ik naar Parijs vertrek, schrijf ik u zeker nog eens. Vaarwel!

Uwe Vriendin

Susanna Bronkhorst.




{==231==} {>>pagina-aanduiding<<}

Honderd acht en zestigste brief.

Mejuffr. Henderika ten Hoof Wed. F. Beukelman aan Mej. Susanna Bronkhorst.


den Haag, 4. Mei.

Lieve Suse!

Gij weet, dat ik u zeer gaarne op uw verzoek ontslagen heb, van met mij naar de Haagsche Kermis te gaan, daar ik begreep, hoe het voor u zeer onaangenaam zijn zou, indien deze of gene uwer goede bekende vriendinnen u daar aantrof in uwen tegenwoordigen slaat; maar de ziekte, die mijne Dochter Mietje overvallen heeft, (waarover ik mijne Dochter Krisje omstandiger geschreven heb) zoo dat zij zelfs niet in mijne kraam komen kan, maar ik van tijd tot tijd genoodzaakt ben, haar in ons Logement te bezoeken, noodzaakt mij, om, hoe gaarne ik u zou blijven excuseren, van aan eenige onaangename ontmoeting blootgesteld te zijn, u te verzoeken, dat gij op de ontvangst dezes, over Leyden onmiddelijk naar den Haag vertrekt. Krisje dient met Ploontje te huis te blijven. Nog eens, het doet mij

{==232==} {>>pagina-aanduiding<<}

zeer leed, dat ik u dit moet vergen, maar ik ben 'er volstrekt toe genoodzaakt. Ik zal ook, trachten te zorgen, dat gij zoo wenig mogelijk voor het licht behoeft te komen. Nu ik wacht u morgen. – Mijne dochter Mietje laat u groeten. Ik blijf

Uwe Vriendin

Henderika ten Hoof,
Wed. F. Beukelman.




{==233==} {>>pagina-aanduiding<<}

Honderd negen en zestigste brief.

Mejuffr. Susanna Bronkhorst aan Mejuffr. Wilhelmina Bronkhorst.


den Haag, 7. Mei.

Waarde Zuster!

Gij zult mogelijk wel vreemd opzien, dat ik u dezen uit den Haag schrijf, maar ik stel 'er te veel belang in, dat ten minste iemand mijner naastbestaanden weet, waar ik mij bevind, en wel bijzonder mijne Zuster, dan dat ik u daarvan onkundig wil laten. Te meêr, wil ik u schrijven, omdat ik op het oogenblik goede gelegenheid heb, daar ik bij het ziekbed zit van de middelste Dochter van Mejuffr. Beukelman, welker ziekte de oorzaak is van mijn tegenwoordig verblijf alhier; want, daar de oude Juffrouw niet alleen de Kermis kon bijwonen, en, zoo zij van tijd tot tijd hare Dochter wilde bezoeken, zich genoodzaakt zou hebben gezien, om hare kraam te sluiten, ontbood zij mij uit Utrecht, en ik had geen reden, om niet ten eerste aan haar verzoek te voldoen. - Zoodat ik nu en dan op den dag mij in het Voorhout in de Modekraam van Mejuffr.

{==234==} {>>pagina-aanduiding<<}

Beukelman bevind, en dezen nacht waak ik bij Mietje, wier ziekte zich evenwel in het eerst erger had laten aanzien; ik hoop, daar zij thans een' zeer gerusten nacht heeft, dat zij morgen wel wat beter zijn zal, schoon ik vrees, dat zij de geheele Kermis hare kamer zal moeten houden. Ik vrees dit, want, hoe zeer ik, om redenen, welke gij wel begrijpen zult, mijn vertrek naar den Haag verborgen had gehouden, en gehoopt, dat mij niemand hier herkennen zou, is dit deerlijk mislukt, En daar gij zeker belang stelt in het geen mij bejegent, zal ik u verhalen, wat mij heden namiddag is overgekomen.
Daar de Doctor beloofd had, tegen half drie eene visite aan Mejuffr. Mietje te zullen geven, was de oude Juffrouw Beukelman naar het logement gegaan, en ik zat dus alleen in de kraam. Van tijd tot tijd sprak ik met Dames, die naar deze en gene stukken vroegen - ik verkocht het een en ander aan eene Mevrouw, die ik wel van aanzien, maar niet bij naam kende. Twee der eléves van Madam. Gibbon bleven voor onze kraam staan, maar, in mijne tegenwoordige kleeding, die geheel naar mijn' staat is, en daar ik eene dormeuse op had, die mij vrij digt in de oogen stond, herkenden zij mij niet.... Dit gaf mij eenige hoop van geheel onbekend te zullen blijven ... maar het duurde niet lang, of deze hoop verdween geheel. Ik zag onder de voorbijwandelende me-
{==t.o. 235==} {>>pagina-aanduiding<<}

{== afbeelding 
	
....vloog zij sprakeloos mij te gemoet. bl. 235.==} {>>afbeelding<<}
    

{==235==} {>>pagina-aanduiding<<}
nigte eerst Mevrouw Elzevier en aan hare zijde mijne vriendin Charlotte ... o Wimpje! hoe zal ik u best den staat beschrijven, in welken ik mij op dat oogenblik bevond. Mijne beenen beefden; ik wierp het werk, waaraan ik bezig was, uit mijne handen, rees op, om mij achter een der laag afhangende Shawls te bedekken, want nog hadden zij geene aandacht op de kraam van Mejuffr. Beukelman gevestigd ... maar eensklaps valt het oog van Lotje op het plankje ... waarop met groote letters Veuve Beukelman geschilderd is – ‘Hier Mama!’ zeide zij ... ‘hier,’ en op het oogenblik ziet zij mij ... Met de snelheid van een' pijl vloog zij sprakeloos mij te gemoet - en vatte mij om den hals, mij, die nu geene poging meer kon aanwenden, om te verschuilen ... ja die haar werktuigelijk tegengesneld was.... ‘Mama! - lieve Mama!’ gilde zij uit, mij aan haar hart geklemd houdende ... ‘ziet gij niet, dat het Suse Bronkhorst is? ...’ Mevrouw Elzevier zeide: ‘Bedaar, Lotje! bedaar, denk, dat wij hier op straat zijn,’ - (mij naderende ging zij voort) ‘Gij zult mij groot genoegen geven, Mejuffrouw! indien uwe affaires het toelaten, dat gij ons nog heden een bezoek geeft. Ik geloof, dat het best is, dat wij hier ons niet lang ophouden.’ Ik was zoodanig ontsteld, dat ik moeite had, om te spreken, ik zeide alleen: Gij hebt ge-
{==236==} {>>pagina-aanduiding<<}
lijk Mevrouw! ik begrijp u ... Lotje ... ik beloof u, eer ik den Haag verlaat, zal ik bij u aan huis komen.... – Gij kunt denken Wimpje! dat 'er al eene groote menigte nieuwgierigen was aangedrongen, die dit tooneeltje aangaapte ... Juffrouw Elzevier! zeide ik tegen Charlotte ... nu eerst regt den afstand begrijpende, waar op mijne standverwisseling mij met haar geplaatst had ... ‘O noem mij Lotje!’ hernam zij - en ik ging voort: Nu Lotje dan ... uwe Mama heeft gelijk, groot gelijk ... Laat onze gemeenzame conversatie hier niet langer duren... Zie welk eene attentie zij verwekt.... Ik beloof u, ik beloof u, ik zal, eer ik den Haag verlaat, bij u komen ... (en hier luisterde ik haar in) Zeg dat ook aan Madam Gibbon; maar, ei! verzoek haar, dat zij deze reek kramen vermijdt.... ‘O kom toch heden avond,’ zeide Lotje, en herstelde zich. Zij maakte met hare Mama een klein kompliment tegen mij - ik boog mij en staarde beide Dames na, in eene verwarring van gedachten, die eene Dame, welke al eenigen tijd aan de kraam gestaan had, mij en zoo zij meenen moest, met reden, zeer kwalijk nam, zeggende: ‘Mademoiselle! voulez vous repondre ou non? - Trois fois j'ai demandé le prix de cette chemise brochée...’ Ik kon niet anders doen dan honderdmaal excuus te vragen - en ik herstelde mij zoo goed mogelijk, schoon ik mij zeer verheugde, dat ik Juffrouw Beu-
{==237==} {>>pagina-aanduiding<<}
kelman zag aankomen, omdat mijn geest in zoo groote ontroering was, en ik misschien daardoor het belang van mijne meesteresse niet zoodanig zou behartigd hebben, als mijne pligt medebrengt.
Juffrouw Beukelman vroeg, toen zij aan de Dame de Chemise verkocht had, wat 'er toch gebeurd was; dat 'er haar onder weg gezegd was, dat 'er aan hare kraam tusschen mij en eene jonge Dame eene vreemde rencontre had plaats gehad, en zij aan mij kon zien, dat ik alles behalve in mijn gewoon humeur was. Ik verhaalde baar toen alles; en ik zag met genoegen, dat zij 'er zeer door getroffen was.... Zij beklaagde mij, dat de toevallige ziekte van hare dochter mij aan deze ontmoeting had blootgesteld - en zij hoopte, om mijnen wil, dat het maar geen gerucht zou geven. - Zij had zelfs de vriendelijkheid, om bij de kramen, die in onze buurt staan, rond te gaan, en te verzoeken, dat zij zoo weinig van het gebeurde zouden spreken, als mogelijk was, omdat ik (zoo als zij zeide) eene Dame van fatsoen was, die alleen door eene ongelukkige historie van mijn' Vader, mij zoo verre had moeten verlagen, enz. - Voorts gaf zij mij vrijheid, om nog heden avond een bezoek af te leggen bij de familie van Elzevier; ook stond zij mij toe Madam Gibbon te gaan zien.
Bij de laatste heb ik, omdat dit met den

{==238==} {>>pagina-aanduiding<<}

weg zoo best uitkwam, eerst geweest. Gij zult wel willen gelooven, Wimpje! dat zoowel de oude Dame als ik zeer aangedaan was, toen wij elkander ontmoetten.... Aan den eenen kant was zij zeer blijde van mij te zien, maar de groote verwisseling van mijnen toestand trof haar aan den anderen kant zeer sterk. Wij spraken over zeer vele zaken, zoo van het voorgevallene, als van mijne uitzigten, en mijne reis naar Parijs, (want als de Haagsche Kermis voorbij is, en 'er niets tusschen komt, vertrek ik met Juffrouw Krisje naar Parijs) waarin zij nog al vele zwarigheden vond, maar die echter ook voor een goed gedeelte waren toe te schrijven aan te groote genegenheid te mijwaards, en aan de bekommerdheid, die aan de klimmende jaren bijzonder eigen schijnt. Waarlijk ik merkte ook, dat hetgeen mij Charlotte onlangs schreef, als een kenmerk van het klimmen harer jaren, in der daad plaats had; want in het groot uur, dat ik bij haar doorbragt, sprak zij wel driemaal van haren neef de Klerk, die naar de West vertrokken is. Ik meen, dat ik, toen ik laatst bij u te Haarlem was, even van hem gesproken heb. Nu het laat zich wel vatten, dat zij, daar zij zulke aanmerkelijke bewijzen van zijne onverpligte edelmoedigheid ontvangt, ten zeerste aan hem gehecht is, en zich zijn lot zoo bijzonder aantrekt. Ik kan zulks nog te gemakkelijker begrijpen, daar ik den korten

{==239==} {>>pagina-aanduiding<<}

tijd, welken ik de eer gehad heb van hem te zien, iets voortreffelijks en edels in zijn geheel voorkomen en gedrag bespeurde, dat men niet zeer algemeen aantreft. - Ik moest Madam Gibbon plegtig beloven, haar nog eene visite te zullen geven; gij begrijpt, dat mij die belofte niet zwaar viel.
Van Madam Gibbon ging ik naar het huis van den Heer Elzevier. Ik vond daar Lotje benevens hare ouders. ‘Geen woord,’ zeide de Heer Elzevier, zoo als ik even gezeten was, ‘zullen wij reppen over hetgeen 'er tusschen u en mijne dochter, wegens zeker papier, is voorgevallen. Laten wij de ontdekking daarvan aan den tijd bevelen. Ik heb met veel aandoening de ontmoeting van deze middag vernomen. Zoo gij, door een klein biljetje, uwe tegenwoordigheid in deze plaats gemeld had, zoude dit openlijk tooneel niet hebben plaats gehad....’ Ik gaf daarop te kennen, dat ik gehoopt had geheel onbekend te zullen blijven.... ‘Suse Bronkhorst!’ zeide Mevrouw Elzevier, ‘gij trekt uwe fierheid wat te ver. Gij zoudt dan, zoo dit niet was voorgevallen, den Haag verlaten hebben, zonder naar ons om te zien; zonder om te zien naar ons Lotje, dat ...’ Schrijf het niet aan fierheid toe Mevrouw, hernam ik, ik acht, dat mijne toestand zoo aanmerkelijk veranderd is, dat het van mijne zijde onvoorzigtig zijn zoude,

{==240==} {>>pagina-aanduiding<<}

om aanspraak te blijven maken op eenen gemeenzamen omgang met lieden thans verre boven mij in stand verheven.... - Nu barstte Lotje uit: ‘Kunt gij zoo spreken, Suse! kunt gij zoo spreken, die altijd beweerd hebt, dat zich de ware, de opregte vriendschap boven alle lotgevallen der wereld verheft; dat het hart op geen' stand, op geen' rang acht geeft....’ O Mejuffrouw! viel ik haar in de reden - met de verandering, die men door eenen geweldigen schok der fortuin ondergaat, verbindt zich eene schroomvalligheid, eene beschaamdheid, eene schuwheid, die mij van te voren onbekend was.
Lotje: Gij zijt immers zoo onschuldig als ik aan die lotverwisseling, en dus zijn het alleen dwaze of slechte menschen, die u daarom een oogenblik minder zouden kunnen achten. Zelfs zijt gij, in mijne oogen, in uwe schijnbare vernedering, even groot, ja misschien nog grooter, dan toen gij....
Ik: O hoe partijdig oordeelt uwe genegenheid, Mejuffrouw!...
Lotje: O zwijg, zwijg toch dat voor mij onverdragelijk woord ... zoo ik niet alle aanspraak op uwe vriendschap verbeurd heb....
Ik: Indien gij het zoo begeert ... uwe partijdige genegenheid, Lotje! doet u de voorwerpen in een ander licht beschouwen, dan bijna de geheele wereld dezelve ziet. Wat helpt het, of eenige zeer weinige personen de

{==241==} {>>pagina-aanduiding<<}

zaken zoo meenen te beschouwen als zij zijn; de groote menigte ziet geheel anders - en derzelver meening beslist. Ik ben thans in het oog van het algemeen een meisje zonder fortuin, in den dienst van een ander, en zoo ik, naar het algemeen gevoelen nog ergens aanspraak op heb, dan is het op medelijden....
De Heer Elzevier: Ik heb u laten uitspreken, Suse! en het doet mij leed, dat ik niet veel gunstiger, dan, gij over de menschen in het algemeen door eene veeljarige ondervinding denk, maar ik geloof toch, dat 'er nog al ettelijke lieden gevonden worden, die eene gunstige uitzondering verdienen, en wat ons betreft, ik verzeker u, dat ik met Lotje volkomen instem - en ik twijfel geen oogenblik over mijne Vrouw, of ...
Mevr. Elzevier: Ik zou mij schamen, Juffrouw Bronkhorst! indien ik zoodanig eene waarde aan tijdelijke en toevallige bezittingen hechtte, dat gij, door het ongeluk, dat u getroffen heeft, eenigzins in mijne achting gedaald zoudt zijn, schoon het mij aangenamer geweest zou zijn, indien gij hadt kunnen goedvinden, om liever ten minste, tot dat de zaken van uw Papa gered waren, van het aanbod der vriendschap gebruik te maken, dan ter bewaring van zekere onafhankelijkheid, u, zonder noodzakelijkheid, in het oog der wereld te vernederen....
De Heer Elzevier, die misschien vooruit

{==242==} {>>pagina-aanduiding<<}

zag, dat dit gesprek tot nadere uitpluizingen van dit onderwerp gelegenheid geven zou, brak hetzelve af, zeggende: ‘Nu men moet de zaken nemen, zoo als ze zijn. Suse heeft dezen weg verkozen ... maar, eilieve! Suse! ga eens met Lotje en mij naar de kleine zijkamer’ Lotje nam het licht in de hand.. de Heer Elzevier ging vooruit, en daar gekomen zijnde, draaide hij een schilderstuk, dat daar op een' stoel stond, om; en wat was het anders, Wimpje! wat anders, dan het portrait van onze dierbare Mama. De brave Heer Elzevier had dat, onder het stellen van Cautie voor eene aanzienlijke somme, om mijnen wil, uit den boedel van Papa weten te krijgen.... Ik staarde een oogenblik in verstomde verrukking hetzelve aan ... en een vloed van tranen brak mij toen de oogen uit. O het was, als of onze lieve Mama mij tegenlagchte uit de gewesten der onsterfelijkheid, en mij vertroostte in mijne treurige omstandigheden.... Ik kon naauwelijks aan den Heer Elzevier op eene voegzame wijze mijne dankbaarheid voor deze zoo aangename verrassing uitdrukken.... Indien ik de aandrift van mijn hart gevolgd had, zou ik hem zeker de handen gekust hebben. Ik heb hem verzocht, dat hij dit dierbare portrait bij zich aan huis bewaren zal, ten minste, tot dat ik terug ben gekomen van Perijs.
Over die reis hebben wij veel gesproken,

{==243==} {>>pagina-aanduiding<<}

en ik kan niet zeggen, dat die gesprekken juist gestrekt hebben, om mij 'er geruster over te maken. Lotje heeft mij bijna gebeden, dat ik 'er van af zou zien... maar ik heb mijn woord gegeven, en waarom zou ik mij ook te angstvallig bekommeren over een reisje, dat, wel beschouwd, van weinig aanbelang is, en waardoor ik juist mij aan de nasporingen van Kraaijestein geheel zal onttrekken. Wat hij ook vermoeden moge, hij zal althans niet op het denkbeeld komen, dat ik naar Parijs ben. Lotje zegt mij, dat zij in lang niets van hem gehoord heeft, gelijk ook niet van zijne Complice, zoo noemt zij Mevr. Meadows, welke zij nu buiten allen twijfel voor Saartje Lindenberg houdt, nadat zij, te Rotterdam geweest zijnde, nog een bezoek gegeven heeft aan Madame le Grand. Zij had daar het portrait van Saartje Lindenberg nog eens ter dege bekeken, en, schoon 'er dan vele veranderingen in haar aangezigt waren voorgevallen, meende zij dezelfde grondtrekken in het gelaat van Mevrouw Meadows als in die van deze afbeelding te ontdekken. Zij had ook nog eenige vragen aan Madame le Grand gedaan omtrent haar karakter, maar het zij het aan de opmerkzaamheid van Mad. le Grand haperde, of dat het karakter van Saartje aanmerkelijk veranderd was, daaruit had zij geene bijzondere ontdekkingen gedaan. 't Is mogelijk, zeer mogelijk, dat Lotje gelijk heeft,

{==244==} {>>pagina-aanduiding<<}

en 'er zijn oogenblikken, waarin ik mij 'er ook van overreed houde, maar, als ik aan de andere zijde naga, welke uitmuntende gesprekken ik van tijd tot tijd over de aangelegenste onderwerpen met Mevr. Meadows gehad hebbe; o dan wenscht mijn hart, dat die waarschijnlijke gissing onwaar zijn mag ... ter eere van onze sekse, ter eere der menschheid zelve.
Gij begrijpt, dat ik bij de familie van Elzevier eenen avond heb doorgebragt, zoo als mij sedert lange niet is te beurt gevallen. O ik vergat zelf, zooveel ik kon, het onaangename, dat 'er tusschen Lotje en mij was voorgevallen - en het goede beminnelijke meisje scheen waarlijk niet te weten, wat zij al doen zou, om mij den avond zoo genoegelijk mogelijk te doen slijten. - O hoe gevoelde ik, dat genoegens, naar mate dat zij zeldzamer genoten worden, des te aangenamer smaken. Nu genoot ik in dezen avond meêr, dan ik zeker anders in eene geheele week, die ik voorheen aan dit huis doorbragt. Ook hield Lotje niet op, of zij moest mij zelve met de koets aan mijn logement brengen, en, hoe ik 'er tegen stribbelde, zij wilde mij niet alleen laten gaan - en ik heb haar plegtig moeten beloven, om ten minste nog een avond bij haar te komen doorbrengen.
Nu daartoe zal wel gelegenheid zijn, want de patient vertoont alle teekens van herstelling - en slaapt als een gezond mensch. Evenwel

{==245==} {>>pagina-aanduiding<<}

zal zij niet zoo spoedig in beterschap toenemen, dat zij mij op de kermis kan aflossen, in mijn', vooral hier ter plaatse, niet aangenamen post. Ik hoop maar, dat de historie van heden geen opspraak geven zal.
Ik zal, om dat ik toch tijd en lust heb, hier nog een enkel woord over uw' brief bij voegen. Ik heb denzelven wel niet hier bij mij, maar de inhoud zweeft mij zeer levendig voor den geest. Ik kan, ik wil u niet verbergen, dat hij een zeer aangenamen indruk op mij gemaakt heeft. Bovenal heeft mij in denzelven behaagd die natuurlijke en losse toon, waarop in den briefstijl het hart spreekt. Laat u toch nooit vervoeren, om in uwe brieven op eenen gekunstelden toon te schrijven. Gemaakt, geaffecteerd spreken is walgelijk voor het gezond verstand; en daar het briefschrijven niet anders is dan in geschreven letters praten, hindert daarin ook boven alle schrijfstijlen het gemaakte, het geaffecteerde. - Ja lieve Zuster! Madam Gibbon heeft ons dikwerf doen opmerken, dat de grootste schrijvers bij alle volkeren in hunnen stijl iets eenvoudigs hadden, en altijd verre verwijderd waren van het kunstige en gemanierde. - En dat in die plaatsen, welke met de meeste verwondering door alle eeuwen uit de beroemdste schrijvers gelezen zijn, eene naïve eenvoudigheid heerscht, die elk zou denken zoo te kunnen nazeggen, omdat het alles zoo klaar en natuurlijk is; maar

{==246==} {>>pagina-aanduiding<<}

't geen daarom door de kunst onnavolgbaar is. Om u dit, met een enkel voorbeeld, van de hedendaagsche en van een landgenoot op te helderen, de Dichter Poot, schoon hij mij op vele plaatsen wat veel kunstelt, en daardoor minder bevallig is, heeft echter ook dikwijls dat eenvoudige natuurlijke, als bij voorbeeld, wanneer hij schrijft:

Hoe genoeglijk rolt het leven 
Des gerusten landmans heen! 


Wie voelt dan niet het eenvoudige schoone van den aanvang van dat overheerlijk Dichtstuk! - Dat genoeglijk rollend leven is zoo ongezocht, zoo eenvoudig gedacht, dat men geene de minste kunst in hetzelve bespeurt. Maar ik denk, dat ik genoeg gezegd heb, om door u begrepen te worden. Geloof mij, Wimpje! 't is mij een verkwikkende troost in mijne tegenwoordige omstandigheden, zulk eene zuster te hebben, die, ik moet het u openhartig bekennen, meêr in mijnen smaak van denken valt, dan ik mij had durven voorstellen; want ik vreesde, dat gij u door zeker kwaad voorbeeld zoudt hebben laten verlokken, waarvoor gij nu door den toevalligen zamenloop van omstandigheden bewaard gebleven zijt. - Zoo hebben wij dikwerf reden, om den Hemel te danken voor dadelijke rampen, die op ons dadelijk geluk uitloopen, hoe hard

{==247==} {>>pagina-aanduiding<<}

zij ons vallen, wanneer wij 'er onder gebogen gaan. - Hoe uitstekend heeft mij bovenal de beschrijving van uw bezoek met Mevr. Verschuur in die Bloemisterij bevallen. Dezelve moet een' zeer levendigen indruk op u gemaakt hebben, daar zich die in zoo natuurlijke kleuren in uwen brief heeft terug gekaatst, en, ik heb niet kunnen nalaten mij bij den ouden tuinknecht te herinneren aan de volgende regels van de Lille, die evenwel veel te overdreven zijn, en, zoo als vreemdelingen veelal over onze Natie oordeelen, meer brillant dan waar zijn. Ik bedoel, waar hij zegt:

Je sais, que dans Harlem plus d'un triste amateur 
Au fond de ses jardins s'enferme avec sa fleur, 
Pour voir sa renoncule avec l'aube s'éveille, 
D'une anémone unique adore la merveille, 
Ou, d'un rival heureux enviant le secret, 
Achete au prix de l'or les taches d'un oeillet. 
Laissez-lui sa manie et son amour bizarre; 
Qu'il possede en jaloux et jouisse en avare. 


Maar ik geloof, dat, zoo 'er zulke voorbeelden, buiten de verbeelding van den Abt de Lille bestaan mogten hebben, dezelve in den tegenwoordigen tijd niet meer gevonden worden: en zou men niet, zoowel in Frankrijk als in Holland, in het een of ander vak een overdreven beminnaar van zijne bijzondere liefhebberij aantreffen, waardoor men echter niet geregtigd is, om zulk eene overdreven-
{==248==} {>>pagina-aanduiding<<}
heid aan eene geheele klasse ten laste te leggen.

Nu, lieve Zuster! zult gij ten minste een vrij groot aantal woorden, zoo al geen zeer gewigtige zaken te lezen hebben. Groet vooral Mevrouw Verschuur van mijnen wege - en strek haar zooveel mogelijk tot eene vergoeding voor haar geleden verlies. - Ik geloof, dat de slaap van mijne patient ten einde loopt, en daarom zal ik ook dezen maar eindigen, mij noemende

Uw hartelijk liefhebbende Zuster

Susanna Bronkhorst.




{==249==} {>>pagina-aanduiding<<}

Honderd zeventigste brief.

Mejuffr. Sara Lindenberg aan den Heer Louis Kraaijestein.


Rijswijk, 9 Mei.

Mijn Heer!

Met hoeveel onverdiende bejegeningen gij mij, getuige zij uwe laatste, overlaadt; schoon ik van spijt zou kunnen barsten, als ik dien vergelijk, met anderen van vroegeren tijd, waarin gij mij, ligtgeloovige, vergoodde, blijf ik, hoe ondankbaar verwaarloosd, en in dit ellendig kot te Rijswijk genoegzaam opgesloten, aan uwen hevigsten wensch voldoen. Ik heb niet opgehouden, om nasporingen te doen, waar de trotsche schoone na haar vertrek uit Haarlem gebleven is. En eindelijk ... eindelijk ... is het mij gelukt. Ik weet nu, waar Santje schuilt, of liever, waar zij zich openbaar vertoont. Gij weet, het is thans Haagsche kermis - en op die kermis heeft Mejuffrouw Susanna Bronkhorst, de nu vergode Susanna Bronkhorst in het openbaar hare rol meesterlijk gespeeld.... Ja! ja! 't loopt met

{==250==} {>>pagina-aanduiding<<}

de fraaije vrouwen al dikwijls heel wonderlijk op dit bolletje.... Gij hadt zekerlijk u nooit in het hoofd kunnen halen, dat het zoover met Santje komen zou. - En 't geen ik u zeg is waarheid - is zuivere waarheid. Hoe, hoe, vraagt gij misschien driftig, is Juffrouw Bronkhorst onder een' troep Komedianten geraakt? Bedaard wat, bedaard wat, mijn lieve Heer Kraaijestein! Menig een mensch speelt eene natuurlijke, eene meesterlijke rol, als is hij daarom geen Komediant. Mij dunkt, ik heb eens ergens gelezen, dat alle menschen de een meer de ander minder Komedie spelen, van den vroomsten aller vromen af tot den goddeloosten van alle goddeloozen toe. Onderstel nu, dat Santje al op de hoogste sport van vroomheid staat, dat kan haar niet beletten, om van tijd tot tijd een blinkend rolletje te spelen.... Zelfs zijn die schijnh....... foei! foei! ik beging daar bijna heiligschennis... ik wil zeggen, zelfs zijn die heilige nufjes, zoo als Santje, niet eens zoo vreemd van een theater-coup. - Wordt uwe genade al ongeduldig op mij? ... Ik wil hopen neen! maar ik vrees niet, dat de schicht van uw' bliksemenden toorn van Groningen tot Rijswijk raken zal.... Vooral daar ik een' zoo voortreffelijken afleider heb. De wetenschap namelijk, wat 'er van uwe Dulcinea geworden is... Maak u maar niet ongerust, dat zij onder een' troep Komedianten vervallen is, schoon ik in

{==251==} {>>pagina-aanduiding<<}

haar metier, entre nous, vrij wat minder zin zou hebben.... En als ik alles wel overweeg, dan dunkt mij, zou Suse's talent wel geschikt zijn voor het Theater.... Zij kan zoo een fraaij Melpomeensch bakkesje zetten ... en zij zou zich heel gerust, met een schuifpook, kunnen doodsteken, omdat zij, met al haar geresolveerdheid weet, dat daar de dood niet op volgt.
'Er is dan met uwe Suse op de Haagsche Kermis een zoo vreemd historietje voorgevallen, dat niet alleen den Haag 'er vol van is, maar dat de gedienstige Dame de Faam zoo luid getrompet heeft, dat het in mijne ooren, in het ellendig verblijf te Rijswijk, is doorgedrongen. Ik had wel lust, om u nog langer in het onzekere te laten, maar ik voel, dat ik te sterk geprikkeld word door de begeerte, om u te doen weten, hoe het met de historie zit, en vooral nu ik mij voor uwe belangen zoo gekweten heb, dat het mij niet langer van het hart mag, uw geduld meer op de proef te stellen. Ik heb Toby, een dag of twee geleden, naar den Haag gestuurd met mijn tegenwoordigen huiswaard Georg. De kleine dwingeland hield niet op, of hij moest naar de Haagsche Kermis, en durfde mij zelfs dreigen van alleen naar den Haag te zullen loopen, als ik hem langer tegenhield, want hij wist heel wel, hoe hij van Rijswijk naar den Haag moest komen. Toen zij 's avonds te huis kwamen,

{==252==} {>>pagina-aanduiding<<}

vertelde mij Georg, dat hem, terwijl hij een snaps nam in de Nieuwe Stads Herberg, verteld was, dat 'er op de Kermis een grapje had plaats gehad, dat zekere jonge Juffrouw Elzevier, eene Dochter van den Advocaat Elzevier, aan de Modekraam van zekere Juffrouw Beukelman in het Voorhout, met een groot misbaar een van de Modekraamsters om den hals gevlogen was, zoodat al de menschen, die 'er om en bij waren, 'er over versteld hadden gestaan - en dat men niet regt wist, wat dat beteekende, dat men 'er wel velerlei gissingen over maakte, maar dat men 'er niet regt achter was.... Domme Joris! zeî ik, en 't is u niet in de gedachten gevallen, dat heel wel die Modekraamster Juffrouw Bronkhorst wezen kon.... Wist gij niet, dat die eene vriendin had, die Juffr. Elzevier heette.... Morgen moet gij weêr naar den Haag - en naar de Kraam van die Juffr. Beukelman vernemen.... Gij moet maken, dat gij daar dat Dametje te zien krijgt, waarmeê die grap is voorgevallen ... en als het Juffrouw Bronkhorst is, zult gij haar kennen.... ‘Kennen,’ zeide de karel, en bezegelde zijne kennis met eene aaneenschakeling van vloeken en eeden, welker schat bij zijn tegenwoordig metier nog aanmerkelijk vermeerdert, ‘kennen, zou ik dat kreng niet kennen, maar als ik haar zie, als ik haar vind ... zal ik maken, dat mij die vogel nu niet weêr ont-
{==253==} {>>pagina-aanduiding<<}
vliegt ... al zou ik haar met mijn tanden zoo uit de kraam wegslepen.’ - (En hier grijnsde hij op eene afgrijsselijke wijze) ‘Ik zal dat lievertje den slag van de karwats vergelden, die de Heer Kraaijestein mij in den Doelen gegeven heeft, toen ik van mijne vruchtelooze expeditie uit het Westland kwam....’ Ik liet hem nog wat uitpraten, maar beduidde hem toen, dat hij zich wel zou hebben te wachten van de handen aan Santje te slaan; dat hij alleen moest gaan recognosceren, of zij, zoo als ik onderstelde, in de kraam van Juffr. Beukelman zich bevond; dat hij zelfs geen het minste blijk moest geven, dat hij haar kende, en dat ik dan wel betere dan zulke geweldige middelen bedenken zou, om het listig schepseltje in den strik te krijgen. Ik bragt hem verder aan het verstand, hoe gevaarlijk eene geweldige onderneming in eene plaats als den Haag zou zijn, en herinnerde hem, hoe wij werk genoeg hadden gehad, om het gebeurde te Loosduinen te smoren. - Nu begreep hij mij klaar – en is van daag naar den Haag geweest; - gekleed in zijn groene buis, en met een leêren muts op ... zoo als ik wel wist, dat Suse hem nooit gezien had.... Hij is in het Voorhout gaan recognosceren en - Ziedaar - Hij heeft uwe aanbiddelijke Susanna, als eene Winkeldochter in zekere Modekraam van Juffrouw Beukelman, zoo als hij zelf zegt, met zijn eige

{==254==} {>>pagina-aanduiding<<}

zondige oogen gezien. Hoe dit nu juist zamenhangt, weet ik niet ... maar genoeg, zij is hervonden.... Wij hebben haar op het spoor.... Toen Georg digt bij de kraam was, vroeg hij in eene daar schuinsch over naar eene kleinigheid, om zooveel te beter gelegenheid te hebben, om alles op te nemen. Zij was met eene bejaarde Dame in de kraam: maar zat zoo diep achter in hetzelve, en was zoo bedekt door gazen en neteldoeken, dat hij haar naauwelijks zou herkend hebben, als zij niet eens, door de oude Juffrouw geroepen, een weinigje naar voren gekomen was. ‘Toen zag ik, met mijn eige zondige oogen,’ dit waren dan de eige woorden van den karel - ‘de doorslepen karonje. En al had zij eene muts op zoo diep, dat het puntje van haar neus 'er maar eventjes uitkwam, ik kende haar aanstonds aan den opslag van hare oogen, waardoor dat mormeldier zeker het hoofd van mijn Heer zoo op hol gebragt heeft.... Ik kreeg juist nog een scheut van pijn in mijn scheen ... het scheelde weinig of ... ik had een attakke gewaagd....’
Zie daar nu, mijn Heer! zoo hebben wij dan eindelijk de Dame weder ontdekt. Mijn vernuft, dat, schoon ik wel tijd heb, om het aan te zetten, thans, helaas! als een ongebruikt werktuig begint te roesten, is te stomp, om nu te kiezen, wat het best is. Gij zijt een heel ongemakkelijk Heer, om u in dit ge-
{==255==} {>>pagina-aanduiding<<}
val te dienen. Immers gij wilt Santje in uwe magt hebben - en hoë kwalijk hebt gij het genomen, dat men haar in het Krankzinnighuis bij de Beverwijk bezorgd had. Gij kunt niet lijden, dat men haar het minste geweld aandoet, terwijl gij zwetst haar het grootste geweld te zullen aandoen. Ik zal mij dus wel wachten iets te wagen, voor dat ik uwe koninklijke bevelen omtrent haar ontvangen heb. Alleen heb ik in den Haag nasporingen laten doen naar die Juffrouw Beukelman. 't Is eene Weduwe met drie dochters, die te Utrecht eenen grooten Modewinkel doet. Meer weet ik 'er niet van, en ik houde het dit oogenblik voor onstaatkundig, om naauwkeuriger de gangen van Santje na te sporen. Het vosje mogt het merken, en dan was alles, alles weder verloren, en wie weet, in welk een duister hol zij kroop.
Of het wezenlijke wraakzucht is, of iets anders, weet ik niet, maar het geeft mij eenige streeling, dat de deftige, rijke, fatsoenlijke - en met uwe permissie - trotsche Dame Susanna Bronkhorst vernederd is, tot den stand van Winkeldochter bij een Kraamster. Ik moet lagchen, in mij zelve, dat dat fiere ding, 't geen met hare intime Charlotte, de Haagsche Kermis op en neêr plagt te slenteren, nu als een Modekraamstertje zelf op de Kermis zit - en de onderdanige dienaresse van ieder is.... Ik zou nu wel eens willen weten, of haar

{==256==} {>>pagina-aanduiding<<}

dweepende sentimenten van Religie, waardoor zij zich dikwerf, in haar trotsch hartje, boven mij verhief, haar nu nog opbeuren. Als ik anderzins zal zeggen, zoo als ik denk, ja dan zou het mij niet bevreemden, al volhardde zij, want het dingetje is verbazend koppig. Ik heb haar toch ook in zeer onaangename omstandigheden aangetroffen, maar door de kracht van haar' geest wist zij zich altijd zoo op te beuren, dat ik meermalen gewenscht heb, dat ik ook zoo een' of anderen afgod had, om mede te dweepen. Gij wawelt in uw' laatsten brief dan verschrikkelijk over de conscientie, dat is toch ook een reliquie uit het zelfde kasje. 't Was Santje dan zeer meening met alles wat tot de Religie behoorde: en om te zeggen, dat zij eigenlijk dweepte, dat kan ik niet. Maar hare geheele ziel was (hoe zal ik het beter noemen) zoo doortrokken van hetgeen zij Godsdienst noemde, dat hetzelve zonder gemaaktheid in alle hare bedrijven doorstraalde. Ik herinner mij, dit schrijvende, hoe, toen zij zich te Loosduinen bevond, de kleine Toby een' zekeren val deed tegen den hoek van eene marmeren plint, zoodat, als het een weinig verder geweest had, hij daardoor zeker in levensgevaar zou geweest zijn. Ik schrjkte zeer, toen ik hem zag vallen, en vooral toen ik hem bloedende opnam nog meer. Ik moet zeggen, dat Santje met al den ijver van eene vriendin toeschoot, en

{==257==} {>>pagina-aanduiding<<}

alle hulp bewees aan mij en Toby, die ik verlangen kon. Toen alles weder in orde raakte, en ik zag, dat 'er geene wezenlijke zwarigheid bij de kwetsuur was, zeide ik, dat, als ik Toby moest verliezen, ik ontroostbaar zijn zou ... dat ik wenschte, dat maar één val ons beide verpletterd had ... en wat mijn vurig karakter van dien aard mij meer ingaf ... maar wat zeide de vrome Susanna Bronkhorst: ‘Ik heb geen denkbeeld van den naauwen band, die 'er tusschen eene moeder en haar kind bestaat, maar overweeg, hoevele uwer medemenschen het smartelijk verlies van een eenig kind overleefden - en deze door den tijd zich dat verlies, hoe zwaar, getroostten.’ Ik liet daarop volgen, onvoorzigtig genoeg mijne rol vergetende, dat ik niet weten zou, waar ik in zulk een noodlottig geval troost zou vinden. Toen moest gij eens den ernst gezien hebben, waarmede het heiligje begon te spreken, en 't was, als of een edel vuur hare woorden bezielde: - ‘Mevrouw Meadows!’ zeide zij, ‘zoudt gij dit niet weten. Overijling doet u zeker zoo spreken. Vergeet gij, dat ook bij dien allerzwaarsten slag, die een moederlijk hart treffen kan, de beste troostbron, die van den Godsdienst niet gesloten is.... Immers al had het ongeluk, uwen Toby bejegend, het ergste gevolg gehad - eenen plotselingen dood - dan immers was nog deze gebeurtenis geschied, onder de toelating van de

{==258==} {>>pagina-aanduiding<<}

Goddelijke Voorzienigheid - en gij zoidt, als de kalmte van uw hart was terug gekeerd, u opgebeurd hebben met de streelende hope, dat uw lieveling, van alle de ellenden van dit leven bevrijd, een deelgenoot was van zoodanige zaligheden, waarvoor op deze aarde geen naam gevonden wordt. - Die troost is immers de troost van den Godsdienst, van het Christendom? ...’ Ik staarde met zekere bewondering haar aan, terwijl zij dit sprak, niet met zekere dweepende drift, maar met eene volle overtuiging, die hare taal eene begoochelende kracht gaf. Ja ik wenschte voor een oogenblik, want mijn hart was nog niet geheel in rust door den schrik, dien de val van Toby mij had aangejaagd, dat ik zoo mogt zijn als Juffr. Bronkhorst. - Naderhand begrijpt gij, dat ik begreep, hoe alleen de bekorende manier, waarop zij dit in zekere bijzondere omstandigheden voordroeg, op mijn' ontroerden geest zooveel invloed had. - Maar, en dit vloeit hier uit voort, juist die beginsels, waarvan Suse zoo doordrongen is, zullen haar ter deeg in deze omstandigheid te passe komen. Want toch volgens het gevoelen van de deftige Heeren Theologanten en Moralisten, maken de nadeelige toevallen, die ons arme menschen bejegenen, somtijds verbazende veranderingen zelfs in gemoederen van lieden, die voorheen niet veel aan de religie of diergelijke fimelarijen dachten.

{==259==} {>>pagina-aanduiding<<}

Een klein koortsje, zegt een dier Heeren - een sterfgevalletje – een daling van den wissel - een bankroet, vormt dikwijls lieden, die om God noch Godsdienst dachten, tot Godsdienstigen. - Op mij echter heeft de tegenspoed, tegen de ondervinding van dien Geleerden man, eene andere uitwerking gehad. Maar, daar ik die aanmerking toch bij anderen wel steek zie houden; (immers hoevele devoten met kornetjes zitten nu onder de balsemende uitvloeisels van de lippen der knechten Gods - digt onder den predikstoel, die, zich, even als ik omtrent den een of anderen losbol bedrogen hebben, en zich nu bruidjes verbeelden geworden te zijn van een' idealen Bruidegom) daar 'er nu toch wat waar aan die aanmerking lijkt te wezen, hoeveel meer zal dit niet werken op een meisje, dat zich, toen alles haar medeliep - een point van den Godsdienst maakte ... en wat u betreft, wees op uw hoede, of de heilige Tooveres zal u begoochelen. Gij zijt een groot twijfelaar. Maar gij zijt daardoor juist als eene opene stad, die ieder nemen kan, dien het maar lust. Zelfs veroorloofde gij u, als ik het in uw oog wat grof maakte, meermalen eene kleine bestraffing ... o als Suse dit wist ... ik geloof, dat zij u alles wat gebeurd is, zou kunnen vergeven.... Och wie weet, of de tijd nog uiet eens aanbreekt, dat de door zijne eerwaardige huisvrouw bekende Heer Louis Bronk-
{==260==} {>>pagina-aanduiding<<}
horst, geboren Kraaijestein, met zijne manïnne alle zondagen, tweemaal in eene koets naar de Kerk rijdt, terwijl twee of drie jonge Kraaijesteintjes verder het rijtuig meubileren, om in dezelfde bank met Mama en Papa in de kerk tweemaal twee uren, tot hun innerlijk leedwezen en pijnigende verveling, door te brengen.... En wie weet, of ik, met mijn Toby in het slijk der straten wandelende, en de koets van den nu vroom geworden Heer voorbij gaande, dan wel eens met een' enkelen hoofdknik verwaardigd worde ... Gij lagcht nu misschien bij deze passage, omdat gij het voor onmogelijk acht, maar dan zeg ik met mijn' Papa, die door verscheide Latijnsche Gelegenheids verzen, zoo eeuwig leven zal, als de Disputen en Dissertatiën van zijne hooggeleerde Tijdgenooten:

Omnia jam fiunt fieri quae posse negabam. 


De man maakte van dit vers wat dikwijls en tot walgens toe gebruik, zoo zelfs, dat de Papegaai van een oud vriend, welk beest heel vlug in het praten was, hem dat had afgeluisterd, en het den heelen dag door uitschreeuwde; waarlijk het gebeurde, dat het somtijds ongemeen snedig scheen. Onder anderen heugt het mij, dat toen een zeker oud vrijer den bewusten vriend bekend maakte, dat hij voornemens was met zijn keukenmeid te trouwen, het goe-
{==261==} {>>pagina-aanduiding<<}
de beest zijn koekkoekszang van Omnia jam fiunt tusschen beide inlapte, tot groote verbazing en genoegen van alle aanwezigen, die het beest verstonden. Nu Papa en zijn vriend en de pap zijn lang ad patres - maar het geslacht der geleerde papegaaijen is met hem niet uitgestorven, en zal wel duren, zoolang als het vermaardste dier van alle dieren, met opgeregten hoofde, dat sterk bewijs voor de voortreffelijkheid van den mensch, deze wereld bewandelt.
Wat heb ik u daar al een Olipodrigo van allerhande zaken geschreven - maar de tijding die u dezen brief brengt, waarborgt mij, dat gij hem met geene onbarmhartige hand aan Vulcanus zult wijden. Ik heb het zelf gewaagd, om het verboden woord geduld te gebruiken ... maar ook dat zult gij mij vergeven. Ik denk, dat Groningen u niet lang in zijne beroemde wallen houden zal, maar dat gij binnen kort naar Holland of Utrecht, op de vleugelen der verliefdheid zult komen overvliegen. Ik voor mij verheug mij mede, dat ik de gewigtige ontdekking gedaan heb, omdat ik nu dit ellendig verblijf verwisselen zal met de woning te Velp. Daar hoop ik nu met Toby wat langer te vertoeven, en dat geen Susanna's of andere voorwerpen van uwe aswisselende inclinatiën mij naar elders zullen roepen, om u als de wed. Meadows of onder eenigen anderen titel de hand

{==262==} {>>pagina-aanduiding<<}

te leenen in uwe amouretten. Evenwel zoo de tegenwoordige Koningin van uw hart nog een klein stootje noodig mogt hebben, om van de tinne van haren hoogmoed aan de voetbank van uwe genade of ongenade neder te tuimelen, en gij denkt, dat ik daar toe het geschiktste middel ben; Vaarwel dan nog, bekoorlijk Gelderland! En gebied gij over

Uwe Dienaresse

Sara Lindenberg.




{==263==} {>>pagina-aanduiding<<}

Honderd een en zeventigste brief.

Mejuffr. Susanna Bronkhorst aan den Heer Jakob Bronkhorst.


den Haag, 11. Mei.

Waarde Broeder!

(In den aanvang van dezen brief geeft zij aan haar' Broeder een kort verslag van de reden van haar verblijf in den Haag - en hare ontmoeting met Charlotte Elzevier, doch daar dit volkomen, wat de zaak betreft, overeenkomt met het geen zij in de CLXIX Brief aan hare Zuster Wilhelmina geschreven had; zal dit gedeelte genoegzaam geacht worden). En nu, (zoo gaat zij voort,) nu sta ik gereed om den Haag weder te verlaten, daar de vervelende kermis voorbij is, en de dochter van Mejuffrouw Beukelman hersteld is. Dewijl ik, zoo als ik boven met een enkel woord aanvoerde, binnen kort naar Parijs zal vertrekken, heb ik van de familie van Elzevier en Madam Gibbon van daag afscheid genomen. Mevrouw Elzevier had Madam Gibbon bij haar laten noodigen, en ik heb dus heden een' zeer genoegelijken na-
{==264==} {>>pagina-aanduiding<<}
middag en avond gehad - en 't is God bekend, hoelang het duren zal, eer ik 'er weder zoodanig een beleef. Gij zult al in het voorste gedeelte van dezen brief gemerkt hebben; dat ik verre van opgeruimd ben; niet om mijne min gunstige omstandigheden; maar zelden, zeer zelden kunnen die donkere nevels in mijnen geest doen oprijzen, maar mijn naderend vertrek naar Parijs maakt mij van tijd tot tijd ongeruster - schoon dat, als ik alles inzie, niet vrij is van eene kinderachtige vrees en zelfs zou ik mij beschuldigen van gebrek aan vertrouwen op de bescherming der Goddelijke Voorzienigheid. Immers, lieve Broeder! ik ben in deze omstandigheid gekomen zonder mijn toedoen, en door het beloop der zaken buiten mij daarin als het ware geworpen. En wat kan de mensch, als hij daarvan overtuigd is, doen, dan zijne zorgen binnen de behoorlijke grenzen bepalen, althans met naauwgezette bedachtzaamheid acht geven, dat hij niet tot zekere den Hemel beleedigende angtvalligheid opklimme.
Echter wil ik het voor u niet verbergen, lieve Broeder! dat een gesprek heden aan het huis van den Heer Elzevier voorgevallen, mij eenigermate op de gedachte heeft doen komen, of ik, indien mij iets op die reis bejegende, zulks niet aan mij zelve zou te wijten hebben; daar Mevrouw Elzevier, met de deftigheid haar bijzonder eigen, aanmerkte

{==265==} {>>pagina-aanduiding<<}

(bij gelegenheid, dat ik eene soortgelijke bedenking als hier boven aanvoerde, op eene vraag, of ik mij niet wat ongerust maakte over mijne aanstaande reis). ‘De mensch, lieve Juffrouw! is een zeer eenzijdig beoordeelaar van zichzelven: en valt al zeer ligt in het denkbeeld, dat hij in zijne omstandigheden alles gedaan heeft, wat mogelijk is, terwijl zijne natuurlijke eigenliefde verscheide andere voorslaat, waardoor andere uitkomsten zouden geboren worden. Ik wil wel gelooven, dat gij opregtelijk meent, dat gij in die omstandigheden gedreven zijt, waarin gij u bebevindt; ook wil ik niet ontkennen, dat 'er veel onder loopt, dat de wereld noodlottig noemt; maar, indien gij het voorstel hadt aangenomen, om hier onder dit dak uw toevlugt te nemen, en ten minste voor een half jaar aftewachten, hoe zich alles met den boedel van uw' papa, ten uwen aanzien, schikte, dan zoudt gij u nu niet in de noodzakelijkheid bevinden, om eene reis naar Parijs te moeten doen, die ik, voor een meisje, van uwe jaren en uwe hoedanigheden, niet geheel vrij van zwarigheden acht....’ Deze aanmerking kon ik niet wel beantwoorden, zonder dat ik ook zeker teeder punt roerde, waarvan de Heer Elzevier altijd zelfs de eerst opkomende schaduw verdreef. - Maar, Koo! nu zoo in het eenzame zittende, en alles overwegende - heb ik mij zelve afgevraagd,

{==266==} {>>pagina-aanduiding<<}

heb ik alleen uit het beginsel, uit het edel beginsel, om van niemand aftehangen dan van mijzelve, mij in den dienst van Mejuffr. Beukelman begeven, of heeft zich daarmede niet het een of ander vermengd? Zou ik, zoo de verwijdering tusschen mij en Lotje niet had plaats gehad, zwarigheid gemaakt hebben, om het aanbod aantenemen, om ten minste eenigen tijd van de onverdenkbare vriendelijkheid van haar en hare ouders gebruik te maken?.... Heeft gekwetste eigenliefde niet haar deel gehad in het nemen van dat besluit?.... O! Hoe moeijelijk, hoe moeijelijk valt dit te beslissen... hoe zamengesteld zijn de beginsels zelf onzer bedrijven; zoo zamengesteld, dat wij zelfs op eenigen afstand na het bedrijf, daaruit voortgevloeid, over de bron twijfelen.... Immers, daar ik nu de onverkoelde vriendschap van de familie van Elzevier ondervonden heb; en als ik mij nu voorstel, welk een' aangenamen zomer ik op hun Buiten zou hebben kunnen doorbrengen; en vergelijk daarbij mijn meer of min dienstbaar leven, en het hagchelijke, dat voor mij in eene reis naar Parijs gelegen is; ol dan zou ik mij wel van zekere hooghartigheid willen beschuldigen.... Lotje heeft mij bijna geheel aan het wankelen gebragt door eene laatste poging, die zij op mij deed, even voor het soupé werd opgezet. Zij had mij, onder voorwendsel van een zeker stuk kleeding, dat zij op de afgeloopen kermis van haar Mama

{==267==} {>>pagina-aanduiding<<}

ten geschenk gekregen had, naar hare kamer gelokt. - Zij liet mij dat ook zien ... maar, toen dit geschied was, zeide zij, en de tranen rezen in hare oogen op, terwijl zij mijne hand vatte: ‘Suse! Suse! daar gij nu morgen weder staat te vertrekken, en God weet, hoe lang wij van elkander gescheiden zullen zijn - schoon Papa mij verboden heeft van het bewuste verschilpunt te reppen, moet ik tot mijne eigen geruststelling u vragen, of gij mij wel hartelijk den beganen misslag, die mij meer tranen gekost heeft, dan ik anders in mijn geheele leven, schreidde; vergeeft... geheel vergeeft?....’
Ik: Reeds sedert lang, Lotje! heb ik u dien vergeven ... en een mijner vurigste wenschen is, dat het duistere, hetwelk de historie bedekt, moge opgeklaard worden.
Lotje: Neen! Suse! ik wilde meêr ... ik ik wilde meêr... Zeg mij, of gij mij als uwe vriendin, als uwe hartvriendin bemint ... zoo hartelijk, als voorheen.
Ik: Ik moet opregt zijn, Lotje! als ik wist, hoe die brief in handen van den hatelijken man gekomen was, en ik, zooals ik wel gelooven wil, zeker wist, dat gij onschuldig waart, dan ja dan zou ik u weder zoo hartelijk kunnen beminnen.
Lotje (zeer treurig): Dan hebt gij misschien tegenwoordig beter vriendin, dan mij op de wereld?...

{==268==} {>>pagina-aanduiding<<}

Ik: o Neen! Lotje! - waar zou ik die vinden...
Lotje (met vreugde): o Ik ben dan nog uwe beste vriendin ... ben ik Suse?
Ik: Ja, Lotje! - gij maakt mij bewogen.
Lotje: Maar zoo ik dan uwe beste vriendin ben.... Wij zullen die onaangename duistere plaats maar overslaan ... zoo ik nog uwe beste vriendin ben ... zoudt gij wel bij iemand anders op de wereld onder eenige verpligting schijnen te liggen, als bij mij.
Ik: Neen, Lotje!
Lotje: o Dan zult gij mij niet weigeren hetgene ik u bid.
Ik: En dat is...
Lotje: Aftezien van uwe reis naar Parijs, en bij ons te blijven.
Ik: Hoe? Lotje! ik heb er mij immers toe verbonden ... ik ben in den dienst van Mejuffr. Beukelman...
Lotje: Lieden als Mejuffr. Beukelman doen veel voor geld... Uwe verbindtenis is immers zoodanig niet, of gij kunt zeker die afkoopen: gij zijt dit oogenblik daartoe misschien buitenstaat; gij kunt haar voor uw ontslag, zoo uit haar' dienst, als vooral van de reis naar Frankrijk, zooveel bieden, als gij verkiest, en ik zal zorgen, dat Mejuffr. Beukelman te vreden word gesteld.
Ik: Neen, Lotje! dat kan niet, dat mag niet... Reeds tegen de volgende week is de

{==269==} {>>pagina-aanduiding<<}

reis bepaald. In welk eene ongelegenheid zou ik die goede menschen brengen... Daarenboven zou ik geheel mijn oogmerk laten varen, om door den tijd mij geheel onafhankelijk te maken, want mijn voornemen is, om, daar de zaken geloopen zijn, zooals zij zijn, mij, als ik het weinige, dat mij van mijn moederlijk bewijs nog in handen komen zal, ontvangen heb, neder te zetten in eenen stand, waarin ik van den arbeid mijner handen en van den zegen des Hemels afhang...
Lotje: Is het u een zoo onverdragelijk denkbeeld, ten minste voor eene poos, in schijn van uwe vrienden aftehangen... In waarheid, Suse! gij meent daardoor onder eenige verpligting te zullen geraken.... Ik, ik zal de verpligte zijn. Ik bid u ...
En gelukkig kwam de knecht naar boven, en zeide, dat mijn Heer en Mevrouw Elzevier ons aan het soupé wachtten; wie weet, Koo! of ik anders niet bezweken ware. Schoon de Heer Elzevier zag, dat onze harten aangedaan waren, wist hij door een vervrolijkend gesprek, en eenige aangename vertellingen, waarin hij zeer rijk is, het treurige aanmerkelijk te matigen... Mevrouw Elzevier en Madam Gibbon hielden zich, als of zij het niet bemerkten. Het werd ondertusschen welras tijd van scheiden. o! Hoeveel onaangenaams vind ik in het afscheidnemen van goede vrienden, en vooral voor een' on bepaalden tijd. - Hoe aange-
{==270==} {>>pagina-aanduiding<<}
daan was de goede Madam Gibbon! - Zelfs ik verbeeldde mij, dat de Heer Elzevier niet vrij van aandoening was, en Mevrouw Elzevier zeide, mij de handen drukkende: ‘Suse! vaarwel! God zal met u zijn, waar gij gaat, indien gij God altijd voor oogen, houdt... Mistrouw u zelve’ - en hiermede gaf zij mij den afscheidskus.... Lotje vergezelde mij in de koets, die mij aan mijn logement bragt... Zij was zeer stil onder weg... en toen de koets stil hield, kon zij niet meer spreken - en ik kon haar naauwelijks adieu zeggen ... toen het portier openging had zij nog mijne hand vast - kuste dezelve - en ik voelde, dat 'er een traan op mijne hand viel...
Mijn hart was (en is op nieuw bij dit verhaal) in te sterke aandoening, dan dat ik den minsten trek tot slapen hebben zou. Ik heb dus reeds een goed gedeelte van den nacht aan schrijven besteed - gij moet nog zoo het een en ander van mij weten, eer ik het vaderland verlaat... Ik heb met groot genoegen van den Heer Elzevier vernomen, dat gij zoo uitmuntend geplaatst zijt, maar dat het verbazend druk op uw kantoor is, zoodat gij bijna dag noch nacht rust hebt. Daaraan schrijf ik het toe, dat ik zoolang geen letter van u gezien heb. Maar ik begrijp wel, dat gij niet veel aan mij kunt te schrijven hebben, of het moest over den welstand van Papa zijn. Ik bid u, Koo! laat u toch aan hem ge-
{==271==} {>>pagina-aanduiding<<}
legen liggen. Zorg toch, dat de ongelukkige man geen dadelijk gebrek heeft. Bij mijn vertrek uit Utrecht naar Parijs zal ik al, wat van eenige waarde is, onder bewaring van Mejuffr. Beukelman stellen, met een bijgevoegd biljet, dat gij er in alle gevallen over kunt beschikken. Zoo het u dus niet mogt voegen, om wat aan aan Papa te doen, en hij het noodig hebben, beschik dan daarover als over uw eigendom. O! dat ik hem niet kan troosten in zijn ongeluk... maakt mij dikwerf neêrslagtig. -
Schoon gij dezen brief uit den Haag ontvangen zult, zult gij, zoo u de lust mogt bekruipen, om mij voor mijn ophanden zijnde vertrek te schrijven, dien wel te Utrecht naar gewoonte adresseren. Morgen ochtend vertrekken wij met een rijtuig naar Leyden, omdat onze patient nog zoo weinig mogelijk in de lucht mag, en dan van Leyden met de middagschuit, waarvan wij de roef hopen te treffen, naar Utrecht. Ik zal misschien de schade van mijn nachtrust daar wel kunnen inhalen, want de lange en eenzelvige vaart van Leyden op Utrecht, naar ik verneem, kan men niet genoegelijker, dan in slaap doorbrengen, als men geen lust of gelegenheid heeft, om te lezen. En daarvan komt er thans weinig bij mij in. Dat gemis is wel nu het grootste voor mij. Boeken, behalve een enkel kerkboekje, en eene enkele komedie zijn er niet in het huis van Juffr. Beukelman. Zelfs zien zij niet gaarne,

{==272==} {>>pagina-aanduiding<<}

dat ik in een ledig oogenblik mij met lezen bezig houd. Evenwel heb ik nu van Lotje de Oeuvres de Montagne meêgenomen, een boek, daar, zooals Madam Gibbon mij wel gezegd heeft, dikwijls op eene bladzijde meer wijsheid steekt, dan in heele dikke boekdeelen van anderen. 't Fransch is, om zijn ouderdom, wel wat moeijelijk; maar wat schade, als dit vergoed wordt door den, rijkdom van gedachten...
Nu, Koo! als ik te Parijs ben, schrijf ik u en zuster Wimpje, indien mij althans eenige oogenblikken overschieten. Vaarwel!

Uwe Zuster,

S. Bronkhorst.




{==273==} {>>pagina-aanduiding<<}

Honderd twee en zeventigste brief.

De Heer Louis Kraaijestein aan Mejuffr. Sara Lindenberg.


Utrecht, 14. Mei.

Ja ja te Utrecht, Saartje! en wel gelogeerd in de Hamburgerstraat schuins over de deur van Madame Beukelman, en als ik door mijn raam kijk, kan ik Saartje met de drie dochters van Madame Beukelman duidelijk zien, en dan zeg ik met Virgilius:

Quantum lenta solent inter viburna cupressi. 


Op het ontvangen van uw' brief, dien ik, de Goden weten door welke noodlottigheden, eerst den 11den te Groningen ontving, was ik uitgelaten van blijdschap, maar niet zoo uitgelaten, of, schoon het reeds laat in den avond was, ik gaf onmiddelijk order, om mij een fargon met allerbeste paarden met het openen van de poort te bezorgen, - om, zoo het mogelijk was, nog den volgenden dag binnen Utrecht te zijn. Ik trok met zulk een geweld aan de schel, dat het touw stukken brak, en de schel

{==274==} {>>pagina-aanduiding<<}

wel een half kwartier door den geweldigen schok in eene alarmerende beweging bleef, zoo voor zichzelve, als voor het geheele huishouden. Zoolang de St. Maartens toren met zijn' kruin naar de wolken gestooten heeft, geloof ik niet, dat 'er in Groningen zoo gescheld is geworden. En deze manoeuvre was van een uitstekend en gewenscht gevolg, want in plaats dat het anders een kwartier duurt tusschen mijn schellen en het verschijnen van een dienstvaardig persoon, hoorde ik nu den kastelein en de kasteleines met een knecht en meid te gelijk naar boven hompelen, en het duurde geen drie minuten, of ik zag die vier gezigten voor mij staan. - ‘Wat is, wat is, wat is, wat is 'er te doen,’ riepen zij alle in hunne moedertaal in eene soort van quatuor panico terroso uit ... ‘is 'er brand?...’ ging de quatuor meer lento voort; wat brand? zeide ik, terwijl ik als een razende Roeland door de kamer liep - wat brand? - ik heb een brief ontvangen, en morgen als de poort opengaat, moet 'er een rijtuig met de beste knollen, die gij in deze stad hebt, voor de deur staan. Ik wil en ik zal morgen avond te Utrecht zijn ... ‘Wel, mijn lieve mijn Heer!’ zeide de kastelein, ‘weet gij wel dat Utrecht 30 uren van Groningen ligt....’ Al lag Utrecht 60 uren van Groningen, ik wil, ik zal, ik moet 'er zijn, al zou ik al de paarden, die 'er tusschen Groningen en Utrecht zijn, dood, en alle de fargonnen aan spaanders rijden. ‘Onder-
{==275==} {>>pagina-aanduiding<<}
danige dienaar, mijn Heer!’ zeide de kastelein, ‘Tijs ga op het oogenblik naar den Hopman Dijksma in de Boteringstraat en doe hem de groetenis van mij, van mijne vrouw en van den Heer Kraaijestein, en zeg hem, dat de Heer Kraaijestein morgen ochtend tegen het opengaan van de poort een fargon en een paar beste harddravers moet hebben, om hem morgen naar Meppelt te brengen ... en vraag dan met een, hoe of zijn vrouw en de kleine vaart, waarvan zij gisteren bevallen is...’ Ik stond te trappelen van drift onder het geven van die orders - en voegde 'er alleen bij - zeg aan Dijksma, dat de paarden zoo snel moeten vliegen, als de bliksem ... verstaje dat Tijs.... Loop heen ... waar wachtje nog na.... ‘Ik wachtte’ zeide de sukkel ‘of mijn heer, of mijn baas, of mijn vrouw ook nog een boodschap onder weg hadden....’ Toen vermeesterde mij mijne drift, en ik wenschtte baas, vrouw en Tijs eene hellevaart toe, die althans aanvankelijk begon, want met eene ongewone snelheid openden zij de deur, en waren binnen minder minuten dan gewoonlijk beneden.
Daar stond ik nu met de Groningsche meid alleen: want die was niet in de toegewenschte hellevaart begrepen geweest - en, omdat zij een vrouwspersoon was, die schoon niet mooi of fijnbesneden, echter jong en nog al niet onaardig was, had zij zeker nog de meeste goede

{==276==} {>>pagina-aanduiding<<}

woorden van mij gehad, staande mijn verblijf in Groningen, want ik ben 'er vergiftig lastig geweest.... ‘Zal mijn Heer van avond nog wat eten?’ vroeg zij, ‘want als mijn Heer morgen zestig uur denkt te rijden’.... Daar dien ik dan wel wat op gehard te zijn ... daar hebt gij gelijk in, antwoordde ik.... Maak maar wat gereed, en zeg aan je baas, dat hij mij de rekening nog opmaakt, voor dat ik naar bed ga. – ‘Och, mijn Heer!’ zeî de meid.... ‘Ik hoop toch niet, dat je morgen een ongeluk krijgen zult, want gij zijt een te braaf en te goed Heer, om een arm of been te breken en dat is laatst nog het geval geweest van een student, die ook met harddravers van Dijksma reed.’ - En zou jij wel gelooven, zeide ik, dat 'er misschien wel vrouwen in de wereld zijn, die het plaisier zou doen, als zij hoorden, dat ik niet alleen een arm of been, maar zelfs, als ik den nek gebroken had.... - ‘Dat zou wel onchristelijk zijn, mijn Heer!’ – Ja, en een van die lievertjes meent wel dat zij een heel best christen is... Ziedaar, zeî ik, dat is voor je christelijke genegenheid, en ik moffelde haar drie drieguldens in de hand ... als ik dan den hals breek, hebt gij nog eene gedachtenis van mij - en of dat morgen geschiedt, of een dag of een week of eenig later, het zal toch mijn lot wel zijn. – ‘Hemel, mijn Heer!’ zeî de meid... ‘gij vergist u niet ... gij geeft mij meer dan ik anders in een halfjaar win....’ - Na

{==277==} {>>pagina-aanduiding<<}

dat ik de goede ziel daaromtrent gerustgesteld had, vertrok zij - en na een uur kwam Tijs weêrom met het berigt, dat morgenochtend vroeg de paarden voor mijn logement zouden staan. - Ik heb de eer niet gehad.... (Wacht wat, daar gaat de deur bij Madam Beukelman open.... Ha! daar gaat ... daar gaat de winkeldochter Suse, zeker met eene der jonge Juffrouwen Beukelman, met denzelfden opgestoken hals, als of zij nog de jonge Juffrouw Bronkhorst was, voorbij het huis, waar haar aanbidder gelogeerd is, en die nog heden zijne opwachting bij haar denkt te maken.... Zij is waarlijk zeer netjes gekleed - en ook het ander juffertje - men zou zweeren, dat zij op reis denken te gaan; zou zij al weêr naar eene kermis toe gaan.... Misschien naar Leyden... Zie daar komt de oude Madam Beukelman met nog een paar dochtertjes, en een meid met een pakje en doozen beladen... Ja, Saartje! al naamt gij het mij uit de volheid van uwe jaloezij nog duizendmaal kwalijker, dan gij het zeker neemt, maar Santje Bronkhorst is een engel van schoonheid.... Ik heb dan weêr die oogen gezien: o ja! ik zeg met Guarini:

Occhi, stelle mortali, 
Ministri de'miei mali, 
Che'n sogno anco mostrate, 
Che'l mio morir bramate, 
Se chiusi m'uccidete, 
Aperti che farete. 



{==278==} {>>pagina-aanduiding<<}

Maar ik zal voortgaan, daar ik reeds een bode had afgezonden, om de familie van Beukelman te bespioneren, want hier heet ik het oog te hebben op de oudste dochter....) Ik heb de eer niet gehad den Groningschen kastelein en zijne huisvrouw weêr te zien, zij lagen waarschijnlijk nog in elkanders liefdebouten gestrengeld, en door den alvermogenden Morpheus waren nog de kleverige oogleden gesoudeerd. Onze Tijs liet mij de deur uit, en om hem de hellevaart van den vorigen avond, en zijn sleeplendensch gedraaf, door de straten van Groningen, om het rijtuig te vergoeden, gaf ik den loomen karel ook nog comme il faut voor een tranquilen Hollandschen jongen - ik vloog de poort van Groningen uit en sliep in de fargon, want ik had 's nachts geen oog gesloten, tot dat wij te Assen ons in een oogenblik verkwikten. Toen vloog ik de nieuwe kolonie aan de Smilde voorbij, en wij waren, terwijl gij u nog in uwe slaapkoets omwentelde, om uw ochtendslaapje te hervatten, reeds te Meppelt. Vliegens reed ik vandaar met nieuw gespan op Zwol. - Te Zwol nam ik weder nieuw rijtuig op Deventer- – In het kort, eer de poort 's avonds te Utrecht sloot, wandelde ik reeds op de Ganzemarkt voor het Nieuwe Kasteel van Antwerpen, en nam daar dien nacht mijn' intrek. Uit een der knechts van het logement vernam ik dat Mejuffr. Beukelman in de Hamburgerstraat woonde, en ik liet mij door mijn' kapper den

{==279==} {>>pagina-aanduiding<<}

volgenden morgen eene kamer à tout prix, schuins over het huis van die Dame, huren - en ben hier nu bij een' zadelmaker gelogeerd, die een heel nieuwsgierig wijf heeft, en die weten moest en weten zou, waarom ik toch zoo pressant de kamer gehuurd had. Ik sloot toen de kamer op het nachtslot. Juffr. Stroobach zag mij wild aan. Gij begrijpt, al is zij het moordjaar gepasseerd, men kon niet weten, wat ik met haar voorhad - nu, ik bezweer u, het was in alle eer en deugd. - Hoor, Juffrouw Stroobach! zeide ik: ik ben verliefd, tot over mijn ooren verliefd - maar kunt gij zwijgen? Juffr. Stroobach! ‘Twijfelt gij, mijn Heer! maar mijn man, onder ons gezegd, vaart niet digt ... maar gij kunt op mij bouwen ... mijn woord staat zoo vast als de Domtoren....’
Ik: Nu, dan weet ik niet, of ik u wel durf te vertrouwen, want ik heb eens gehoord, dat die wat wankel staat. (Nu begon haar gezigt te betrekken, want de Domtoren en Domkerk, en de Domheeren en de Domine's liggen haar vrij na aan het hart, zooals ik heden ben gewaar geworden; om dat betrokken gelaat veranderde ik van toon) ik val zoo wat raillant, lieve Juffrouw! Maar om u dan te zeggen, zooals het met mij is ... ik ben verliefd op de oudste dochter van Juffrouw Beukelman. Maar 't is een geheim, een diep geheim.... Gij zoudt mij ongelukkig maken, als 'er het minste van uitlekte. -

{==280==} {>>pagina-aanduiding<<}

Juffr. Stroobach: Hemelsche goedheid! Ik moet zeggen, een mensch zijn zin een mensch zijn leven.... Juffrouw Beukelman ... wel mijn lieve mijn Heer! nu, zooals ik zeide, een mensch zijn zin een mensch zijn leven ... als dan een Heer zijn fatsoen toch te grabbelen wil gooijen, met verlof gezeid, dan zou ik nog kunnen begrijpen, dat hij het om de nieuwe winkeldochter, Juffrouw Santje, deed - maar die wipneus van een Juffrouw Beukelman ... nu zij zullen 'er een borst om opzetten, dat grootsche volk.... Evenwel je plaisier, mijn Heer! je plaisier! ik zeg altijd, verdrink je kinderen niet.
Ik: Ja, Juffrouw! daar heb je groot gelijk in, want als Juffr. Beukelman hare oudste dochter verdronken had, dan zou ik thans niet bij u inwonen ... maar ik bid u, houd het toch geheim. Gij zijt misschien na gelieerd met Mejuffrouw Beukelman.
Juffr. Stroobach: De Heer bewaar mij, mijn Heer! – Het zijn Roomsche menschen, en ik ben van ouder tot ouder gereformeerd – Goeden dag en goeden avond, zegt onze Dominé H** en niet meêr, niet meêr gemeenschap met dezulke.... Maranatha... Maar mogelijk is mijn Heer ook Roomsch?...
Ik: Och neen! Juffr. Stroobach!
Juffr. Stroobach: De Heer zij geloofd: want ik zou niet gaarne iemand van die religie in mijn huis hebben: wij hebben eens een

{==281==} {>>pagina-aanduiding<<}

Lutheraan bij ons gelogeerd gehad, maar dat was erg genoeg, dat verzeker ik u.... Hij harrewarde wat met mijn' goeden flokker van een' man, en als het lang geduurd had, de Heere weet wat van hem geworden was....
Ik (terwijl ik de deur weder van het nacthslot deed): Nu, ik kan u verzekeren, lieve Juffrouw Stroobach! ik ben noch Roomsch, noch Lutheraan. - Houd u nu maar aan uw woord. - Maar ik moet papier en eenig schrijfgereedschap hebben.... Hebt gij niet iemand, die dat voor mij haalt - en nu trad Juffrouw Stroobach met eene diepe dienaresse de kamer af - en schreeuwde met een plat Utrechtsch accent: ‘Jochie! mennechi! - kom eens boven’ - en daar kwam mijn tegenwoordige schildknaap, een zadelmakersjongen van veertien jaren, dien de schelm uit de oogen ziet, en better onder een bende van Cartouche zou passen, dan op den zadelmakerswinkel van den zedigen vromen baas Stroobach. - Hij heeft, weetje, Saartje! van die rare oogen, even als ik ook eene zekere Dame ken, die zich, terewijl zij zich fixeren, toch niet regt stilstaan; die aan den eenen hock lagchen, en aan den anderen hock in tranen zwemmen. Kent gij zulke oogen niet? ... Kijk dan maar eens in den spiegel. - Behoef ik u, na dit alles, wel te zeggen, dat ik in een goed humear ben, dat ik u alles vergeef ... alles ... en zoo gij mij niet gelooft, het

{==282==} {>>pagina-aanduiding<<}

inliggend wisseltje, dat gij bij den Bankier J. in den Haag kunt ontvangen, zal u daarvan overtuigen. Betrek nu met Toby te Velp de woning, die ik daar voor u gehuurd heb. - Bevredigd, geheel bevredigd ben ik, nu ik Suse weêrgevonden heb.... Stil, daar komt het Jochie met zijn gaauwdiefsbakkes terug - ik zal eens hooren, wat tijding hij brengt.

***

Mal genoeg is waarachtig de tijding. Suse Bronkhorst is met de oudste dochter van Juffr. Beukelman enz. enz. in de Leydsche schuit gestapt.... Zoodat mij de ondeugende heks weder ontvaren is. - Ik stel 'er toch belang in, dat ik weet, waar de meid blijft, en heb daarom een klein briefje in het fransch opgekrabbeld in grieksche letters, om dat men misschien in de roef de vrouwelijke nieuwsgierigheid zou kunnen hebben naar den inhoud van dien versch geschreven brief - en ik stel 'er veel belang in, dat Santje tot de katastrophe onkundig blijft, waar ik mij bevind. - Ik heb dat brief je aan Piet de Graaf gezonden... Mijn kleine Cartouche heeft het nog met dezelfde schuit als Santje, weten weg te krijgen. Hij kwam hijgende als een hond terug, maar had aan den schipper het biljet in de hand gestopt, die hem voor een secure bezorging nog dezen avond borg stond. Zoodat ik morgen avond weten zal, waar de schoone vlugteling

{==283==} {>>pagina-aanduiding<<}

gebleven is. Loopt 'er toch niet veel noodlottigs in deze mijne amourette zamen. Nnauwelijks heb ik het geluk van mij weder in ééne stad met mijne Susanna te bevinden: zoo nabij was ik weder aan de vervulling mijner wenschen, dat ik dezen namiddag mijne meer of min plegtige, schoon wat verrassende opwachting, bij haar meende te maken - en daar glijdt zij mij weêr zoo zoetjes door de handen heen. Mij dunkt, ik had beter gedaan, dan aan Piet de Graaf dien brief te zenden, dat ik zelf te paard waar gestegen, en bij voorbeeld haar te Woerden had ingehaald. Maar wat zal mij ook zulk eene verrassing weder baten, als zij geëntoureerd is door twee of drie stuks Beukelmans, want met geweld, mij van haar meester te maken.... Hieraan begin ik meêr en meêr te wanhopen, en echter als Mogendheden der aarde met elkander in oorlog zijn, wat toch kan dan beslissen, dan geweld. En ondertusschen het plegen van kleine geweldenarijen breekt individuelen ellendig op. - Dus hoe zeer gij mij daartoe zoekt aan te sporen, de mislukte Loosduinsche historie, waarvan ik het gerucht met zooveel moeite gesmoord heb, heeft mij haast doen besluiten, om geen geweld, dan in de alleruiterste noodzakelijkheid, te plegen.
Ik heb om uw' brief gegrimlagcht, daar gij schrijft over mijne afwisselende inclinatiën, en gij uw nederigen dienst aanboodt; maar ik weet

{==284==} {>>pagina-aanduiding<<}

niet van waar het komt, doch midden in alle onaangenaamheden door al de moeijelijkheden heen, die mij de bekoorlijke Susanna verwekt, ja de pogingen, die ik doe, om haar te haten, blijft mijn hart voor haar gloeijen van eene liefde, die aan alle anderen, zelfs aan u, kwalijk neemt, dat men met eenige minachting van haar spreekt. Denk toch niet, dat gij door het verhaal van hare religieuse grondbeginsels, bij gelegenheid van den val van Toby, haar eenigzins in mijne gedachte hebt doen dalen. Onpartijdig bekeken, Saartje, maakte gij als esprit fort, in dat geval, de slechtste figuur. In waarheid, laten wij onder ons bekennen, dat de vrijdenkerij het verliest bij den Godsdienst, als tegenspoeden, ziekten of ouderdom den mensch treffen; dan geeft zij ons ellendigen troost - den strop, het pistool, een gracht of waterplas - de opium. Zie daar de laatste toevlugt van den esprit fort, als het hem tegenloopt.... Waarachtig, Saartje! hoe meer ik Santjes karakter bekijk, hoe voortreffelijker zij in mijne oogen is. - Dus ik geloof, dat de beginsels van Godsdienst alleen haar hebben staande gehouden om tot geene wanhopige stappen te komen. In plaats van zich aan eene treurige somberheid, en eene ledige zwaarmoedigheid over te geven, bij de ramp, die haar Papa's huis getroffen heeft, schijnt zij de partij gekozen te hebben, om zich van die bekwaamheden te bedie-
{==285==} {>>pagina-aanduiding<<}
nen, waarmede haar de natuur en hare opvoeding haar bedeeld hebben. Zij schijnt zich, te verheffen niet alleen boven de zwakheden van hare sekse, maar boven die van de menschen in het algemeen, daar zij, nu het onheil haar vernederd heeft, zich niet wil vasthouden aan de nietige schaduwen van hare vorige grootheid, neen! die op haren regten prijs waarderende, durft zij zich in eenen wel schijnbaar lageren kring verplaatsen.. doch, zoo gij opregt oordeelt, Saartje! is zij juist daardoor niet grooter geworden, of liever, geeft zij daardoor niet nog treffender blijken van ware grootheid? - Ik was, gelijk gij aan mijn schrijven wel zult gemerkt hebben, verrukt, toen ik haar daar met zulk een edel en fier gelaat, hoeveel haar stand ook veranderd was, zag heen stappen.... De vrijmoedigheid der onschuld, misschien wel gemengd met een klein gevoel van eige waarde, schenen mij op haar gelaat door te blinken, waarop ik zelfs geen' enkelen trek van treurigheid bespeurde. O Saartje! 'er zijn aangezigten, die in den kring van vrolijke vrienden, aan den disch, waar alles tot losbandigheden van allerleijen aard uitnoodigt, blinken van heldere opgeruimdheid, en waarop het gezelschap zoo kunstig een blanketsel van onbezorgdheid legt, dat men het bijna voor onmogelijk zou achten, dat eenig toeval met een neveltje van treurigheid dezelve zou kunnen bedekken; maar die,

{==286==} {>>pagina-aanduiding<<}

in eenzaamheid bespied, of onverwacht in dezelve overvallen, rimpels van zorgen, en groeven van inwendig verdriet en folterende onrust vertoonen, die met regt vermoeden doen, dat de doorgaande toestand van de ziel die achter dat vleeschen masker zit, treurigheid en smart is. Maar zulk een gelaat heeft Santje Bronkhorst niet. - 't Zal wat inhebben, dacht ik, de fiere meid zoo aanziende, om haar te onder te brengen. - Echter - zult gij u nog zeer lang kunnen vermaken met het door u opgehangen schilderijtje, hoe ik in de koets met mijne Gemalin daar henen rijde. - Hadt gij te Loosduinen wat beter op haar gepast; dan zoudt gij speelgenoot op mijne bruiloft geweest zijn, zonder dat de Bruid zelf wist, dat zij na weinige minuten, even als zoovele harer zusters, vóór haar, in de armen van Kraaijestein zou nederzinken, zoo niet als vrouw, ten minste als bedgenoote. - Gij moet niet zoo bitter zijn in uwe profetiën, Saartje! of gij noodzaakt mij tot verwijtingen, die meer grond hebben dan uwe profetiën. - Hadt gij beter zorg voor Suse gedragen, en haar niet zorgeloos aan eene meid vertrouwd, die met haar moest heulen ... o die domheid - of liever, die achteloosheid is onvergeeflijk in een anders zoo schrander, zoo doorslepen, zoo op de kleinste omstandigheden gevat wijf - of zoudt gij het ook gedaan hebben met een oogmerk - zou ook

{==287==} {>>pagina-aanduiding<<}

wraakzucht - zou ook jaloezij - o als die gedachte in mij oprijst ... maar ik zal afbreken ... want mijne gedachten zouden als vuurstroomen langs mijne pen nedervloeijen, en, zoo zij het papier niet verzengden, eene helsche woede in uwe ziel ontsteken.... Daar ligt mijne pen. - Groet, Toby.

L.K.




{==288==} {>>pagina-aanduiding<<}

Honderd drie en zeventigste brief.

Mejuffr. Susanna Bronkhorst aan Mejuffr. Charlotte Elzevier.


Antwerpen, 17. Mei.

Waarde Vriendin!

Om te voldoen aan mijne belofte, dat ik de eerste gelegenheid, als ik op reis was, waar zou nemen, om aan u te schrijven, wil ik, al ben ik een weinigje vermoeid door de reis, die belofte volbrengen, schoon mijne lieve Reisgenoote en ik zeer weinige, althans geene belangrijke ontmoetingen hebben gehad. Misschien zou u als vriendin toch het een en ander nog van eenig gewigt schijnen. En voor meisjes is dikwijls eene kleine ontmoeting eene zaak van veel belang, althans wanneer onze aandoeningen daardoor worden o gewekt. Daar ik geene gelegenheid gevonden heb, om u iets te doen weten sedert mijn vertrek uit den Haag, dewijl ik die weinige dagen door zulke een opeenstapeling van bezigheden ben overladen geweest, zal ik met een enkel woord nog iets van mijne terugreis zeggen, om dat ik in de vaart tusschen Leyden en Utrecht mij

{==289==} {>>pagina-aanduiding<<}

zoo uitnemend heb gediverteerd, als ik mij naauwelijks voorstellen kan dat in eenig schuit-gezelschap ooit heeft plaats gehad. Wij hadden het geluk niet van de roef te treffen, daar die verhuurd was. Dit speet mij ongemeen, om Juffrouw Mietje, maar naauwelijks waren wij in de schuit gekomen, of een jong Heer, die al het voorkomen van een student had, gelijk hij ook kort daarna bleek te zijn, die in een der hoeken zat, merkte niet, dat Juffr. Mietje eenigzins ongesteld was, of met de vriendelijkste wellevendheid drong hij haar, om van zijne plaats gebruik te maken, waaraan zij dan ook welras voldeed, na dat echter de noodige tegenstribbelingen, bij zulke gelegenheden gebruikelijk, van hare zijde hadden plaats gehad. Deze verschikking veroorzaakte, dat de student regt over een bejaard man kwam zuten, die in zijn voorkomen veel had van een Dorps-Predikant, en aan diens zijde zat een welgekleed Heer van middelbare jaren. 'Er heerschte, zoo als gewoonlijk in onze schuiten, na dat de gewone adieus gegeven zijn, en als het paard voor de trekschuit gespannen is, eene groote stilte. ‘Mag ik u dienen van het vuur ... als UEd. gediend is,’ waren de komplimenten der rookende mannen, die met eene wolk van niet zeer aangename vermengde tabaksgeuren het ruim der schuit vervulden. De Dames kregen hun breiwerk voor den dag -

{==290==} {>>pagina-aanduiding<<}

en ik een deel van Montaigne. - De Student haalde een klein boekje voor den dag, dat al het voorkomen van een Komedie had. Het scheen mij toe, dat hij uit dat stuk van tijd tot tijd eenige passagies van buiten leerde. Na eenigen tijd legde hij het boekje voor zich neder, en toen nam de onderstelde Dorpspredikant de vrijheid, om te vragen, of hij het werkje, waaruit de jonge Heer las, eens in mogt zien. ‘Met veel plaisier,’ was het antwoord, ‘maar ik weet niet, of het van uw' smaak zal zijn.’ - Naauwelijks had het de Eerwaarde ingezien, en den titel gelezen, of hij gaf het met een' versmadenden blik terug, zeggende: ‘Neen! jonge Heer! 't is geen boek van mijn' smaak ... en ik wenschte, dat de Hemel gaf, dat het van niemands smaak was.’

De Student: Wel Domine! onder uw welnemen. 't Is een fraai Vaderlandsch Treurspel. De Achilles van Huydecoper is niet te versmaden.
De Domine: Ik heb de eer niet van den Heer Huydecoper te kennen.... Ik houd mij geheel niet op met Komedianten en dergelijk slecht slag van volk.
De Student: Wel in allen gevalle, Domine! schoon ik 'er ver af ben, van de Komedianten onder slecht stag van volk te tellen, de Dichter Huydecoper was geen Komediant, maar

{==291==} {>>pagina-aanduiding<<}

de schrijver van dit en andere stukken.... Gij zult toch zijn voortreffelijke Proeve over de Nederduitsche taal wel kennen?
De Domme: Neen, jonge Heer! ik zeg u neen! ik ken den Heer Huydecoper geheel niet, en ik zoek hem niet te leeren kennen.... Ik heb nooit iemand gesproken, die Komediën maakte... en nooit een' Komediant - Ik heb met al dat volk niemendal op. De regering moest ze uit het land bannen. Ik heb laatst gehoord, dat eene Regering de beerenleiders verboden heeft met hunne beeren in de steden te komen. Zij mogten liever de Komedianten verbieden.
De geheel onbekende Heer, die tot nog toe gezwegen had, nam zijn cigaar uit den mond, en zeide: ‘Wel, mijn Heer! zonder dat ik de zaak van de Komedianten op wil nemen, dunkt mij toch, dat van de losloopende beeren in een stad meer gevaar te vreezen is, dan van eene geheele troep Komedianten.’
Domine: Al naar dat men het neemt, mijn Heer! De beeren, ten tijde van den Profeet Eli, toen de jongens de kaalheid van dien Godsman bespotten, en die knapen verscheurden, hebben toen meer nut uitgerigt, dan ooit eene geheele troep komedianten.
De Student zag mij grimlagchende aan: Ik legde Montaigne wat neder, daar ik nieuwsgierig was, of die andere Heer, die mij toe-
{==292==} {>>pagina-aanduiding<<}
scheen voor de magtspreuken van dien Predikant niet zeer verlegen te zijn, dit onbeantwoord laten zou. En dit was het geval niet. ‘Neem mij niet kwalijk,’ zeide de onbekende Heer, ‘maar de voorrang, dien gij aan de beeren boven de komedianten geeft, komt mij wat sterk voor. In allen gevalle zijn toch de komedianten uwe medemenschen, Domine!’
Domine: Ja, tot mijn leedwezen, zijn zij mijne medemenschen ... maar, en ik hope, dat het nog zoo is, alle komedianten plagten geexcommuniceerd te zijn - zij mogten het nachtmaal niet gebruiken ... en ik wenschte, dat zich dat uitstrekte tot al die jongelui, die, zooals ik hoor, aan de huizen komediespelen?...
De onbekende Heer: O Domine! gij meent de zoogenaamde lief hebberijkomedien?....
De Student: Wel, Domine! dan zou ik ook moeten geexcommuniceerd worden, want wij hebben te Leyden eene lief hebberij, waarop ik zelf speel.... Ik zat daar voor mijne rol van buiten te leeren.
De onbekende Heer: Ja, mijn Heer! hier moet ik Domine een weinig toevallen, schoon ik juist niet voor het excommuniceren zou zijn, ik geloof, dat die lief hebberijtooneelen, over het algemeen, schadelijk zijn; om dat 'er zooveel jonge lieden hunne zaken om verwaarloozen; en den tijd, dien zij op 't kantoor of studeervertrek zouden kunnen besteden, aan het nut-
{==293==} {>>pagina-aanduiding<<}
teloos van buitenleeren, repetitien enz. enz. te koste leggen. - En wat zijn dan de vertooningen over het algemeen; zoodat de kenner der kunst de schouders moet ophalen, en dat men 'er, zoo als Betje Wolf zegt, geeuwende van zeggen kan: ‘ja 't is goed!’ - Waarlijk de kunst, om een tooneelstuk goed uittevoeren, is iets, dat men zoo niet ter loops opraapt en in zijne tusschenuren leert. Zij vordert een geheel mensch.
Domine (schoon hij wat donker bij den naam van Betje Wolf gekeken had, en als machinaal bij die gelegenheid naar zijne paruik voelde): Gij hebt gelijk, mijn Heer! Ik begrijp, dat het voor de jongelui zeer schadelijk is, zoo hun' tijd te vermoorden.
De onbekende Heer: Ja, Domine! ieder heeft zoo zijne concepten, maar ik houd 'er zeer veel van, dat de menschen zich tot ééne zaak bepalen. - Zoo vind ik, bij voorbeeld, dat het ook ellendig tijdvermoorden is, dat ongestudeerde menschen zich bezig houden, en hunne goede hersens verslijten in het houden van oefeningen over zoogenaamde godsdienstige zaken. Als zich goede arbeidslieden onder den schijn en zelfs meening van vroomheid daarmede bemoeijen, verzuimen zij dikwijls hunne bedrijven, en worden van ijverige handwerkslieden luije oefeninghouders. - Ik voor mij scheer de liefhebberijkomedien en de oefeningen over één' kam, en, schoon ik wel weet, dat de regering

{==294==} {>>pagina-aanduiding<<}

des lands, zonder inbreuk te doen op de burgerlijke vrijheid, geen van beide verbieden kan, wenschte ik, dat de een of andere schrandere kop eens het een of ander middeltje uitvond, om die ruineuse liefhebberijen moeijelijker te maken.
Domine: Wel, mijn Heer! die dingen verschillen toch hemelsbreedte van malkander.
De onbekende Heer: Op de keper beschouwd niet, Domine! 't zijn beide een soort van tijdkortingen zonder nut; de jonge lieden, die op lief hebberijkomedien spelen, komen van hun theater te huis met hoofden vol wind; en zij verbeelden zich Keizers en Koningen; en de meisjes ten minste Hofdames te wezen – en de broeders en zusters, die uit de oefening komen, meenen, dat zij zoo geen halve heiligjes ten minste heel wat vromer, dan het restje van het menschdom, zijn.
Domine: Maar, mijn Heer! gij zult evenwel het met mij eens zijn, dat 'er groot onderscheid is tusschen de kerk en de komedie. Die broeders en zusters, welke oefeningen houden, op mijne standplaats, zijn de getrouwste kerkgangers - zij laten alles staan, als het kerk is. - Laatst nog, terwijl 'er een van die zusters in de kerk was, vond zij, toen zij te huis kwam, dat een van hare kinderen in het vuur gevallen was, en zijne handjes deerlijk gebrand had; zooveel ijver heeft die zuster voor het goede....
De onbekende Heer: Die ijver, Domine! komt

{==295==} {>>pagina-aanduiding<<}

mij te groot voor.... Zoo zijn ook de jonge lieden, die op liefhebberijkomedien spelen, de getrouwste bezoekers van den schouwburg. Laatst nog moest zekere jonge Juffrouw de rol van Gabinia vervullen op een lief hebberijtooneel te Amsterdam, en hare moeder, die, toen zij naar den schouwburg ging, een aanval van kolijk had, vond zij dood, toen zij te huis kwam. Wat mij betreft, Domine! want ik kan niet lang talmen, omdat ik te Alphen 'er uit moet, ik houde de kerk en de komedie beide voor goed, mits dat zij goed gebruikt worden....
Domine: Maar, mijn Heer! maar mijn Heer! nu valt gij mij verbaasd uit de hand. Uij zoudt dan denken, dat in de komedie eenige stichting te halen was?
De onbekende Heer: Somtijds meer stichting uit een goed tooneelstuk, dan uit een slechte preek, Domine! maar word niet moeijelijk, ook meer stichting uit eene goede leerrede, dan uit een stecht tooneelstuk.
Domine: Zoo redenerende, mijn Heer! zoudt gij een' predikant en een' komediant wel kunnen gelijk stellen.
De onbekende Heer: Akkoord, Domine! akkoord. - De predikant besteedt zijne talenten, om brave, dat is, weldadige menschen door zijn preken te vormen - de komediant besteedt zijne talenten, om brave, dat is, weldadige menschen door zijne spelen te vormen - waarin verschillen zij dus?.... (De schipper riep hier: Mijn

{==296==} {>>pagina-aanduiding<<}

Heer! wij zijn te Alphen.) ‘Nu, Domine! zeide toen de onbekende Heer:’ 't Spijt mij dat wij scheiden moeten, maar, volgens mijn gevoelen, zijn wij Collega's, gij doet op uw' preêkstoel, op de plaats, waar gij staat, en ik op het Amsterdamsch tooneel mijn best, ik ben de Acteur....’ Wij zaten elkander aardig aantekijken, en Domine was, toen wij te Alphen ons even ververscht hadden, nog niet geheel bekomen van zijne verbaasdheid. Hij pakte toen den student aan en zeî: ‘Het spijt mij, dat wij dien Heer missen - want, schoon hij een Acteur is, praat hij heel aangenaam ... en hij zou mij wel een' langen winterschen avond op mijne pastorij wat spoediger kunnen doen verloopen; maar hij heeft de zaak geheel niet van alle kanten bekeken.... Wat is 'er een verbazend onderscheid, jonge Heer! tusschen een leerrede - en eene komedie - en als men eens nagaat, welke lieden zich ophouden met het maken van komediën!...’ Nu kon ik niet nalaten van aantemerken, dat ik twijfelde, of Domine had toch achting voor Gellert, en dat die man toch ook komediën gemaakt had. ‘Ik heb’ was het antwoord van den Dorpspredikant ‘dien Heer wel eens hooren noemen, maar ik heb de eer niet van hem te kennen. Ik geloof dat hij ergens in Drenthe staat....’ Nu barstte de student uit in lagchen ... en ik vond best, om stil te zwijgen, daar ik duidelijk ont-
{==297==} {>>pagina-aanduiding<<}
dekte, dat de goede man in zijne sludie zeker meer dan eene halve eeuw ten achter was. Het schaterend gelach, dat de student wel had mogen nalaten, maar toch zeer natuurlijk was, bragt den man geheel uit zijn humeur - en het speet mij, dat ik den naam van Gellert genoemd had. Ik keerde tot mijn Montaigne terug, en ik was weltevreden, dat ik den goeden ouden geestigen Franschman tot mijn reisgenoot had. -
Te Utrecht gekomen, hebben wij die dagen zoo druk gearbeid, dat ik geen boek in de handen genomen heb. Maar ik heb in de schuit van hier op Bodegraven weder mijne schade ingehaald. Daar Juffr. Beukelman de goedheid heeft gehad van ons tot Gouda te verzellen, had zij het drok genoeg, met hare dochter nog eenige recommandatiën te geven. Waarlijk niets valt mij onaangenamer, Lotje! in mijnen tegenwoordigen stand, dan dat ik van mijne gewone leesoeseningen en wandelingen verstoken ben. Het lezen is bij mij eene volstrekte behoefte voor mijnen geest, en dat gemis spijt mij. Het voedsel uit goede boeken voor mijne ziel te moeten ontberen, zou mij, zoo ik niet overtuigd was, dat ik volgens mijne verpligting handel, met het handwerk, in den dienst van Mejuffr. Beukelman, uitteoefenen, somtijds kunnen bedroeven; en dat dagen stil zitten achter elkander, zonder de vrije lucht te genieten, of mij eens degelijk te bewegen, staat mij ook maar

{==298==} {>>pagina-aanduiding<<}

weinig aan. Ik ben, om die reden, wel te vreden, dat ik met Juffrouw Krisje het reisje naar Parijs ga doen. - Het is mij heden daarom op den Postwagen naar Antwerpen zeer wel bevallen. Ik ben wel wat sterk geschommeld, maar toch niet te vermoeid, zoo als u bij dezen blijkt, om nog wat te krabbelen. - Wij hadden zeer goede plaatsen en uitstekend gezelschap, behalve twee Hollandsche Kooplieden nog een Fransch Officier en een Jood. Schoon de gesprekken juist niet zeer intressant waren, was het onderhoud zeer levendig. De Fransche Officier verhaalde, zonder veel ophef, en daar toe door een' der Kooplieden uitgelokt, eenige van de door hem bijgewoonde batailles. De levendige schilderijen, die hij daarvan ophing, waren zeer treffend, en hij sprak 'er met veel aandoening over: zoodat ik de vrijheid nam aan te merken; dat het mij verwonderde, dat iemand, die mij bleek van de ijsselijkheden des oorlogs zoo afkeerig te zijn, en zulk een diep gevoel te hebben, ondertusschen in den dienst bleef, die hem blootstelde, om op nieuw ooggetuige en misschien het slagtoffer te zijn op een tooneel, zoo gruwelijk, als hij dat beschreven had. ‘Denk lieve Dame!’ zeide hij, ‘dat ik een Franschman ben; en dat de eer bij mij meer geldt dan het leven. Daarenboven, ik ben als, een jongeling in den dienst gegaan, en ik, ken geen ander bedrijf ... maar ik blijf daar-
{==299==} {>>pagina-aanduiding<<}
om mensch ... en geloof mij, Mejuffrouw! dat het een geluk is voor het ongelukkig menschdom, dat 'er Officieren zijn, die menschelijk denken en handelen.... O ik ben zoo dikwerf in de gelegenheid geweest, om de tranen van ongelukkigen op te droogen - en de onschuld uit dreigende gevaren te redden. De oorlog is eene ijsselijke, is eene onmenschelijke zaak, maar hij zou nog veel gruwelijker zijn, als dezelve alleen gevoerd werd, door menschen, die genoegen vonden in doodslaan en verbranden. Eens heb ik bij het innemen van een dorp in Vlaanderen, waar een huis in brand geschoten was, en waaruit ik een bende stroopende, militairen wilde verjagen, een kind uit de wieg gered, en had het geluk, dat in de armen der wanhopige moeder terug te brengen, die half bezwijmd door haar' man uit het huis was weggedragen; met achterlating van het lieve kind, dat nog sliep, toen ik het vertrek binnen trad. Zulk een tooneel vergoedt vele van die ellenden.... Een soldaat moet vooral zorgen, dat hij, in het midden van zooveel onmenschelijkheden, een menschelijk hart behoudt.’ - Hij zeide dit alles met eene ongemeene natuurlijke welsprekendheid, en waarlijk ik verzoende mij meer of min met den militairen, stand, daar 'er toch ook zulke voortreffelijke karakters in denzelven gevonden worden. O hoe kinderachtig

{==300==} {>>pagina-aanduiding<<}

en dwaas is het tegen deze of gene standen ingenomen te zijn, daar toch in alle standen brave en edele menschen gevonden worden! Hij is voornemens, morgen met de diligence met ons naar Brussel te vertrekken. - Waarlijk, ik verheug mij, dat hij met ons nog een dag zal reizen. Zou misschien een sterk besef van eigen zwakheid, en dat dus een man van den degen, in geval van opkomend gevaar, onze teedere kunne beschermen moet, onze sekse eer genegen maken, om bij uitzondering gunstig over hun te denken, van welke wij anders, om hun afgrijsselijk bedrijf, natuurlijk een afkeer moeten hebben? - Maar het wordt tijd, dat ik ook te rust ga. - Morgen zal ik dezen zelve op het Postkantoor bezorgen, want eerst tegen den middag vertrekt de diligence.
't Is mij toch vreemd, dat ik niet meer op den vaderlandschen grond ben: nu ik hoop, dat het niet lang duren zal, of ik zal op denzelven terug keeren. Groet uwe dierbare Ouders - verzeker hun van mijne hoogachting, en geloof mij

Uwe toegenegene Vriendin

S. Bronkhorst.

P.S. Ik sluit hier in mijn adres te Parijs, of het u ook in den zin kwam, om aan mij te schrijven.




{==301==} {>>pagina-aanduiding<<}

Honderd vier en zeventigste brief.

De Heer Pieter de Graaf aan den Heer Louis Kraaijestein.


Leyden, 18. Mei.

Heer Kraaijestein!

Ik wensch u met uw gekrabbel in Grieksche Letters - naar den ... je weet wel, zoo als mijn Repetitor zegt - om dat de vent te fijn geworden is om het woord weerlicht - laat staan – bliksem uit te spreken. 't Was gelukkig, dat Tijs la Rive juist bij mij zat, toen ik het briefje kreeg. - Wij waren 's middags aan de Fontein geweest, en maakten ons gereed, om naar de Beestemarkt te gaan - met oogmerk om Jan Klaassen en zijn geheele poppenkraam onherstelbaar in verwarring te brengen. - Daar kwam een schippers knecht in het zweet aanhollen – met een brief, dubbeld port - cito, cito te bestellen. - ‘Daar heb je het ged..... in den toren,’ zeî la Rive, ‘dat is vast een Kraaijesteintje.’ - Ik scheurde den brief open. – Wat hagel, zeî ik, 't is Grieksch! - ‘Loop, loop,’ zeî La Rive - ‘je oogen schemeren je nog. -’

{==302==} {>>pagina-aanduiding<<}

Ik: Neen! 't is waarachtig Grieksch. -
La Rive: (het briefje inziende) 't Zijn Grieksche letters; maar 't is Fransch met Grieksche letters.
Ik: 't Is zoo lang geleden, dat ik Grieksch gezien heb, dat ik haast het Alphabeth vergeten ben. - Lees jij het, Tijs!
La Rive las daarop, dat Santje Bronkhorst naar Leyden vertrokken was, met zekere Mejuffr. Beukelman en hare dochters, en dat zij zeker op de Leydsche kermis met een Modekraam zou staan, behelzende verder uw bevel, om de juiste standplaats u per expresse mede te deelen enz. enz. - La Rive wreef in zijne handen van vergenoegen - omdat hij zich verbeeldde, dat hij een' plasdank bij u behalen zou, daar hij de eer heeft, zoo noemde het de quibus, om de schoone Susanna van aangezigt tot aangezigt te kennen. - Hij had zelfs het hoofd zoo vol van de expeditie van den volgenden dag, om het schuwe schaapje op te sporen, dat hij maar weinig lust had, om de Jan Klaassen in opstand te brengen. Nu ik heb nog al mijne loodjes laten afloopen. De Gijsbrecht van Amstel werd 'er door poppen vertoond – abominabel mooi - maar de boeren en de boerinnen waren zoo stil, of zij in de kerk zaten. Maar toen de Engel Raphaël, die 'er dan allermisselijkst uitzag, zijnde een ordinaire pop met een paar kraaijevleugels, den eerzamen Gijsbrecht en Vrouw kwam aan-
{==303==} {>>pagina-aanduiding<<}
zeggen, dat zij naar het vette land van Prooissen moesten verkassen, wist ik met eene welaangelegde prop tot ontstichting van de vergadering den Engel zoodanig te treffen, dat dezelve ten minste tienmalen als een wagenrad ronddraaide, en als de baas van het spel niet bij de hand geweest was, zou die Engel misschien nog draaijen. Gij begrijpt, dat'er toen zulk een geschreeuw van bravo - door mij en anderen werd aangeheven, dat aan de verstoorde toekijkers de lust tot het maken van aanmerkingen verging. – Alleen was 'er een, oude boer uit Rijnsburg, die leek mij voor den man te houden, althans hij gebruikte de vrijheid, om op eene heele assurante wijze, zoo als de knapen van het platte land gewoon zijn, tegen zijn wijf te zeggen: ‘Ach, als immer mijn kleine Jaep zoo een part uitvoerde, dan zou ik hem over mijn kniën leggen, maer nu het Heeren, of liever jongens doen, die hier op de stoddie leggen, word 'er gebaljaerd, of 'er heel wet wongders is uitgeregt....’ Ik stak toen met mijn' rotting, die wel wat van een Herkules knods heeft, tusschen dien ouden karel en zijn wijf in ... en zeî, op mijn' barschen toon – Je ziet dien knuppel wel, ouwe! als je met je gesnater voortgaat, is dat de god, daar je aan zult gelooven. - Toen zweeg hij als een mof. - Wij hebben het toch ver gebragt. Alles beeft voor onze wenken. Tijs trok mij op zij,

{==304==} {>>pagina-aanduiding<<}

want hij is in den grond een poltron. Nu hij zal ook het een of ander jaar de mantel en bef aandoen, en dat zwarte goed is allemaal zoo bang als wezels. -
Maar gij zult nieuwsgieriger naar uwe Engel, als naar de Engel Raphaël uit Jan Klaassen zijn, en wordt misschien moeijelijk, dat ik zoolang over een houten pop schrijf, eer ik een woord spreek van uwe levendige adorable belle. Maar lieve Kraaijestein! wat zal ik u schrijven van de expeditie, die la Rive en ik dezen morgen gedaan hebben. Wij hebben de geheele kermis meer dan tienmaal op en neêr geloopen, en alle Modekramen één voor één stipt ingekeken - en geen meisje, dat 'er in zat, of zij heeft behoorlijk de revue gepasseerd – maar ... maar uw Santje hebben wij niet gezien ... ja zelfs geen spoor 'er van kunnen vinden. Na alle onze vergeefsche pogingen besloot eindelijk la Rive, om bij eene Modekraamster uit Amsterdam, waar hij een paar handschoenen kocht, te vragen, of Madame Beukelman niet op de Leydsche kermis stond ... en deze gaf te verstaan, dat die Dame nooit gewoon was, om op eenige andere dan de Haagsche, Rotterdamsche en Amsterdamsche kermis te komen. Dat zij de andere kermissen te gering scheen te houden, om die te bezoeken enz. Nu waren wij wel zeker, dat wij niet meer behoefden te stenteren, maar met dat alles zagen wij elkander als een paar

{==305==} {>>pagina-aanduiding<<}

gekken aan. Ik zeî toen, om dat 'er toch wat gezeid moest worden: Ik hoor, dat die Juffrouw Beukelman eene heele mooije Winkeldochter heeft ... ‘Dat is hare zaak,’ antwoordde Kraamster vrij snibbig, ‘ik sorteer mij meêr op mooije waren, dan op mooije Winkeldochters.’ - En hier neeg zij zeer beleefd ... en ik zeî, dat zij naar den Sat ... kon loopen met hare Winkeldochter, die een gezigt had, als of zij het expres had laten afraspen.
Zoodra als wij vernomen hadden, dat Juffrouw Beukelman niet op de kermis stond, besloten Tijs en ik, om geene verdere nasporingen te doen - en ik ben, in plaats van naar het koffijhuis, naar huis gegaan, om dezen brief op te krabbelen. Nu meende gij, dat uwe stukken zoo zeker stonden, en het heksje heeft u weêr gefopt. Waar of de meid heen gevlogen is? Zou ze misschien ontdekt hebben, dat gij om haar te Utrecht waart, want zij is dan verschrikkelijk bang voor u - en, als zij u zoowel kende, als Tijs en ik, dan zou zij nog wel meêr reden hebben, om voor u te vreezen. 't Spijt mij, dat wij de meid niet gevonden hebben, vooral om uwen wil, maar ook bijzonder, omdat ik het bekje zoo graag eens gezien zou hebben. Tijs zelf kan niet van haar praten, of het is met een zeker respect, en gij weet, hoe veel respect hij anders voor de sekse heeft. Zelfs liet hij zich gister

{==306==} {>>pagina-aanduiding<<}

avond ontvallen, dat hij het u bijna zou kunnen vergeven, dat gij, zoo gij haar niet anders kunt krijgen, tot wijf naamt. Toen moest gij mij eens gehoord hebben. Ik sloeg hem op zijn linker schouder, en zeî: Haal je ook al bakzeil - of denk jij misschien, als je op de eene of andere standplaats, door den invloed van Kraaijestein, als Predikant gekomen zijt, een anker beste wijn of eenig te verdienen met den Heer Kraaijestein en Mejuffrouw Susanna Bronkhorst in den Echtenstaat in te zegenen. - Als jij van de Akademie raakt, zult gij een huichelaar van de eerste soort worden, en tot die druilooren gaan behooren, die, als zij hunne manen eenige duimen hebben laten wassen, en een' driekanten oogendief hebben opgezet, hunne oogen sluiten, als zij van een kolfbal hooren spreken, schoon zij als studenten meer dagen op de kolfbaan en aan het biljard, dan op hunne kamer doorbragten. Heb jij het het hart, om zoo te worden, dan zal ik u narijen, dan zal ik u voor al de boeren, die gij bedot, ten toon stellen. Ik heb 'er wel meêr in het oog, welke ik die kool stoven zal. De vrome zielen denken dikwijls, dat de jonge Dominé zoo bleek 'er uit ziet van zijn verbazende studien ... dat die holle kaken en fletsche oogen van zijn aanhoudend letterblokken - en zijne teringachtige ongesteldheid van het zware dienstwerk komt ... maar zij hebben

{==307==} {>>pagina-aanduiding<<}

den nu zeer eerwaarden Heer niet aan de Akademie gekend, en kunnen niet gelooven, dat het licht der Kerke zulk een licht aan de Akademie geweest is. - Na dat kostelijk sermoen begon Tijs bij kris en kras te zweren, dat hij altijd dezelfde zou blijven - en verweet mij, dat ik zoo onredelijk was, dat ik zelfs niet luisteren wou naar de waarheid, die hij mij van Juffr. Santje verteld had - en dat ik minder regt had, om over haar te oordeelen, als een blinde over de kleuren - en toen begon hij eene nieuwe eloge op Santje. Pas op, Kraaijestein! pas op, of Tijs wordt nog uw medeminnaar. En na alles wat 'er gebeurd is, zou Santje geen kwade Dominé's vrouw worden.... En wat zou het u schelen, als zij eens voor eene week of wat Mevrouw Kraaijestein geweest is, of zij dan Juffrouw la Rive - eene zedige Dominé's vrouw op een dorp werd. Ik heb met Tijs reeds over dat plan gesproken. Onderzoek eens, of gij dat niet heerlijk vindt: want als Tijs toch Dominé worden moet, dan moet hij eene huishoudster hebben. - Ik heb hem al eens van Saartje Lindenberg gesproken ... maar nicht Lindenberg begeert hij niet, uit liefde voor zijne oogen enz. enz. Waarlijk, Kraaijestein! hoe meer ik het plan om Santje na eenige maanden de vrouw van la Rive te laten worden, indenk, hoe fraaijer ik het vind. Tijs zal, ambts en gedragshalve zeker regt

{==308==} {>>pagina-aanduiding<<}

vroom schijnen, en als hij zijn hoed wat diep in de oogen getrokken houdt, zal de guit althans voor de boeren wel bedekt blijven - en Suse zal, als een belle penitente, een invroom kornetje opzettende, de heiligheid zelve zijn. Zij zal toch wel de eerste dartele Steêmeid niet zijn, die in een fijn Dominé's vrouwtje op een dorp herschapen wordt. Gij zijt nooit gewoon de plannen van Piet goed te keuren; maar anders, dit komt mij zoo uitmuntend en geheel in uw' smaak voor, dat ik bijna in verzoeking ben, om het nog verder te voltooijen, om het u zooveel aangenamer te maken. Begrijp, Kraaijestein! gij houdt met Tijs, – boven Dominé, boven al, - de kennis toch aan, en met Juffrouw Dominé's, zoo als de boeren zeggen, ook ... en daar dan Susannetje toch een gevallene is, (en volgens onzen gulden stelregel, eens gevallen altijd gevallen) zal zij niet afkeerig zijn van de bezoeken van den Heer Kraaijestein.... Wat zegt gij? - Daar kwam Tijs juist op mijne kamer loopen, en ik heb hem mijn geschrijf tot dus ver voorgelezen. - Hij ried mij af, om u in deze oogenblikken met dit gewawel lastig te vallen, daar bij dacht, dat gij op de ontvangst van dezen in geene geschikte luim zijn zult, om mijne luimige invallen met bedaardheid te lezen. Althans hij zegt mij met eene Latijnsche spreuk: Claudite jam rivos - dat ik het 'er maar bij laten zal. -

{==309==} {>>pagina-aanduiding<<}

Daar ook mijn' poot van het schrijven al vrij moê begint te worden zal ik met mijn ouden Rector hier zeer natuurlijk eindigen met te zeggen: his colophonem addo. Ik meende dat colophon zooveel als een heel groot punctum was, maar Tijs leutert van Ridders van Colophon, en tusschen die en een punctum weet ik geene overeenkomst. - Ik zal dezen maar met geen Expresse zenden, maar met de gewone volkschuit, daar een kwade bode altijd nog vroeg genoeg komt. - Adio!

P.d.G.




{==310==} {>>pagina-aanduiding<<}

Honderd vijf en zeventigste brief.

De Heer Louis Kraaijstein aan den Heer Pieter de Graaf.


Au grand Laboureur, te Antwerpen, 19. Mei.

Hoofd van alle Uilskuikens, die niet verdient, dat uw naam in mijn Album een regel schrift beslaat, hoeveel kwasten, zotten en half geleerden 'er duurzame monumenten van hunne pedanterij in gekrabbeld hebben. ‘Ik zal dezen maar met geen Expresse zenden, maar met de gewone volkschuit, daar een kwade bode altijd vroeg genoeg komt.’ - Zoo eindigde gij uw' zotten, uw' heiligschendenden brief. - Eeuwige Druiloor! Ik geloof, dat uwe Mama sliep ... maar wat heb ik met uwe Mama te stellen.... Voor kleingeestige, zwakke knapen, die bij den minsten tegenspoed met de handen in het haar zitten, ja voor zulke misbakken der schepping komt een kwade bode altijd te vroeg - maar voor een' man, die naam van man verdient, die kracht van ligchaam en ziel, zoo als men die misselijke

{==311==} {>>pagina-aanduiding<<}

combinatie dan noemt, genoeg bezit, om met een' fieren blik het ongeluk zelf onder de oogen te zien, voor zulk een komt een kwade bode altijd te laat. - Versta je dit? - Ik denk maar half.... Daarom zal ik u het waarom zeggen: omdat hij dan in staat is, zooveel spoediger middelen aan te wenden, om den stoot van het ongeluk te pareren. - 't Is een laffe karel, die de riemen binnen boord legt, als hij geen kans ziet, om den stroom dood te roeijen: - Roeijen tot dat het tij begint te kenteren; dan is men ten minste nog niet geheel aan lager wal gedreven. Ik denk, dat gij uit deze inleiding wel begrijpt, dat ik razend boos was, toen ik Zondag morgen ten negen ure uit handen van Juffrouw Stroobach geheel op zijn Zondags toegetakeld, uw' brief met een ‘Daar, mijn Heer! is een brief uit Leyden ... Dat zal die brief zijn, waarom ons jochie gisteren zoo geloopen heeft...’ uit haar' mageren poot, die de overgang is van eene menschen hand tot den klaauw van een' grijpvogel rukte. - Ik scheurde den brief open - liep hem met verslindende blikken over - en den noodlottigen inhoud ziende, eer dat Juffrouw Stroobach nog beneden was - schreeuwde ik: ‘Juffrouw! Juffrouw!’ - Het wijf hompelde weder naar boven, en zoo als zij aan mijn deur gekomen was. ‘Oogenblikkelijk,’ zeide ik, ‘moet gij uw werk maken, om te weten,

{==312==} {>>pagina-aanduiding<<}

waar heen Juffr. Beukelman eergisteren vertrokken is. -’
Juffr. Stroobach: Na kerktijd zal ik eens vernemen....
Ik: Oogenblikkelijk zeg ik...
Juffr. Stroobach: Maar, mijn Heer! gij ziet, ik sta gereed, om naar de kerk te gaan, en Dominé H... preekt in de Catharine Kerk. -
Ik: Al preekten al de Dominé's en Professors uit Utrecht in één kerk en in één preekstoel, dat raakt mij niet, Juffr. Stroobach - ik moet, eer 'er een uur om is, weten, waar heen Juffr. Beukelman met hare dochters eergisteren vertrokken is....
Juffr. Stroobach: Maar, mijn Heer!...
Ik: Maar, Juffrouw! -
Zoo stonden wij een oogenblik elkaêr als een paar kemphanen aan te kijken.... Met een viel mij in, dat ik onbekend zijnde aan het huis van Juffr. Beukelman, waarschijnlijk, zoo 'er iemand te huis was, beter achter alles komen zou, dan het oude wijf.... Ik greep dan mijn hoed - vloog de trappen af - nam den sleutel, die in de voordeur stak - wip de deur uit - het nachtslot 'er op - en zoo geheel en deshabillé in mijn witte jas, op mijn roode pantoffels de straat overgestoken, en aangescheld bij de Wed. Beukelman.... Daar deed mij een jong meisje van zestien à zeventien jaren half gekleed open: ‘Wel mijn Heer! is dat schellen,’ zeî het lief ding, en schik-
{==313==} {>>pagina-aanduiding<<}
te blozende haar kleed zooveel mogelijk in orde.... ‘Ik ben 'er confuus van ... wat is 'er van uw dienst?...’ Wonderlijk is toch de werking van vrouwelijke schoonheid op het mannelijk hart, althans op een als het mijne. In eens verdwenen de nevels van mijn voorhoofd, en ik zeide, zeker met een' glimlach, en met oogen, die het meisje de oogen deden nederslaan: lief kind! men kan om eene kleinigheid zeer verlegen zijn; ik heb gister mijne horologieketting stuk getrokken, en daar ik meen, dat ik hier van die nieuwmodische bandjes heb gezien.... (want gelukkig viel 'er mij van verre een in het oog) - Toen deed het lief kind de deur toe ... ‘Mijn Heer!’ zeide zij, ‘op Zondag mogen wij niet verkoopen ... maar evenwel Juffr. Beukelman ‘zou mij kwalijk neemen, als ik neen verkocht....’
Ik: Juffrouw Beukelman is dan niet fijn, zusje! -
't Meisje: Och! wij zijn hier Roomsch, mijn Heer! wij weten van die historie niets af; alleen hebben wij heerlijke kanten voor kornetjes. - Ziedaar mijn Heer! (mij een half dozijn Horologie bandjes, met haar sneeuwwitte handje toereikende: dat ik, bij ongeluk zoo als gij denken kunt, eventjes aanraakte: terwijl ik die bandjes een voor een bekeek, zeî ik: Is Juffrouw Beukelman niet tehuis? – ‘Neen, mijn Heer,’ zeî de lieve, onnoozele,

{==314==} {>>pagina-aanduiding<<}

onschuldige meid; ‘neen! mijn Heer! ik ben alleen te huis.’ ('t Is uw geluk, dacht ik, dat 'er eene Susanna Bronkhorst bestaat, wier verhevene schoonheid mij voor mijne oogen zweeft ... die met een' bestraffenden blik op mij nederziet).... Maar, ging ik voort, de Juffrouw zal toch wel in de stad zijn? -
't Meisjè: Neen! mijn Heer! maar ik wacht haar van avond te huis - met Mietje en Ploontje. -
Ik: De Juffrouw heeft immers nog twee dochters.
't Meisje: Neen, mijn Heer! nog maar één.
Ik: Ik meende, dat ik hier wel vier jonge Juffrouwen in den winkel gezien had....
't Meisje: O UE. zal onze Winkeldochter Suse meenen. 't Is een heel mooi mensch! [Piet wat moet Suse uitstekend mooi zijn, als een meisje, dat 'er zoo wel uitziet, als dat, dit zoo ruimschoots zegt, nu het was geen Coguette!] Niet waar, mijn Heer! en zoo heel vriendelijk.... O wat spijt het mij, dat dit lief mensch zoo aan de sukkel is. - Zij is de dochter van een' Koopman uit Amsterdam.
Ik: Ei! ei komt zij van avond ook weêr?
't Meisje: Wel neen, mijn Heer! zij komt in geen vier weken weêr. Zij is met Juffrouw Kristje naar Parijs ... onze lieve Heer weet, hoe ver dat van hier ligt.
Ik: Heel naar Parijs?

{==315==} {>>pagina-aanduiding<<}

't Meisje: Ja, mijn Heer! 't is om de negotie. Juffrouw Beukelman is eene vigilante Vrouw....
Ik had nu, zoo als gij denken kunt, mijn horologiebandje wel ras gevonden, en naar den prijs gevraagd hebbende - gaf ik haar het dubbeld van haar' eisch. ‘Mijn Heer, gij moet geld weêr hebben,’ zeide het meisje, en stak mij de hand toe met het geld 'er in, maar ik greep die hand, drukte die zachtkens toe ... en zeî, even met mijne lippen dezelve aanrakende - maar met een' kus, zoo rein als Diana aan Endymion gaf, houd dat geld, lief kind! - mijn kompliment aan Mejuffr. Beukelman - en ik liet hare hand los en ging heen. - ‘Gij zijt,’ hoorde ik haar nog zeggen, ‘wel een mild heer, maar...’ en dat kwam 'er strenger af dan ik gedacht had, ‘het had zonder dien zoen nog mooijer geweest. -’ Meisje, meisje, dacht ik, gij beklaagt u over mij. Ik twijfel, of gij wel verdiend hebt, dat ik u zoo spaarde.
Maar ik had het hoofd te vol door de plotselinge ontdekking van het vertrek van Susanna, om mij met die kleine ondankbare op te houden. Santje naar Parijs! Santje naar Parijs! herhaalde ik, de straat overloopende, en sloot nu de deur van Monsieur Stroobach weder open, waar mij in het voorhuis een ellendig tooneel uit het Huwelijks leven ontmoette. Het scheen mij, dat 'er dadelijk een

{==316==} {>>pagina-aanduiding<<}

batailje geleverd was tusschen het lieve paar echtgenooten - waarin Mr. Stroobach de nederlaag gekregen had - en waarschijnlijk nog duchtiger met een halster van een paard, zou geranseld geworden zijn, als ik de deur niet onverwacht geopend en daardoor de vechtende partijen gescheiden had. - Wel, lieve Baas! wel, lieve Juffrouw! zeî ik, zoo gederangeerd, zoo gederangeerd.... ‘Och 't is nietmendal, mijn Heer!’ zeî de Baas, terwijl hij met eene kiespijnige tronie zijne hand werktuiglijk naar zijn rug bragt - ‘Wij hadden een klein verschilletje....’ ‘Mijn Heer!’ viel Juffr. Stroobach hem in ‘ik heb mijn' man mogelijk honderdmaal en meêr gezeid, dat 'er twee, sleutels voor een voordeur moeten zijn ... en hij hield stijf en sterk staande, dat één genoeg was - en het blijkt nu als de dag zoo klaar, door dit geval, dat een tweede sleutel zoo noodig als brood is. 't Is nu zoo door het een en ander een half uur te laat geworden, om in de kerk te komen ... en nu verzuim ik die kostelijke preek....’ Hoor, Juffrouw Stroobach! zeide ik, al hadt gij in de kerk gezeten, ik zou u 'er hebben laten uithalen, want ik ben voornemens nog dezen voormiddag te vertrekken.... ‘Zoo, spoedig vertrekken, mijn Heer!’ was haar antwoord, ‘zoo spoedig vertrekken ... UE. had dan met mijn man alles toch kunnen afdoen....’ ‘Neen! neen! kind!’ zeî de

{==317==} {>>pagina-aanduiding<<}

Baas, die nog naar de pijn in zijn regter arm voelde, ‘mijn Heer heeft wel gelijk. Ik heb liefst, dat hij met u afrekent.... Gij zijt meêr gewoon met die soort van zaken ... enz. enz.’ Dat Juffrouw Stroobach niets onbeproefd liet, om te weten, waar ik heen ging, en om welke reden, zult gij gemakkelijk begrijpen; en even gemakkelijk, dat zij 'er zoo wel achter kwam, dat zij mij, bij het heengaan, eene goede reis naar Londen wenschte, en dat ik mijn' zieken Oom daar in beter omstandigheden vinden mogt. -
En nu zit ik hier al, en zou hier een' halven dag vroeger gezeten hebben, als gij, traagganger! in de plaats van uw' sopperigen brief mij in drie regels had laten weten met een karel te paard, dat Suse niet in Leyden te vinden was. - Omdat ik toch niet slapen kan, zal ik zien, of 'er in dat ellendig instrument nog iets beantwoording waardig gevonden wordt. - Denk je, dat ik, als ik alles zoo naar behooren bedenk, uw gedrag in dat marionettenspel, met die houten Engel tegen den kop te schieten, goed keur; denk jij, dat ik, als ik alles tegen elkander opweeg, uwe brutale behandeling van dien ouden boer goed vind: - Dan zijt gij ver van het spoor. - Hoor, knaap! wat regt hebben wij aanzienlijke Heertjes om de eenvoudige en onnoozele vermaken van de lagere klassen of die van het landvolk te storen.... Zijn onze vermaken altijd, zoo sub-
{==318==} {>>pagina-aanduiding<<}
blim, zoo uitgezocht? ... Is het verschil zoo groot wel, als men denkt. Of wordt het natuurlijk menschenverstand meêr op de pijnbank gebragt in een Opera vol kunst- en vliegwerken en toovernimfen, dan door de Engel Raphaël in een marionettenspel. En wat regt hebben wij, om de verdiende berispingen van eenen grijzen boer met dreigementen te beantwoorden, dan het regt, dat de Wolf over het Lam oefent - het regt van den sterksten - en dat is een fraai regt, niet waar? - Ik zou u wel eens te Rijnsburg of op een ander Dorp in een' kring siks gespierde Zuidhollandsche boeren willen zien - al had gij zelfs uw' knuppelrotting in uw' verpodagreusden knuist. Ik denk, dat gij dan met nadruk het regt van den sterksten gevoelen zoudt. - Wat zeg je van zulk een preek? - Ja man! als de zaken buiten mij omloopen, dan kan ik 'er gezond genoeg over redeneren ... maar, als dat eigenbelang, als 'er mijn eigen ik onder speelt, dan is het met mij fout. - Nu dat heb ik met de meesten mijner broederen en zusteren gemeen. De een weet 'er wat kunstiger en ondoorkijkbaarder masker voor te hangen dan de ander, doch eigenlijk loopt niemand zonder.
Maar, Heiligschender! wat vermoeit gij u, omtrent de persoon van Juffr. Bronkhorst. - Welk een afschuwelijk plan durft gij voorslaan. Ik wenschte het loens gezigt van la Rive wel

{==319==} {>>pagina-aanduiding<<}

eens op dit oogenblik gezien te hebben. O zoo hij, in mijne tegenwoordigheid het minste blijk gegeven had van goedkeuring, dan, dan zoudt gij de furie der jaloezij uit beide mijne oogen verschrikkelijke bliksemstralen hebben zien werpen. De enkele gedachte, dat Susanna Bronkhorst ooit iemands anders, dan de mijne zou worden, stookt in mijn hart eene hel van woede. - La Rive wachte zich voor de verterende lava, waarmeê mijne verbolgenheid hem zou overstroomen, zoo hij eenige de minste neiging betoonde, tot uw ellendig en laag ontwerp. Zoo, zoo zoudt gij kunnen handelen, maar denkt gij, dat dit voor eene ziel van eene edeler klei, zoo als de mijne, mogelijk is. Hoe hevig mij Susanna herhaalde malen beleedigd heeft, hoe herhaalde malen zij mij op eene onvergeeflijke wijze getergd heeft, hoe zeer ik het onverwrikbaar plan heb, om haar daar voor te doen boeten; zal ik de gramschap der Goden navolgende, die boete met zooveel aangenaamheden temperen, dat zij zelfs den man, die haar heeft te ondergebragt, zal zegenen. - Houd dus in uw ellendig hersenvat voortaan zulke schandelijke Santje en mij onteerende plannen, en laten zij nooit meer het maagdelijk papier bezoedelen. - Alleen van eene zijde behagen zij mij, omdat zij mijn gevormd ontwerp in een schooner en helderer dag zetten. Zoo schilderde de groote Raphaël somtijds

{==320==} {>>pagina-aanduiding<<}

eene geheele groep van Duivels in een' akeligen en duisteren nacht, om zijne Heilige en de heerlijkheid, die haar omringt, te treffender te doen uitkomen. Gij zult wel rondsnuffelen naar mijn plan, even eens als uw Tromp, naar een lekker beetje - maar neen! Vriend! waarom zou ik uw zwak mollen gezigt verblinden door u den vollen glans en luister van mijn ontwerp te vertoonen. Genoeg zij het u, la Rive! en de andere snaken, dat ik, die reeds zoovele rollen gespeeld heb op het tooneel der galanterie, nu de blinkendste in het hoofd heb - en dat omtrent een sujet, dat het verdient.
Morgen ochtend vertrek ik nog naar Brussel, om zonder eenig vertoeven mijne reisnaar Parijs voort te zetten, want ik zou 'er gaarne zijn, voor dat het paar lieve jonge Juffrouwen daar arriveert, 't Is immers pligtmatig, dat ik 'er eerst ben, om alles tot eene behoorlijke receptie voor te bereiden.... Zij zullen het zoo heerlijk hebben, als zij zoet zijn ... en al zijn zij eens een weinigje stout.... Op mijne reis heb ik nog maar één zeker spoor gevonden, dat zij dadelijk hier gepasseerd zijn. Met mijn fargon te Brescaat mij een oogenblik ophoudende trof ik daar de Kasteleines Wed. Vorselaar: die Dame is eene oude kennis van mij, en zij herkende mij ook oogenblikkelijk, zoo als ik uit het fargon wipte. Zij scheen ook niet verge-
{==321==} {>>pagina-aanduiding<<}
ten te zijn, dat ik een aanbidder harer sekse ben, nu dat vergeet geene vrouw spoedig. Alle hebben den man lief, die zich een vriend en beminnaar der sekse betuigt te zijn, natuurlijk, omdat elk derzelve 'er een fraai gedeelte van uitmaakt. - ‘Jesseske Maoriau! main Eer Kraaijestain!’ zeide zij, ‘zaitde gai doar. Eur iene keer, gai moest ier veurgisteren zain geweest; toen eb ik ier twie Ollandse Mommesellekens gead. Kaik iene keer, main Eer! et iene was ien bildeke, nooit van main leven daogen eb ik kik er zoo ien ezien. Et maogdeke at zoo ien proper mondeken; eugkens zoo blouw als et firmament; zoo iener faine taoly heb ik kik van main leven daogen niet ezien: maor pourtant zai was er ien wainigsken fière. Geleuf ik ik, dat zai baide van Oitrecht te ois zain. - Gaode gai oak nao Parais, main Eer! dan zulde gai ze wel iene keer rencontriren, want zai moeten daor oak hin zulle.’ - Ik tikte Mama op haar' schouder en zeî: Bazinne! geobligeerd voor de informatie; ik geloof, dat ik het eene Dametje wel kenne. – ‘Ailige Ambrosius! 'k geleuf kik, main Eer! dat 'er gien scheun maske op de waije werelt is, of gai kent ze pourtant.’
Nu zal ik beproeven of ik een oogenblikje slapen kan, en zoo mijn korte slaap door geene ellendige verschijnsels zal gestoord worden, moet ik niet langer aan u of over la Rive

{==322==} {>>pagina-aanduiding<<}

schrijven, daar dan uwe zielen met allerhande kruipende plannen zich op uwe afzigtelijke aangezigren aan mij vertoonen. - Ik zal liever nog eens op de Meere uitzien - daar de lieve maan met haar hupsch bakkesje de daken van de huizen der Antwerpsche sinjoors bespiedt, die vol en zoet moê gesnaterbekt uit hun staminees als onbezielde vleeschklompen naast hunne geestige en levendige wijfjes liggen te ronken, die zeker één Hollandschen Kraaijestein liever zouden hebben, dan een geheel dozijn van die Antwerpsche Automaten. - Als gij dezen ontvangt, ben ik zeker reeds in Parijs. Goeden nacht

L. Kraaijestein.




{==323==} {>>pagina-aanduiding<<}

Honderd zes en zeventigste brief.

De Heer Jakob Bronkhorst aan Mejuffrouw Susanna Bronkhorst.


Rotterdam, 19. Mei.

Waarde Zuster!

't Is al een' geruimen tijd geleden, dat ik aan u geschreven heb, ja ik voel 'er zelf zoo wat knaging over - maar ik heb het dan verbazend drok op mijn nieuw kantoor, en ik begrijp, dat het vooral mijne zaak is, om mij bemind te maken bij mijne nieuwe patronen. Nu werken heb ik, God dank, bij Papa geleerd, en het is mijne schuld niet, dat de zaken zoo geloopen zijn. Dat zal mij altijd troosten. Als ik het evenwel zeggen zal, zoo als het waarlijk is, ik heb nu en dan wel eenigen tijd gehad, maar ik zie 'er altijd zoo wat tegen op, als ik aan u schrijven zal. Ik weet wel, dat gij mij lief hebt, en dat gij heel toegeeslijk omtrent mij zijt, maar, als ik dan zoo moê geblokt van mijn kantoor kom, dan aan zuster Suse een' heel mageren brief te schrijven, dat wil ook zoo niet. Ook heb ik al heel dikwijls gebrek aan stof. Nu evenwel, daar ik voor mijn kantoor naar den Haag

{==324==} {>>pagina-aanduiding<<}

geweest ben, is dat zoo niet, want ik heb een bezoek gegeven aan de Familie Elzevier - en ook aan de goede Juffrouw Gibbon, die ik bij Lotje aantrof. Ik heb van beide brieven medegekregen, en Juffrouw Gibbon heeft mij gedrongen, dat ik ze aanstonds aan u af zou zenden. Ik zou geen beter raad geweten hebben, dan ze maar aan Juffr. Beukelman te sturen, met verzoek, om ze aan u te Parijs op te zenden, terwijl uw adres mij onbekend is, maar Juffr. Lotje wist het, en nu gaan zij direkt.
Nooit heb ik iemand hartelijker vrolijk gezien, dan die oude Juffrouw Gibbon, omdat zij een brief van haar' neef de Klerk uit Paramaribo gekregen had. 'Er lag een glans van genoegen op haar aangezigt, toen zij binnen kwam, want ik zat juist met den Heer Elzevier wat te praten. Zij gaf zich naauwelijks den tijd, om haar kompliment aan de familie te maken. ‘Wat is u overgekomen?’ zeide Lotje - ‘Gij zijt ons altijd welkom maar zoo in den morgen zijn wij u niet gewend.’ - ‘Wat mij overgekomen is, Juffrouw Lotje!’ zeide zij, ‘Ik heb zoo even een' brief van mijn' lieven neef de Klerk uit Paramaribo ontvangen - de goede jongen is gezond en frisch - en zoo ik denk, zal hij reeds op zijn retour zijn. God weet, hoe hartelijk lief ik hem hebbe. - Hij is de grootste vreugde van mijn leven. - Ik geloof niet, dat een moeder haar kind harte-
{==325==} {>>pagina-aanduiding<<}
lijker lief kan hebben, dan ik mijnen neef.... Ik moest het u komen berigten, terwijl mijne. Ondermamsel met mijne eléves, eene kleine wandeling doet. - Vooral maakte ik 'er haast mede, om dat ik een' brief aan Suse Bronkhorst van hem ontvangen heb, waarmede ik verlegen zit, hoe ik dien aan haar bezorgen zal; waartoe gij misschien gelegenheid weten zult.’ - En nu wees Lotje met een' schalken lach op mij - zeggede: ‘Gij kunt nooit beter komen, ik heb de eer u den broeder van Juffr. Bronkhorst in dezen Heer te presenteren.’ Waarlijk ik geloof, dat 'er geene betere aanbeveling voor mij kon geweest zijn; althans Juffr. Gibbon was zoo uitermate vriendelijk tegen mij, en scheen het zich eene eer te rekenen, aan mij kennis gekregen hebben. - Lotje zeî lagchende: ‘Ik wenschte, mijn Heer! dat ik ook zulk eene zuster had; die zou, wat ook aan mijne eige verdiensten hapert, goedmaken, en ik zou, om zoo te spreken, door den weêrschijn van hare verdiensten geacht worden....’ Schoon ik juist niet geloof, dat Lotje dit zeî, om mij mijne geringheid te doen gevoelen; evenwel ik voelde 'er zoo wat van – ja ik werd inwendig een weinigje moeilijk, en ik hoop, dat ik toch niet te veel zal gezegd hebben, met haar toe te voegen: o Juffrouw Elzevier! Ik ben zoo verwaand niet, of ik gevoel genoeg, dat ik

{==326==} {>>pagina-aanduiding<<}

aan mijne lieve zuster Suse de ongemeene vriendelijkheid van Madam Gibbon schuldig ben. Waarlijk ik verbeeldde mij, dat Juffrouw Lotje, toen ik dat zeî, een weinigje op haar' neus keek. Zie, nu ik van haar afgewezen ben, verbeeld ik mij, mogelijk ook al te ligt, dat zij mij met minachting behandelt. Veel meisjes denken, dat zij jongens van mijn verstand zoo maar alles mogen zeggen, en, om dat wij niet zulke hoogvliegers als Kraaijestein en zijne Confraters zijn, wij ook zonder gevoel zijn ... maar dat hebben zij mis, degelijk mis ... en, omdat wij minder bedorven, dan die Heertjes zijn, gevoelen wij misschien te beter de beleedigingen, die ons worden aangedaan. 't Kan toch wezen, dat Lotje het zoo kwalijk niet gemeend heeft, en dat zij het zoo maar los weg, en door groote liefde voor u gezegd heeft, en als het laatste waar is, dan vergeef ik het haar geheel.
Gij zult zeker wel nieuwsgierig zijn, hoe of het Papa maakt, en hoe zich de zaken te Amsterdam toedragen; met genoegen kan ik u melden, dat 'er, volgens de laatste berigten, nog al vrij wat van te regt zal komen; hoe veel per Cent is onzeker - en bovenal schikt het zich zoo, dat, zich Papa, volgens het advis van den Heer Elzevier, niet in een vreemd land zal behoeven op te houden. Ik heb een plan gemaakt, om, daar ik toch bijlang na niet noodig heb, het geen ik op mijn kan-
{==327==} {>>pagina-aanduiding<<}
toor verdien, Papa aan te bieden, om voor hem, op het platte land, in Gelderland, in het een of ander dorpje, een huisje te huren, en hem daar van het noodige te voorzien. - Hij was de man niet, die gesteld was op groote vertooningen of omslag, zoo lang onze lieve Mama leefde. - Al die grillen waren hem door dat zotte wijf in het hoofd gebragt, waarvan ik weinig, maar nog te veel hoor. Zij leeft nog met dat ellendig voorwerp, Wimpjes gouvernante, in een heel goed buis op de Heeregracht, en schijnt, althans voor het uiterlijke, in tamelijken goeden doen. Onbeschaamd verschijnt zij ook op alle openbare plaatsen, en ontziet zich niet, om van Papa en ons, als zij gelegenheid vindt, allerlei kwaad te spreken. Zoo heeft mij laatst van Salen verteld, dien ik op de Beurs te Rotterdam had aangetroffen, en met mij in het Fransche Koffijhuis eene pijp rookte. - Maar wat houden wij ons met die onwaardige op? Laat ik u liever berigten, dat ik onlangs een' brief van zuster Wimpje uit Haarlem gehad heb. Die schijnt het daar uitmuntend te bevallen bij Mevr. Verschuur. Zij lijkt zich bij die Dame al vrij verdienstelijk gemaakt te hebben - en dit kan haar heel goed komen door den tijd. Het moet haar in die omstreken zeer naar haar' zin zijn. Den eenen dag, doet zij die wandeling, den anderen die. - Somtijds gaat zij zij ook uit rijden. Zij schrijft mij onder an-
{==328==} {>>pagina-aanduiding<<}
deren, dat zij verleden week naar de Beverwijk geweest was - en daar was haar uwe goede Lise toevallig ontmoet. – ‘Die brave meid, schrijft zij, barstte de tranen uit de oogen, toen zij mij zag, schoon wij op straat waren. Zij vernam met veel nadruk naar u - en het speet haar, dat zij nooit iets van u hoorde.’ Zuster Wimpje zeide, dat zij niet mogt zeggen, waar gij u onthieldt. - Lise diende niet meêr bij den Heer Jochemsz, maar had een' burgerdienst in de Wijk, waar het haar wel beviel. - Als Wimpje u eens schrijft, denk ik, dat zij u nog wel meer bijzonderheden melden zal.
Daar mijn brief toch niet meer dan een couvert is van brieven, die veel belangrijker zullen zijn, dan de mijne, en van welke ik u, zoo gij den mijnen al eerst leest, niet langer afhouden wil; en daar ik ook weder naar mijn kantoor moet, zal ik dezen eindigen, met de opregte verzekering, dat ik ben en altijd hoop te blijven met achting

Uw toegenegen Broeder

Jakob Bronkhorst.

P.S. Van broêr Abram horen wij niets dan dat hij als Husaar ergens in Gelderland in guarnisoen ligt. - Vale!




{==329==} {>>pagina-aanduiding<<}

Honderd zeven en zeventigste brief.

Madam Eleonora Gibbon aan Mejuffrouw Susanna Bronkhorst.


den Haag, 18. Mei.

Mejuffrouw en geachte Vriendin!

Uwe vriendelijke en gulhartige broeder, dien ik het genoegen gehad heb bij de familie van Elzevier aan te treffen, heeft zeer volvaardig op zich genomen, om dezen brief aan u toe te zenden, en toen hij bemerkte, dat ik op de spoedige bezorging gesteld was, heeft hij mij beloofd, dat hij daarvoor met alle naauwkeurigheid zorg zou dragen. Waarlijk, Vriendin! hij heeft een zeer beminnenswaardig voorkomen, en, schoon hij mij altijd door u en Lotje beschreven is als een zeer gewoon mensch, zoo als men 'er honderden en duizenden vindt, heeft hij door zijn opregtheid en ontwijfelbare welmeenendheid iets zeer belangrijks in zijn voorkomen. Hij heeft zeker niets, dat men brillant kan noemen, maar de ondervinding heeft mij geleerd, dat zich vele mijner sekse aan dat weinigje verguldsel, dat meestal de brille der jonge Hee-
{==330==} {>>pagina-aanduiding<<}
ren uitmaakt, droevig vergapen - de meeste Heeren, die door buitengewone bekwaamheden der sekse bijzonder in het oog vallen, hebben ook dikwerf buitengewone onaangename kanten; het zij dan van luimen, of van erger aard.
Maar zooveel over uw' broeder, en nu tot de eigenlijke reden van mijnen brief. O Suse ik heb van mijn' lieven neef de Klerk eenen brief uit Paramaribo ontvangen. Ik beefde van vreugde en onsteltenis, toen Pieternel mij den brief overgaf. Ik zat bij mijne eléves, doch, daar ik mijne ontroering merkte, rees ik op, en ging alleen in de binnenkamer. En daar las ik zijne behouden aankomst te Paramaribo en hoe hij voornemens is eerstdaags terug te keeren.... Waarom zou ik het voor u verbergen, Suse! voor u, die weet, hoeveel ik van dezen braven jongeling houde, hoe hij al mijn hoop en geluk aan deze zijde van het graf uitmaakt; waarom zou ik voor u verbergen, dat ik den brief niet ten einde lezen kon, zonder dat de tranen uit mijne oogen vloeiden.... Ja, kind! ik drukte den brief aan mijn hart - en ik dankte God voor het genoegen, dat hij mij aan dien laatsten afstammeling van mijn geheel geslacht laat wedervaren. - Ik zal u deelgenoote maken van den inhoud van den brief, en daar mij de tijd ontbreekt, om hem af te schrijven, zal ik u dien bij dezen insluiten.

{==331==} {>>pagina-aanduiding<<}

Ik vind ook in mijnen brief den ingeslotenen aan u. Gij ziet, de Klerk heeft woord gehouden. - Hij had beloofd, bij zijn aandoenlijk vertrek, aan u te zullen schrijven. Waarlijk uw brief, lieve Vriendin! komt mij voor vrij wat grooter te zijn, dan de mijne. Dat zou mij bijna jaloers maken. Och hoe kinderachtig is de mensch, zelfs bij het klimmen zijner jaren! Zou ik ijverzuchtig kunnen zijn, omdat de Klerk u een twintig of dertig regels meêr geschreven heeft dan mij? en, waarom zou ik het voor u verbergen ... ik ben het een weinigje, en misschien te meer, omdat ik weet, dat hij aan u over een zoo belangrijk onderwerp schrijft, waarin mijn hart zooveel belang stelt. 'Er kunnen niet wel redenen zijn, die u beletten zouden, om mij een deelgenoot van zijn schrijven te maken. Ja, Suse! gij duidt mij het immers ten beste, als ik u verzoek, om, zoo die redenen niet bestaan, mij den inhoud van zijn schrijven aan u medetedeelen. Ik beloof u, spoedig, zeer spoedig zal ik u het oorspronkelijke doen terugkeeren. Al die moeite had de Klerk u kunnen besparen, indien hij den brief aan u maar onverzegeld gelaten had.
Gij kunt begrijpen, hoezeer ik mij verheugd heb over de zoo voorspoedige reis, die hij gehad heeft sedert het ongelukkig toeval, dat hem te Cork had doen binnenvallen: en ik stel mij dikwijs nu voor, dat hij even gelukkig zijn zal op zijne terugreize. Ik verbeeld mij zelfs, dat

{==332==} {>>pagina-aanduiding<<}

de goede Voorzienigheid den weg van een' zoo deugdzamen jongeling voorspoedig maken zal. Evenwel, mijne lieve! zooverre laat zich mijn hart door de teedere genegenheid voor mijnen Neef niet vervoeren, dat ik mij verbeelde, als of zijn deugdzaam karakter ongetwijfeld met den zegen des Hemels zou moeten bekroond worden. Neen! wij weten te weinig, of laat ik liever zeggen niets van de, oneindig boven ons begrip verhevene, bedoelingen der Goddelijke Voorzienigheid, om eenigzins berekeningen te maken omtrent den afloop van wereldsche gebeurtenissen en bijzondere lotgevallen van eene enkele persoon. En ondertusschen moet men zich geweld aandoen, om, hoe dikwerf men 'er ook bedrogen mede uitkome, niet dwaasselijk deze of gene wending der zaken als waarschijnlijkst te stellen, omdat wij die meest overeenkomstig oordeelen met de handelwijze van een' alwijs en algoed Regeerder der wereld. Bijna altijd vergeten wij, in die oogenblikken, onze oneindige geringheid en volstrekte ongeschiktheid, om met ons zoo bekrompen gezigt een ontwerp van een oneindige uitgebreidheid te overzien.
Ondertusschen, mijne dierbare Vriendin! is het denkbeeld eener Voorzienigheid, die op alle onze paden, menschelijker wijze gesproken, aan onze zijde staat, het troostrijkste, dat de zwakke sterveling in zijne afwisselende en wisselvallige omstandigheden kan koesteren. En in dat

{==333==} {>>pagina-aanduiding<<}

denkbeeld heeft de insteller van het Christendom, van dien godsdienst, die alle andere in vertroostende beginsels en lessen zooverre overtreft, zijne navolgers versterkt. Hij bedient zich, als hij spreekt, als of alle de haren van het hoofd geteld waren, en elk onder een bijzonder toevoorzigt der Godheid staat van eene spreekmanier, geschikt voor de zeer zinnelijke toehoorders, die hem omringden, maar hij drukt tevens op de krachtigste wijze de voorzorg der Godheid, in allen opzigte, over den mensch uit. En 't is alleen aan de zwakheid en zinnelijkheid van den mensch toeteschrijven, dat hij onder geene andere dan grove en bijna tastbare beelden de bestiering en het toezigt van het Opperwezen eenigermate bevatten kan. Maar zouden ook vele der diepdenkende menschen en hoogzwevende vernuften zichzelve niet verbijsteren en van het pad der waarheid allengs verder afraken, door zich in bepeinzingen over het Opperwezen en deszelfs betrekking tot het menschdom, hooger te willen verheffen, dan waarlijk bestaanbaar is met den zinnelijken stand, waarin zij geplaatst zijn? Doch laten wij, daar wij maar een zoo onbegrijpbaar klein gedeelte van de besturende hand der Goddelijke Voorzienigheid ontdekken kunnen, ons zooveel mogelijk wachten, van vooruit eenige gissingen te maken over het beloop der wereldsche zaken of bijzondere lotgevallen van onszelve of onze vrienden, om, wanneer

{==334==} {>>pagina-aanduiding<<}

wij ons bij de uitkomst, zoo als veelal, te leur gesteld zien, niet te vervallen tot twijfelarij of onredelijke klagten, waarvoor alleen de reden in onze bekrompene verbeelding, of ijdelen hoogmoed moet gezocht worden. Hoe dikwijls gebeurt het niet, dat Burgers over deze of gene wet of inrigting van een' verstandigen en braven Vorst, die toch maar een mensch is en blijft, even als de geringste zijner onderdanen, zeer ongunstig oordeelen, daar zij, zoo zij alles wisten, wat 'er in zijn kabinet daaromtrent was omgegaan, hem hemelhoog zouden prijzen, dat dan ook somtijds de spadere ondervinding meermalen leeraart. - Breng dit nu over, mijn Waarde! maar in het oneindige vergroot op het bestuur van het Opperwezen, en ik geloof, dat gij mijne meening duidelijk genoeg vatten zult.
Ik heb met oogmerk, waarde Vriendin! mij wat langer bij dit onderwerp opgehouden, omdat ik hoop, dat u, in uwe zoo allezins bijzondere lotgevallen, het denkbeeld van de Goddelijke Voorzienigheid dien troost zal verschaffen, welken ik zoo dikwerf ondervonden heb, en nog dagelijks ondervind. Houd u vast aan dat beginsel, en gij zult niet wankelen. Is het hoe en waarom in uwe vreemde lotwisselingen meermalen verborgen, die duisternis moet u daarom nooit twijfelmoedig maken. In hoevele bijzonderheden der natuur zien wij het hoe noch het waarom, terwijl wij echter eindelijk met verwondering en verbazing de minst verwachte

{==335==} {>>pagina-aanduiding<<}

uitwerksels ontdekken. Het denkbeeld der bijzonder behoedende Voorzienigheid te laten glippen, is zeer aanleidelijk, om als zonder God in de wereld te leven, en waartoe daardoor een jong mensch in uwe omstandigheden, en in eene stad, zoo vol verleiding, als waarin gij u waarschijnlijk bij de ontvangst van dezen bevinden zult, vervallen kan, behoef ik u niet afteschilderen. Wederhoud u daarom van de buitensporige gedachte, waartoe de menschelijke hoogmoed, die zijn ik voor het voornaamste doel van het heelal, en als de as, waar om hetzelve wentelt, beschouwt, zoo gereedelijk overhelt, de gedachte namelijk, als of het Opperwezen u meer gadesloeg, dan eenig ander, en dat gij dus, ten uwen behoeve, gedurige afwijkingen en tusschenkomsten te wachten had. - Wacht u voor deze dwaling, die tot geestdrijverij opleidt, die, meermalen en meestal te leurgesteld, dikwerf in twijfelmoedigheid ja ongeloof eindigt.
Om nog iets over dit onderwerp 'er bij te voegen, en dan zal ik over hetzelve u genoeg gezegd achten. Ik heb nu ruim eene halve eeuw geleefd, en daarvan meer dan dertig jaren met eene tamelijke mate van oplettendheid, en altijd onder een diep besef van een wel klein, maar toch wezenlijk, gedeelte uittemaken van de zorge der goede Voorzienigheid, en als ik nu in eenzaamheid zoo op mijn afgeloopen pad terugge zie, dan, o dan bespeur ik, uit alles zamengenomen, dat zich alles veel beter oplossen

{==336==} {>>pagina-aanduiding<<}

laat, wanneer ik den schakel mijner lotgevallen als onder het bestuur en de toelating eener Goddelijke Voorzienigheid, overzie, dan wanneer ik die beschouw als de voortbrengsels van een blind geval. Meermalen heb ik aan lieden van eenigzins gevorderde jaren deze mijne gedachte medegedeeld, en de bedachtzaamste zijn het met mij volkomen eens. Onlangs sprak ik 'er nog over met Do B**, die mij een bezoek gaf, en wiens redelijke en ver van dweeperij verwijderde denkbeelden u bekend zijn. En tot slot van alles zeide hij: ‘Het boek van het leven van ieder mensch heeft zijne duistere passages, zelfs voor den mensch zelven; maar, zoo hij onpartijdig is, zal hij eene oneindig grootere menigte van heldere en duidelijke ontdekken - en, over het algemeen, zal zijn levensloop eene geschiedenis zijn der verstandige liefde van den alverzorgenden Vader omtrent een behoeftig en struikelend kind.’ -
Waarde Vriendin! vergeef het mij, dat ik nog eens terugkome op mijn' waarden Neef. Ik ontdekte met uitstekende blijdschap uit zijnen brief, dat hij voornemens was zoo spoedig terug te keeren, niet alleen omdat ik dus te eerder hem, die het genoegen van mijn leven uitmaakt, weder zal zien, maar omdat 'er bij mij eene heimelijke vrees plaats greep, of misschien die jeugdige Weduwe, welke hij in zijnen brief uit Cork met vrij levendige kleuren afschilderde, eenen ande-
{==337==} {>>pagina-aanduiding<<}
ren indruk op zijn hart gemaakt zou hebben, dan dien van medelijden, of dat mogelijk het medelijden langzamerhand in liefde veranderde – en wat zou dan natuurlijker het gevolg geweest zijn, dan dat de Klerk in de West gebleven, en zich daar aan de Weduwe Terbeek door een huwelijk verbonden had ... en dan was het wel zeer onwaarschijnlijk geweest, dat ik hem aan deze zijde van het graf weder zou gezien hebben. Maar ... Maar ... Suse! zoo dat nu eens meer bevordelijk geweest ware voor zijn geluk.... Dan, ja dan; maar het zou mij hard, zeer hard gevallen zijn. Nu, laat ik mij daarover niet bekommeren.... Die zorg althans is ijdel.
Nogmaals, mijne lieve! zijt voorzigtig in de stad vol verleidingen, bidt

Uwe moederlijke Vriendin

Eleonora Gibbon.




{==338==} {>>pagina-aanduiding<<}

Honderd acht en zeventigste brief.

De Heer Cornelis de Klerk aan Madam Eleonora Gibbon.


Paramaribo, 20. Maart.

Waarde Tante!

Dewijl ik zoo gelukkig ben, dat, daar ik mij naauwelijks eene week aan deze kust bevind, 'er binnen- twee dagen een schip naar mijn vaderland stevenen zal, zou ik mij van groot pligtverzuim beschuldigen, indien ik u niet met hetzelve ten minste eenig berigt van mijne behoudene aankomst ter dezer plaats deed toekomen. Ja, lieve Tante! na het ongeluk, ons bij Cork beloopen, is alles geheel ten goede veranderd, en het was, of de goede Hemel in alle opzigten onze reis begunstigde.
Maar hoe ongemeen voorspoedig deze reis ook geloopen is, en hoezeer het gezelschap van de Wed. Terbeek, en vooral het aardig jongske veel toebragten, om mij den tijd te verkorten, kan ik niet zeggen, dat het eentoonige van eene zeereis, waarop men bijna niets dan lucht en water ziet, ook zelfs bij het fraaiste

{==339==} {>>pagina-aanduiding<<}

weêr, voor mij iets bekoorlijks heeft. - Ook die afwisseling van de klimaten, en de verbazende toeneming der hitte, maakten geenen aangenamen indruk op mijn gestel, schoon ik eene zoo aanhoudende gezondheid genoten heb, als ik mij niet had durven voorstellen, dat mijn geval zou hebben kunnen wezen. O! hoe dikwerf heb ik in mijne eenzaamheid, als ik op het dek, bij eenen helderen nacht, zelfs andere sterren zag, dan zich ooit in mijn vaderland vertoonden, maar dezelfde maan mij van den hemel toelagchte, en in de Atlantische zee spiegelde, zoo vreedzaam, als ik die meermalen in de Merwe voor Dordrecht zag schijnen, hoe dikwerf hoorde ik dan in mijn hart eene verborgen stem spreken: ‘Ook hier is God; ook hier bewaart en bewaakt u zijne goede Voorzienigheid.’ -
Doch, hoe zal ik u mijne aandoeningen beschrijven, toen ik, voorleden week ontwakende, van een' der matrozen hoorde, dat men land in het gezigt had, en dat het de kapitein, naar het opdoen van het land, voor kaap Nassau hield. Hoe aangenaam klonk mij dat woord in het gehoor: en hoe haastte ik mij, om van den kapitein daaromtrent verzekering te ontvangen - met welk eene drift bragt ik dit berigt aan Mevrouw Terbeek. - Ik las zelfs in de oogen van de ruwste zeebonken eene ongemeene vreugde. Alle uren nam onze zekerheid toe, en toen het avond werd, zeide de kapitein: ‘Morgen avond, als het weêr zoo blijft, kunnen wij het

{==340==} {>>pagina-aanduiding<<}

anker wel voor het fort Amsterdam laten vallen.’ Ik sliep dien nacht weinig; immers, wanneer men zoo nabij aan de vervulling zijner hope is, vreest men zelfs, dat een klein toeval, waaraan men wel overal, maar meest op zee blootstaat, dezelve nog zal verijdelen ... maar, God zij geloofd, dat gebeurde niet. Toen ik met den dageraad, zoo om half zes uur, op het dek kwam, wees mij de stuurman de monden van de rivieren Capename en Sarameca, en na nog wat gezeild te hebben, zeide hij: ‘Regt ten oosten van u, dat land, dat gij daar ziet, is Braampunt, en ligt aan den mond van de rivier Suriname.’ Mijn genoegen bleef toenemen, hoe meer wij naderden - en tranen van dankbare blijdschap welden in mijne oogen op, toen wij de rivier Suriname opzeilden. Ter linkerzijde wees men mij de schans Leyden, en ter rechter de schans Purmerend. O! hoe aangenaam, hoe streelend klonken mij die vaderlandsche namen: maar, hoe groot was mijne verrukking, welke waren mijne gewaarwordingen op het gezigt van limoen, citroen en oranjeboomen, aan den oever van deze rivier gelegen; welke streelende geuren woeijen mij toe uit de voortreffelijke bloemen, die op de plantaadjen, aan de rivier gelegen, uitwasemen. Welk eene menigte schepen, groot en klein, zag ik heen en weder zeilen - en zich jonge lieden met zwemmen in de rivier in groote menigte vermaken. Nog lang voor den

{==341==} {>>pagina-aanduiding<<}

avond lieten wij het anker vallen voor het fort Amsterdam. Ja hoe weinig overeenkomst hetzelve heeft met de trotsche Vaderlandsche koopstad van dien naam, zeer vele aangename herinneringen rezen 'er in mijnen geest op. Mevrouw Terbeek, wier geest met geheel andere denkbeelden vervuld was, en nu met eene levendiger droefheid het verlies van haren dierbaren Echtgenoot gevoelde, stortte bittere tranen.... Ik verborg mijne vreugde zooveel mogelijk voor haar - maar kon die toch niet zoo ontveinzen, of zij bemerkte dezelve duidelijk, en de edele vrouw zeide, met een hart vol smartelijk gevoel: ‘Ik ben u, mijn Heer! nu misschien een lastig gezelschap door mijne treurigheid, daar gij natuurlijk zeer blijde zijn moet, zoo spoedig en zoo gelukkig het doelwit van uwe reis bereikt te hebben. 't Doet mij leed, dat ik uwe vreugde bedwing, en misschien verbitter ... maar ik hoop, dat gij mij op onzen overtogt genoeg hebt leeren kennen, om te weten, dat ik niet zou kunnen verlangen, dat gij eene regtmatige bltjdschap verkropt, omdat mijn hart met de treurigste denkbeelden vervuld is.’
Den volgenden dag kwamen wij op de reede voor de stad Paramaribo, nadat wij het fort Zelandia waren voorbij gevaren. Waarom toch streelde het gezigt van de vaderlandsche vlag en vaderlandsche namen der schepen zoodanig mijn hart? Men wees mij het huis van den Gouver-
{==342==} {>>pagina-aanduiding<<}
neur; het koffijhuis van de Deurs - de Kerken, in het kort, de voornaamste gebouwen. Het leed korten tijd, of wij werden door een soort van tentjagt, door negers gevoerd, van boord gehaald, en ik zette voet aan wal in de nieuwe wereld, die maar weinige eeuwen geleden voor de oude wereld nog geheel verborgen was. Welk een' indruk verwekte op mij het gezigt van de fraai aangelegde stad, welker straten ik beplant vond met oranje, tamarinde, limoenen palmboomen, alle in bloei en vruchten dragende; en, zoo men mij verzekert, heeft dit hef geheele jaar plaats. Alle de huizen bijna zijn 'er, schoon zij op steenen fundamenten rusten, van fraai hout. Schoorsteenen, die in dit heet klimaat overtollig zijn, kent men hier niet. Men wees mij tot mijne slaapplaats een hangmat. - In het kort, lieve Tante! - alles kondigt mij aan, dat ik in een geheel ander werelddeel ben overgebragt.
Maar gij zult begcerig zijn, om te weten, hoe ik mijn korrespondent, en zaakwaarnemer, die executeur in den boedel van mijn oom is, gevonden heb: in allen deele een uitmuntend man, die het eerlijk Hollandsch karakter bewaard heeft, schoon hij in de grootste verzoekingen leeft, om zich op eene verbazende wijze te verrijken: een man van groote orde, en van vele bezigheden. Den volgenden dag, na mijne aankomst (want ik verkoos bij hem mijn' intrek te nemen, en had mij met veel moeite van

{==343==} {>>pagina-aanduiding<<}

Mevrouw Terbeek omslagen, die mij hetzelfde aanbod gedaan had) legde hij mij den geheeles staat van den boedel van mijnen Oom open - en, en toen ik mijne verwondering betuigde, zoo over deszelfs bezittingen, als over de door den Heer Welborn gehouden administratie, zeide hij: ‘Ik verheug mij zeer, mijn Heer! dat ik u hier, aan deze zijde der wereld, in persoon verantwoording kan doen. Ik hoop u rond te leiden in de uitgestrekte bezittingen van uwen Oom, en gij zult, zoo gij hetzelfde karakter, als hij bezit, te vreden zijn over mijn gehouden gedrag. Gij doet intusschen zeer wel met de zaken zelf te komen opnemen, daar het vaderlandsche spreekwoord te dikwijls grond heeft: Ver van uw goed digt bij uw schade.’ - Hij heeft mij voorslagen gedaan, om hier te blijven; maar ik heb hem te verstaan gegeven, dat ik daar toe volstrekt niet zal te bewegen, zijn - ja dat ik, zooras ik op alles de behoorlijke schikkingen gemaakt heb, bij de eerste gelegenheid weder naar het vaderland wensch terug te keeren. Weinige weken hoop ik mij hier maar te zullen ophouden, en ik keer terug naar Europa, naar mijn vaderland. Ik zou mij nooit naar de zeden en levenswijze van dit land kunnen voegen, evenmin als naar de hitte van de luchtstreek, en schoon ik wel te vreden ben, dat ik deze reis gedaan heb, en dus kennis draag van alles, wat het mijne is, en in welks bezit mij

{==344==} {>>pagina-aanduiding<<}

de dood van mijnen Oom gesteld heeft, ik betuig u, dat ik liever op nieuw mij voor mijn geheel leven op het kantoor van de Heeren, van der Zwaan en de Lange, als hun eerste Bediende weder verbinden zou, indien het bezitten van de groote rijkdommen, welke thans de mijne zijn, verbonden was aan de voorwaarden, dat ik in deze luchtstreek, en onder lieden van zoodanige zeden moest verkeeren. - Brave, zeer brave lieden zijn hier, maar over het algemeen (misschien is het aan mijne meer of min bekrompene denkwijze, aan mijne gestrenge opvoeding, aan mijne bijzondere gevoelens over godsdienst, zedelijkheid en menschelijkheid toe te schrijven) sluit mij de geaardheid der inwoners hier tegen de borst. Om niet eens te spreken van den verschrikkelijken asstand, die bier tusschen menschen en menschen plaats heeft, hier heerscht eene uitgelaten losbandigheid en zedeloosheid, die onbestaanbaar zijn met den edelen aanleg van den mensch. Ik geloof geheel niet, dat de mensch op aarde geplaatst is, om de genietingen, die God ons door de natuur aanbiedt, te versmaden; maar louter als dier daarheen te leven, of liever erger, dan de dieren; alle middelen te bezigen, om, in een luchtsgestel, zoo brandend heet, de dierlijke driften optewekken; - zich door de beestachtigste wellusten uitteputten ... maar genoeg hiervan.... Hoe kort ik hier geweest ben, heb ik reeds uit de ellendige, nog even levendige, nog even met

{==345==} {>>pagina-aanduiding<<}

vel bekleede wandelende geraamtens ontdekt, dat de straf hier zoo onmiddelijk de misdaad opvolgt, dat het naauwelijks begrijpbaar is, hoe die ellendige voorbeelden, met ter zijde stelling van alle godsdienst en zedelijkheid, andere niet afschrikken, om zich bot te vieren aan de ongeregelde involging hunner lusten - Zij moeten althans op hunnen geest een' minder indruk maken, dan op den mijnen. En ik hoop mij maar zoo kort hier op te houden, dat zelfs de nieuwheid van dien indruk niets van zijne kracht verliest, want dat, gevoegd bij de warmte der luchtstreek en de aanmoedigingen tot den wellust, die hier zoo overvloedig zijn, heeft misschien door den tijd verscheide Europeanen doen bezwijken, die bij hunne eerste aankomst niet minder afkeerig waren van de hier plaats hebbende zeden, dan ik op dit oogenblik.
Daar ik thans maar weinig tijd heb, en ik alle vlijt aanwende, om mijne zaken met den Heer Welborn in de bestmogelijke orde te brengen, zult gij de kortheid van dezen wel willen verschoonen; voornamelijk, daar ik, ter voldoening aan mijne belofte, ook nog schrijven, moet aan Mejuffr. Bronkhorst, schoon ik vrees, dat mijn geschrijf maar weinig voldoen zal aan eene jonge Dame van die afkomst en talenten, bij welke ik misschien reeds zal vergeten zijn. Wie weet, of zij niet, als ik in het vaderland terug kom, Echtgenoote is van eenen man, die, zoo ik hope, harer waardig

{==346==} {>>pagina-aanduiding<<}

zijn zal, hoe bezwaarlijk het mij toeschijnt, dat iemand zulk een toppunt van verdieusten bereikt, want ik heb nooit iemand gezien, die in mijne oogen zooveel voortreffelijks vereenigt. - Ja de indruk van haar persoon is onuitwischbaar in mijne ziel - en hare beeldtenis zweeft als een beschermengel om mij in oogenblikken, waarin mijn hart misschien zich voor de verleiding der zinnen ontsluiten zou. O! doe haar toch den mijnen zeker toekomen!
Reikhalzende naar mijn vaderland, waarin ik u eerlang hoop aantetreffen, noem ik mij met kinderlijke hoogachting,

Uw toegenegen Neef,

C. de Klerk.




{==347==} {>>pagina-aanduiding<<}

Honderd negen en zeventigste brief.

Mejuffr. Charlotte Elzevier aan Mejuffr. Susanna Bronkhorst.


den Haag, 18. Mei.

Waarde Suse!

Ja ik moet u, al is het in vliegende haast, nog eenige regels schrijven, omdat Madam Gibbon aan u een' brief toezendt, ten geleide van een dikken Epistel van haar' neef de Klerk. Ik moet waarlijk betuigen, Suse! als die brief vol is van liefdesverklaringen, dat gij dan geen reden van klagen hebt over de kortbondigheid. Het ligt mij toch op het hart, dat de Heer de Klerk uit het Westen, dus contrarie de Zon, zal opdagen, en in het vaderland gekomen, bij mijne beminnelijke Vriendin een' aanslag wagen zal, die hem misschien beter zal gelukken, dan hij zich zelf verbeeldt. -
Ik word nu van tijd tot tijd door den reizenden Heer Walraven lastig gevallen met heele fatsoenjijke minnebrieven, die echter niet walgelijk zijn, en den verstandigen man (somtijds mij wat al te veel) kenteekenen. Ik heb

{==348==} {>>pagina-aanduiding<<}

bijna besloten, om hem maar blijken van mijne hooge genegenheid te geven, vooreerst, omdat hij een knap verstandig en braaf man is - en ook, om van het gemaal van die lastige Heeren af te zijn. -
Waarlijk, Suse! (och! neem het mij niet kwalijk, dat ik het u schrijf, want als ik u sprak zou ik het u zeggen) waarlijk, Suse! als de Heer de Klerk, raillerie apart, eens het oog op u geslagen had, en, daar hij dan een zoo aller charmantste jongen lijkt uit de Gibboniaansche familie, waar voor gij toch, zoo wel als ik, een zwak hebt, zoudt gij dan niet zeer verstandig handelen, met naar het aanzoek van dien goeden, borst te luisteren? - Gij zoudt u daardoor nog meer, dan door bij Madame Beukelman te wonen, of een vlugtige Parijsche reis, beveiligd mogen achten voor de verdere pogingen van den Heer Kraaijestein.
O een van mijne voornaamste wenschen is, dat nog eens de dag geboren word, dat ik Kraaijestein in alle opzigte volstrekt buiten de mogelijkheid gesteld zie, om zich te kunnen vleijen, dat gij ooit de zijne worden zult. - Dat die booswicht zien moet, dat gij de gelukkige vrouw zijt van een' man, hem evenarende in verstand - en hem zooverre te bovengaande in braafheid van hart, als zijn verstand zijn hart overtreft.
Dan, dan, mijn lieve Vriendin! dan zou ik ook hoop koesteren, dat gij eenmaal zeker

{==349==} {>>pagina-aanduiding<<}

voorval geheel uit uwe zinnen stellen zoudt, dat mij gedurig nog bedroeft, omdat ik, helaas! vrees, dat het nog zoo klaar voor uwen geest zweeft. O lieve Suse! was het niet, dat dit mijn' moed nedersloeg, in welk een ruim veld zou dan die groote brief, die met den mijnen naar Parijs vertrekken moet, mij doen uitweiden, over den mogelijken inhoud. -
Zoo het eens zoo ware, zoo als ik gis, Suse! o vergeef het dan mijne nieuwsgierigheid. - Neen! 't is iets anders, 't is iets beters, vergeef het mijne belangstelling in uw geluk, dat ik u bid, om voor mij niet verborgen te houden, eene zaak, die mijn hart zoodanig streelen zou. Uw geluk, lieve Vriendin! is mijn geluk: en hoe vrolijk ik ook schijn, dikwerf bid ik God met tranen in de oogen, dat hij een einde make aan uwen ongelukkigen toestand; dat Hij u redde uit de klaauwen van een der ondeugendste monsters, dat, ik ducht, dat zijne vervolgingen te heviger hervatten zal, naarmate, dat het nu langer met dezelve heeft moeten aflaten. Vergeten kan hij, zal hij u niet - want, met al zijne snoode oogmerken, houd ik het daarvoor, dat hij hevig verliefd op u is. - Verliefdheid, wraakzucht, en wat niet al, vereenigen zich in dien afgrijsselijken karel - en tot welke uitersten zullen zij hem vervoeren, als gij eens weder het ongeluk hadt van in zijne strikken te vallen....

{==350==} {>>pagina-aanduiding<<}

Mijne bekommeringen, hoop ik, zullen u niet ter nederslaan - het zijn bekommeringen van eene teedere Vriendin; die u anders veeleer door hare vrolijkheid lastig viel - en die wenscht, dat zij eenmaal weder eene gelegenheid vinden zal, om u, zoo als gij het noemde, door hare onschuldige plagerijen te vervrolijken. - ‘Ga met uw plagen voort,’ zeide gij eens, als ik het wat erg maakte - ‘ga vrij voort, Lotje! want beschaafde boert is het zout der vriendschap.’ - Evenwel geloof ik bijna, dat ik 'er mij meê bezondigd heb, door eene Vriendin, die mij zoo oneindig verre overtreft, somtijds te weinig te ontzien, ja 'er is tusschen vriendinnen en vriendinnen wel geen afstand - maar zouden dan de vriendinnen niet meer naar elkander moeten gelijken - zon 'er niet meer evenredigheid tusschen dezelve zijn moeten, dan tusschen ons plaats heeft. -
Ik heb geen tijd, om hier meer bij te voegen, dan de komplimenten van mijne ouders, die zich met mij in den wensch vereenigen, dat gij, uwe omslandigheden zulks toelatende, te Parijs, zooveel genoegen zult smaken, dat gij, spoedig in het vaderland terug gekeerd, ons mondeling, op de u eige wijze, eenige bijzonderheden van die Hoofdstad der wereld zult kunnen mededeelen. - Vaarwel! - Leef gezond en zoo vrolijk mogelijk.

Uwe teederbeminde Vriendin

Charlotte Elzevier.




{==351==} {>>pagina-aanduiding<<}

Honderd tachtigste brief.

De heer Cornelis de Klerk aan Mejuffr. Susanna Bronkhorst.


Paramaribo, 20. Maart.

Mejuffrouw!

Schoon het bijna twee maanden geleden is, dat ik aan het huis van mijn waarde Tante Gibbon het geluk had u aan te treffen; nog klinkt mij uw laatst, voor mij zoo vereerend, verzoek in het oor. O 't is of ik u nog hoor zeggen, dat gij wel eens de berigten van eenen menschenvriend wegens den staat der slaven, wenschte te ontvangen. Misschien heugt het u nog - hoe ik trotsch genoeg was, mij dezen eernaam toe te eigenen, en u te beloven, dat ik hier gekomen, niet zou nalaten u een' brief te doen toekomen. Daar ik mij nu sedert eenige dagen in de stad Paramaribo bevinde, en toevallig zich de gelegenheid aanbied, om spoedig deze brieven naar het vaderland terug te krijgen, daar ik aan mijne dierbare Tante geschreven heb, en mijn verblijf hier zeer kort zal zijn, wil ik echter woord houden met aan u, hoe onvoldoende mijne berigten ook zijn

{==352==} {>>pagina-aanduiding<<}

zullen, ten minste iets te schrijven, schoon het mij leed doet, dat ik over geen aangenamer onderwerp u kan onderhouden, of liever dat ik over het allertreurigst en voor den mensch zoo vernederend onderwerp geen vertroostender licht verspreiden kan.- Ik weet zelfs bijna niet, hoe ik mij in voegzame woorden zal uitdrukken, om uw edel en gevoelig hart niet van een te scheuren, door u de ellenden dier menschen, welke van ons alleen in kleur verschillen, kiesch genoeg af te schilderen. Maar gij hebt het begeerd, en uw verlangen is mij eene heilige wet; Verschoon dus het zwakke mijner vermetele poging, om, zonder uw teeder gevoel te kwetsen van de jammeren van den slavenstand te spreken, die alleen strafwaardige onkunde en goddelooze, gierigheid vergoelijken kunnen.
De Heer Welborn, mijn zaakwaarnemer, en Executeur van mijns Ooms Testament, bragt mij op de plantaadjen, door mijnen Oom bezeten, en nu door zijn Uitersten Wil mij ten deel gevallen. Hoe zal ik u de aandoeningen beschrijven, die ik gevoelde, toen ik daar de ellendige Negers, in de vernederendste gestalte, bezig zag, om voor mij en ten mijnen behoeve te arbeiden.... O hoe wierd mijn hart doorgriefd op het geluid van de zweep der oppasseren.... Ik gaf den Heer Welborn te kennen, hoe onaangenaam mij dit gezigt was; hoe ik wenschte, dat ik alle die ongelukkigen

{==353==} {>>pagina-aanduiding<<}

in eens hunne vrijheid kon geven.... De Heer Welborn sidderde van schrik op mijne woorden, en gaf mij te kennen, dat zulk eene in vrijheidstelling niet minder ten gevolge zou hebben, daar mijn Oom zulk een aantal plantaadjen heeft bezeten, en mij nagelaten, dan moord en bloedstorting: hij bad mij dus, dat ik, om den wil van alle blanken, welker getal zeer klein is in evenredigheid met dat der zwarten, in deze, gelijk in alle Koloniën, van zulk een ontwerp zou afzien - ja beweerde, dat ik de zwarten zelfs ongelukkig, zeer ongelukkig maken zou, daar zij van hunne verkregene vrijheid geen behoorlijk gebruik wetende te maken, na tegen de blanken gewoed te hebben, hunnen bloeddorst aan elkander zouden koelen, gelijk, helaas! bij het asloopen van plantaadjen meermalen gebleken was. Hoe hard viel het mij, Mejuffrouw! dat mij een braaf en bedaard man zelve raden moest, om geen einde aan het deerlijk lot van die on gelukkigen te maken. Hoe ellendig ver is het gekomen met de verbastering en de deerlijke verwarring van den toestand der menschen, dat men zelfs door, in volle ruimte, naar de stem der menschlievendheid te luisteren, grootere ellende, dan door gestrengheid en wreedheid zou veroorzaken; wat hebben zij niet voor hunne rekening, die zulk een' onnatuurlijken stand van zaken hebben daargesteld. Daar ik echter vernam, dat vele slaven, zoo op de plantaadjen van mijn'

{==354==} {>>pagina-aanduiding<<}

Oom, als op die van anderen door vlijtbetoon zooveel verdienen, dat zij zich vrij kunnen koopen, heb ik aan den Heer Welborn last gegeven, om ten allerspoedigste en op de voegzaamste wijze, de loonen van alle mijne slaven en slavinnen zoodanig te verhoogen, dat zij binnen korten tijd vrije menschen kunnen worden, die dan, zoo zij het verkiezen, op mijne plantaadjen kunnen blijven arbeiden of dezelve verlaten, terwijl ik volstrekt verboden heb, dat 'er één eenige slaaf voortaan voor mijne rekening zal worden aangekocht. Liever, dat mijne bezittingen vervallen, dan dat zij in stand blijven ten koste van gruwelen, die ik verfoei, en waarover eens het verlicht en verbeterd nageslacht met verbaasdheid en verontwaardiging den vloek zal uitspreken; gruwelen, die een weldadig en regtvaardig God, in wiens oog de grootste monarch en de geringste Afrikaansche slaaf gelijk zijn, zeker vergelden zal aan menschen, die, door het Christendom verlicht, alle menschen beminnen en eerbiedigen moeten als hunne broeders en zusters.
Ik heb den tweeden dag na mijne aankomst een tooneel bijgewoond, welks volkomen beschrijving ik uw aandoenlijk hart besparen zal, doch waarvan eenige deelen u overtuigen zullen, in welken staat de mensch door den mensch gedompeld wordt. Van de kust van Guiné was juist een schip aangekomen met

{==355==} {>>pagina-aanduiding<<}

slaven, die in deze Kolonie verkocht zouden worden: en ik trof het oogenblik, dat dezelve aan wal kwamen. Ik moet u betuigen, dat ik het eerste oogenblik niet wist, welke gedaanten zich aan mijne oogen vertoonden. Zij hadden meer het voorkomen van geraamten, dan van levendige en met vleesch bekleede menschen. Sommigen vielen uit het schip geklommen op den grond, maar werden door één der matrozen, niet op de zachtste wijze juist, opgebeurd; anderen waggelden als half beschonken lieden daar henen. In alle bespeurde ik, dat zij op de reize allerdeerlijkst geleden hadden, ja het scheen mij toe, daar ik geene bijzondere blijken van droefheid of wanhoop ontdekte, dat hunne gevoeligheid reeds uitgeput was - en daar deze ellendigen, drie maanden in het schip waren opgesloten geweest, onder alle de ellenden van ziekte en gebrek, zullen zij zich, waarschijnlijk, eenigzins hebben verheugd, weder de aarde te mogen betreden, en eene andere lucht te mogen inademen. Die hoop van omtrent veertig menschen, mannen, vrouwen, en kinderen ondereen gemengd, werd door eenige matrozen, als dieren voortgedreven. Ik zag, hoe onderscheide planters, den hoop ontmoetende, even als uit een koppel beesten, 'er een uitkozen. Zij spraken over dezelve met den kapitein en raakten in onderhandeling. Evenwel eer die koop tot stand kwam, moest elke neger op eene tafel of vat klimmen, en daar-
{==356==} {>>pagina-aanduiding<<}
op staande verscheide bewegingen met armen en beenen maken, opdat men over de gezondheid en krachten van denzelven zou kunnen oordeelen. Dan ging het loven en bieden aan - en de koop gesloten zijnde, werd het verkochte mensch op de borst of den schouder met de eerste letter van den naam van zijnen nieuwen meester gebrandmerkt. Ik heb gehoord, dat, als het brandmerk genezen is, de slaaf een' nieuwen naam krijgt, en dan wordt hij eenige weken, zonder dat hij tot werken verpligt is, behoorlijk gevoed - wanneer hij van het geraamte, zoo als hij aanlandde, meestal in een vleezig en gezond mensch herschapen wordt. - Ik moet betuigen, dat, indien de voorwerpen, die ik gezien heb, zelfs geene menschen waren geweest, maar beesten, welke uiteen vreemd gewest werden overgebragt, om hier den mensch ten dienst te staan, ik diep bewogen zou geweest zijn ... maar mijn medemensch, die alleen van mij in kleur verschilt, en door God tot dezelfde genietingen en verheven doeleinden geschapen is, als ik mij van mij zelven verbeeld als een koopwaar te zien behandelen, en niet hooger waarderen, dan de paarden en het rundvee in mijn vaderland, is voor mij een ondragelijk denkbeeld - en wat ook het belang van den koophandel in het algemeen, en het bijzonder voordeel van partikulieren daar tegen mogen inbrengen, niets kan opwegen te-
{==357==} {>>pagina-aanduiding<<}
gen zulk eene barbaarschheid. Ik heb gevraagd aan een' planter, die op die gronden dit goddeloos bedrijf verdedigde, wat hij oordeelen zou, zoo de zwarten van Guiné door een of ander toeval, hem en zijne familie in hun land, tot zoodanig een' staat veroordeelden. Maar ik bemerkte tot mijn leedwezen, dat hij zulk een geval onmogelijk achtende, de zwarten niet hooger schatte, dan een soort van apen - en wat ik hem, omtrent de Mooren, die voorheen in Spanje woonden, en derzelver bekwaamheden mogt voorstellen, hij verraadde de diepste onkunde - of, dat hij niet wilde verlicht worden. -
Ondertusschen was hij nog een redelijk mensen in vergelijking van eenen anderen planter, dien ik op zijne plantaadje een bezoek gaf, uit hoofde dat 'er eenige zaken tusschen mij en hem te vereffenen waren. Ik zag daar strafoefeningen zoowel aan mannen als vrouwen oefenen, zoo ijsselijk, dat 'er geene misdaden zoo gruwelijk te bedenken zijn, welke zulke straffen zouden verdienen; zelfs niet de afgrijsselijke wreedheden van den meester der slaven, schoon die, zoo zij onder het bereik der wetten waren, de strengste straffen zouden, verdienen. Ik had het ongeluk van bij zeker voorwerp, dat zoo deerlijk mishandeld werd, een meisje van nog geen achttien jaren, mij als haar voorspraak bij haren verharden meester te gedragen, maar, helaas! mat geen ander gevolg, dan dat op het oogenblik de strafoefening, die ten einde

{==358==} {>>pagina-aanduiding<<}

geloopen was, om die voorspraak zelve herhaald werd. Dit was eene vaste wet op zijne plantaadje. - Zoo moest men dat geboefte, zelf de hoop op voorspraak benemen. - Zoo ... maar ik vrees, dat ik reeds te veel akeligheden geschreven heb ... en dus uw menschlievend hart geene verdere schokken zal kunnen uitstaan. Althans den eersten tijd, die ik hier heb doorgebragt, heb ik, om die ongelukkigen, reeds eindeloos veel geleden.... O God! verzucht ik dikwijls, hoe is het mogelijk, dat gij dulden kunt, dat redelijke schepsels redelijke schepsels zoodanig behandelen! ... Alleen de gedachte, dat de bestemming van den mensch niet voor dit oogenblikkelijk bestaan hier op aarde - ja dat dit bestaan minder dan een oogenblik is bij het eindeloos bestaan, waarvoor zijn verheven geest geschikt is, vernietigt in mij de opkomende twijfelingen.... Gisteren zag ik een neger, onder den zwaren arbeid bezweken, door twee zijner broederen ten grave dragen. Zij wisten niet, dat zij van een' blanken bespied werden, maar, o hoe aangedaan waren zij over hun' gestorvenen landgenoot; met welk eene teederbeid legden zij eenige palmboombladeren op zijn graf, en plaatsten, als eene offerande, aan zijne schim, een gedeelte van hun eten op zijn graf.... Toen zij vertrokken waren, trad ik het graf nader en schreef de volgende regels; die ik, daar ik weet, dat gij een vriendin der schoone kuns-
{==359==} {>>pagina-aanduiding<<}
ten zijt, u wel niet als een meesterstuk van kunst, maar als een uitvloeisel van mijn getroffen hart niet onthouden wil:

Zoo heeft de Dood de boei geslaakt 
Van uw' rampzaalgen broeder: 
Juicht, Slaven! hij is vrijgemaakt; 
Nu, door geen zweepslag uit zijn diepen slaap ontwaakt, 
Rust hij, voor eeuwig, in den schoot van aller moeder. 
 
Door geen' Europeaan gestoord, 
Hoe trotsch, hoe fel van woede, 
Slaapt hij, daar hij geen ketens hoort, 
Al rammlen ze om zijn graf, gerust in vrede voort, 
Hij slaapt, al rookt dit zand van broederlijken bloede. 
 
Gij staarde 't koude lijk nog aan 
Bij 't zinken in de groeve. 
Uw menschlijk oog ontrolde een traan, 
Ja ik bespiedde uw rouw - 'k was met u aangedaan; 
Of schreidet gij van vreugd, om 't einde zijner proeve. 
 
In diepe stilte dekt uw hand 
't Lijk met een luttel aarde, 
Naar zede van uw vaderland. 
Legt ge elk een palmtak neêr op 't ingeworpen zand, 
Wijl zich een kort gebed met dezen lijkpligt paarde. 

{==360==} {>>pagina-aanduiding<<}

Ja 't deel zelfs van uw sobre spijs, 
Geofferd als een gave, 
Uw broederliefde ten bewijs, 
Staat bij 't gevoelig hart, bij God op hooger prijs 
Dan 't marm'ren mausolé op Vorstelijken grave. 
 
Verbergend, smorend uw geween, 
Waar tranen misdaad schijnen, 
Gingt gij, nog omziend, langzaam heen; 
Gij hebt uw pligt betracht, uw hart sla wel te vreên; 
God zag uw liefdewerk - en God - God kent de zijnen. 
 
De zijnen zijt gij, hoe verdrukt 
Door menschen, uw gelijken, 
Gij, die, door jammeren gebukt, 
Uw broeder, door den dood aan zijn ellende ontrukt, 
Uw liefde, uw teedre zorg tot in het graf deedt blijken. 
 
Daar, daar, waar kleur, noch rang, noch stand 
Gods kindren zal verdeelen, 
In aller zielen vaderland 
Zal God uw regter zijn, daar drukt u boei noch schand; 
Neen, daar zal eeuwig heil uwe, edle harten streelen. 
 
Daar voelt gij, boven ramp en druk, 
In 't ruimst genot der blijheid: 
De mensch, niet God schiep 't ongeluk. 
De trotsche mensch, niet God, schiep 't heilloos slavenjuk; 
God schiep den mensch tot heil, God schiep den mensch tot vrijheid! 



{==361==} {>>pagina-aanduiding<<}

Binnen weinige weken hoop ik, dat mijne zaken zoodanig zullen zijn in orde gebragt, dat ik, zoo als waarschijnlijk het geval zal zijn, wanneer zich dan eene gelegenheid aanbiedt, om naar het vaderland terug te keeren, geen dag langer hier vertoeven zal, dan volstrekt noodzakelijk is. Alles, wat hier zich bevindt, behalve de schoonheden der natuur, verveelt mij... en bovenal de Europeanen en mijne Landgenooten staan mij geweldig tegen. O hoe ongelijk is de mensch aan zich zelven, denk ik dikwerf, zelf voor zich, gelijk bovenal den Nederlander eigen is, de vrijheid in den uitgestrektst mogelijken zin begeerende, en hier, hier een wreedaardig, een gedrogtelijk onderdrukker van ongelukkige natuurgenooten die dezelfde aanspraak op vrijheid en regten, als hij zelve, hebben. Maar laat ik van dit onderwerp afstappen, waartoe ik, als met eene geweldige drift, gedurig terug word gedreven. Mogelijk heb ik met dezen brief uwe aandacht reeds vermoeid - zoodanig vermoeid, dat gij dezen half gelezen ter zijde gelegd hebt.
Is dit echter het geval niet, en hoe aangenaam zou mij zulks wezen, ja ik durf het van uwe minzame bescheidenheid verwachten, vergun mij dan, dat ik u met al de opregtheid van mijn hart verklare, dat onder de oorzaken, die mij eene spoedige terugkomst in mijn vaderland doen wenschen, gij eene aanzienlijke plaats bekleedt. Misschien, ja zeker is mijne

{==362==} {>>pagina-aanduiding<<}

pen hier stouter, dan mijn mond zou wezen ... o Mejuffrouw! de voor mijn hart zoo aangename, zoo onvergelijkelijke dierbare avond, de laatste, dien ik op den vaderlandschen grond heb doorgebragt, heeft diepe, onuitwisch-baar diepe fporen in mijnen geest nagelaten. Ik had reeds iets van u bij geruchte leeren kennen, ik had veel van u gehoord, bovenal toen ik in den herfst van het vorig jaar bij mijne dierbare Tante was; maar (o hoe zal ik mij uitdrukken, zonder den schijn, den hatelijken schijn van een vleijer te hebben) hoe was ik getroffen, toen ik het geluk had u in persoon te leeren kennen! ... Toen, ja toen rees de vermetele gedachte in mijn geest: O hoe gelukkig zou ik zijn, hoe zalig zou de Voorzienigheid mijn lot op aarde gemaakt hebben, indien mij een zoo voortreffelijk meisje tot lot-genoote in dit leven bestemd was.... Ik heb het geschreven, Mejuffrouw! met al de aandoeningen van een opregt hart geschreven; - God en mijn hart zijn de getuigen van mijne welmeenendheid - zijn getuige, dat gij de eerste zijt, aan welke ik eene zoodanige verklaring doe, en, zoo ik mij verbeelde, de eenige omtrent, welke ik ooit dezen wensch zou kunnen koesteren.... Ik sta in beraad, omdat ik mijne verklaring te stout vinde, om dat ik vrees, dat u die mishagen zal, om dezen geheelen brief te vernietigen, daar misschien mijne eenvoudige opregtheid u zal mishagen ... u afkeer tegen

{==363==} {>>pagina-aanduiding<<}

mij zal inboezemen ... maar neen! gij weet het nu, Mejuffrouw! en zult de bewoordingen, waarin mijne verklaring vervat is, aan de ontroering vergeven, waarin zich mijn hart bevindt. - O welke gedachten rijzen op in mijnen geest. - Misschien, misschien, als gij dezen ontvangt, zijt gij reeds door onlosmakelijke banden aan eenen anderen verbonden.... O vraag, vraag dan dien gelukkigen man verschooning voor mij, dien gij een gelijk gevoel van achting en liefde hebt ingeboezemd.... Maar indien dit het geval niet ware, o vergeef mij dan, bij mijne terugkomst mijne stoutheid.... Vergun mij dan ten minste, dat ik u die vergiffenis afsmeke ... want, hoe vermetel gij mijn bestaan in dezen achten moogt, ik ben zoo trotsch niet, dat ik mij vleijen durf met de zoetste hoop, die ooit mijn hart vervulde. - O zoo die hoop waarheid worden mogt...! - God zegen u altijd, Mejuffrouw! het zij mijn hoop bekroond worde, of in???jdelen rook verdwijne. - Ik hoop, dat gij mij althans ten besten duiden zult, dat ik mij met de hoogste achting noem

Uw Dienaar en Vriend

Cornelis de Klerk.




{==364==} {>>pagina-aanduiding<<}

Honderd een en tachtigste brief.

Mejuffr. Susanna Bronkhorst aan Madam Eleonora Gibbon.


Parijs, 22. Mei.

Hooggeachte Vriendin!

Weinig dacht ik een jaar geleden, dat ik, in mijnen tegenwoordigen staat, de boofdstad van Frankrijk bezoeken zou. Ware het mij voorspeld geworden, dat ik daar op heden zijn zou, o gaarne, zeer gaarne zou ik dat geloofd hebben, omdat zoovele mijner tijdgenooten, met welke ik toen in denzelfden rang leefde, deze stad van tijd tot tijd gaan bezoeken, maar als de winkeldochter van eene Marchande des Modes? Neen! dat zou ik bijna onmogelijk, geacht hebben - en echter, 't is thans zoo, en in mijnen toestand ben ik beter te vreden, dan ik mij zou hebben kunnen voorstellen. 't Is wel gelukkig, dat het menschelijk karakter zich zoo ligt naar alle vormen schikt, die de nooddwang der omstandigheden hetzelve beveelt aan te nemen, of laat ik liever zeggen, welke hem onder de toelating of door de dadelijke schikking van den altijd weldoenden

{==365==} {>>pagina-aanduiding<<}

God bejegenen. - Met veel stichting, met veel toepassing op mij zelve heb ik uwen laatsten zoo dierbaren brief gelezen: en zal dezelve bij de hand houden, of mij van tijd tot tijd eene wankelmoedige vlaag mogt verrassen.
Mijn reisgenoote is een zeer lief en geschikt meisje - uitmuntend zachtaardig van humeur. - Wij hebben ons onmiddelijk bij onze aankomst in Parijs vervoegd bij Madame Visquerot, de korrespondente van Madame Beukelman, eene zeer vriendelijke en aardige Vrouw, die een uitnemend assortiment heeft van allerhande modes en daar over spreekt op eene manier, waarvan wij Hollandsche geen denkbeeld hebben. Zij behandelt de modes van den dag met een ernst, en een uitvoerigheid, als of de mensch alleen in de wereld gekomen was, om zich op te schikken. Tot nog heb ik bijna niets van Parijs gezien; maar heden middag rijd ik met een fiacre naar het Hotel van den Heer Lespinas, die onlangs getrouwd is met eene Hollandsche, en zoo Madame Visquerot meent, met eene Amsterdamsche Dame. Zij is nog maar kort???geleden, gehuwd, en, schoon zij in het ruimst genot van alles leeft, wat de weelde haar geven kan, zij heeft een zwak, dat onzen Landaard, als men de Vriezen uitzondert, anders niet zeer eigen is, namelijk eene verbazende zucht voor haar vaderland - en dat is wel zoo sterk, dat de Heer

{==366==} {>>pagina-aanduiding<<}

Lespinas, om haar in hare omstandigheden zooveel mogelijk op te beuren, 'er zijn werk van maakt, om als hij, daar hij kennis heeft aan een der Officiers van de Politie, hoort, dat 'er Hollandsche Dames in Parijs gearriveerd zijn, die dan op te sporen, en zijne beminde aan te bieden. Madame Visquerot zal mijne vriendin en mij beide naar den eersten smaak kleeden. Ik heb daar wel weinig zin in; maar enfin! ik moet nu mede doen, en, in allen gevalle, ik ben in die stad, waarvan geheel Europa, in het stuk der kleeding, de wet ontvangt - en zal dus maar eenige maanden vroeger kleederen van dien smaak dragen, dan mijne Landgenooten. Mijn lieve Krisje is 'er wat meer meê in haar schik - als zij lang in Parijs bleef, werd zij een volmaakt Modezottinnetje. - Ik zal, als deze visite afgelegd is, over een dag of drie aan Mejuffr. Elzevier schrijven, en haar een narré geven van het geen ik gezien en gehoord heb - zij zal dan wel de goedheid hebben u dien brief eens voor te lezen, zoo gij uwe aandacht niet boven de quinquailleries der mode verheven acht.
Ik haast mij met dezen aan u met de omgaande post schrijven, om dat gij, en met reden, zult verlangen om den oorspronkelijken brief van uwen neef de Klerk terug te hebben, zoo spoedig zulks maar eenigzins geschieden kan. Ik zeg u hartelijk dank, lieve Madam, voor de vertrouwelijke mededeeling

{==367==} {>>pagina-aanduiding<<}

van den brief van de Klerk. Gij zult mij gaarne gelooven, als ik zeg, dat ik met ongemeen genoegen den voorspoedigen togt van uwen bloedverwant van Cork naar Paramaribo vernomen heb. - En het blijkt uit alles, dat zijne edelmoedige inborst geen gevaar loopt, om besmet te worden door de afschuwelijke onmenschelijkheid, en uitmergelende gierigheid, die, helaas! zoovele Europeanen schandvlekken, als zij de Atlantische Zee zijn overgestoken.... Draagt 'er uwe brief, Madam! blijken van; de mijne niet minder. Hij voldoet aan zijne beloften.... Ik heb de moeite genomen, om al wat voor u van belang is, uit den brief te kopiëren (*), en daardoor is de overzending van het oorspronkelijke overtollig. - Onder het overschrijven heb ik gegloeid van verontwaardiging - en de tranen stonden in mijne oogen. - En echter het verhaal van den Heer de Klerk is zoo eenvoudig - stemt zoodanig overeen met hetgeen ik 'er elders van gelezen heb, dat ik geen oogenblik kan twijfelen. - Lees ook bovenal met aandacht, Madam! de dichterlijke uitboezeming van het hart van dien menschenvriend, daar hij den lijkpligt door twee van die ongelukkigen, aan eenen

{==368==} {>>pagina-aanduiding<<}

door den dood verlosten broeder ziet volbrengen. - Gij zult daarin, zooverre mijne smaak daaromtrent geldt, niet alleen eenigen Dichterlijken aanleg ontdekken, maar iets dat voor u, dat voor alle edele harten meêr zegt, die gevoelens van menschelijkheid en redelijken Godsdienst, welke den mensch alleen den naam van mensch waardig maken. - Gij zult daarin - o ik zeg het uit de volheid van mijn hart - en dan kan het immers geene vleijerij zijn, gij zult daarin familietrekken gewaar worden. Vooral in het laatste couplet was het of ik u, mijne altijd vereerenswaardige Vriendin, hoorde spreken. Geheel uwe gevoelens, geheel uwe denkbeelden en alleen in de taal der Dichtkunst met het vuur der jeugd uitgedrukt.
Hoe belangrijk, lieve Madam! zullen de verhalen van uwen Neef zijn, als hij eens in het vaderland terug keert, want, schoon hij hope heeft om zeer spoedig den vaderlandschen grond weder te betreden, 't gaat juist niet zoo geregeld en zeker, en ik denk dat hij ook nog al niet onverschillig zijn zal over den bodem, dien hij verkiest, om zich herwaarts te laten overvoeren. - Ik denk daarom, dat hij nog langer zich te Paramaribo zal ophouden, dan hij zich voorstelt, en ik verbeeld mij, dat hij als dan een' grooten schat van waarnemingen zal medebrengen; die voor het verstand en het hart belangrijker zijn zullen, dan de

{==369==} {>>pagina-aanduiding<<}

vertellingen van de grove winsten, en grove verteringen, beide chandelijk zoo zij waarheid, en ellendig bespottelijk, als zij logens zijn. - 't Zal mij ondertusschen aangenaam zijn te vernemen, dat ik mij vergist heb, en dat de Heer de Klerk zoo spoedig, als hij zich voorstelt, de nieuwe wereld verlaten heeft. 't Zal mij bijzonder daarom verheugen, om dat dan de tijd versneld zal worden voor u, mijne lieve Madam, waarin gij de vruchten plukken zult van een zoo wel besteed leven, door uwen ouderdom in die stilte en rust door te brengen, waarnaar gij altijd gehaakt hebt. Het zal mij ook verheugen, dat een zoo weldenkend en braaf handelend mensch, als mij uw Neef toeschijnt, in ons vaderland terug keert, omdat hij dan gelegenheid vinden zal, om met die gevoelens van menschelijkheid en Godsdienst door zijne schatten onder zijne medeburgers groot nut te stichten, want, en dit is het eenige, dat mij, in mijne tegenwoordige omstandigheden, bedroeft, ik weet, helaas! wat het is van de middelen beroofd te zijn, om gelukkigen te maken, om armen uit hun' kommer, om behoeftigen uit hunnen nood op te beuren. Daar toe plagt ik in staat te zijn - en thans ... maar uw neef zal juist het tegendeel ondervinden. - Hij heeft zijne jeugd wel niet doorgebragt in nijpenden kommer, maar echter in dien staat, dat hij, schoon bezield met het uitgebreidst hart om wel te doen, door zijne

{==370==} {>>pagina-aanduiding<<}

omstandigheden daarin verhinderd werd - nu - nu is hij zoo eensklaps van de middelen om wel te doen, om menschen rondom zich gelukkig te maken, voorzien geraakt, als ik 'er van beroofd ben.
Maar waartoe zou ik klagen - waarvan mag zich de mensch beklagen ... thans immers heb ik vele redenen, om Gods goedheid te danken, dat ik mij bevrijd en buiten het bereik bevinde der vervolgingen van den ondeugenden man, met wiens naam ik geen' brief aan u wil besmetten. O als ik mijnen tegenwoordigen toestand vergelijk bij mijn rampzalig verblijf te Loosduinen, daar ik door eenen ondeugenden booswicht overgeleverd was in de handen van eene nog ondeugender uit mijne sekse. - Neen! dan ben ik, hoeveel onaangenaams 'er ook in mijne familie gebeurd is, tot welk eene laagte ik ben afgedaald, althans in het oog der meeste menschen, schoon vrij slechte keurmeesters, daar zij der menschen waarde beoordeelen naar den rang, dien zij in de wereld, toevallig meestal, bekleeden, nu in vergelijking gelukkig. - En deze langdurige verwijdering zal eindelijk uit den wuften geest van den ligtzinnigen man mijne beeldtenis doen verdwijnen, die, toch helaas! een te diepen indruk voor eene poos op hem gemaakt had, want, hoe slecht ik hem achte, ik kan het nu veilig zeggen, omdat Ik geen gevaar meer van hem loope, ik heb door alle zijne ligtzinnigheid en booze aansla-
{==371==} {>>pagina-aanduiding<<}
gen heen toch meenen te bespeuren, dat 'er eenige liefde onder liep. - Nu 't is mij in allen gevalle zeer onverschillig, hoe het geweest zij - alleen hij zou dan nog zoo ondeugend slecht niet zijn, als hij misschien door sommigen geacht wordt - en het zal mij altijd bedroeven, dat een zoo groote aanleg, zooveel vernuft, zooveel schitterende bekwaamheden voor de menschelijke maatschappij zijn verloren gegaan. -
Ik wenschte, dat ik den tijd had, om ook aan Koo te schrijven. - Ik ben waarlijk 'er grootsch op, dat gij zoo van hem spreekt, bij den aanvang van uw' brief; ik zal het hem eens doen weten, want zulk een karakter als het zijne, moet, naar mijne gedachten, tusschen beide door een' spoorslag van eerzucht worden aangeprikkeld, anders vallen zij in slaap, en vergeten hunne eigen waarde.
O daar komt Madame Visquerot met mijn kleed tegen heden middag. - Ik zal 'er uitzien, zegt zij comme un Ange - dat is in 't Hollandsch vertaald - vrij wel. - Mij schiet dus alleen zooveel tijd over, dat ik mij nog noemen kan

Uw toegeneg. en dienstv. Vriendin

Susanna Bronkhorst.

Einde van het Vierde Deel.




(*) Zij bedoelt hier zeker Krisje de Groot, waarvan I. Deel bl. 166 een enkel trekje verhaald wordt.

(*) Mejuffr. Susanna Bronkhorst zendt aan Madam Gibbon een kopie, loopende tot de woorden, ter zijde gelegd hebt, daar het volgende haar van minder belang scheen voor Madam Gibbon.

