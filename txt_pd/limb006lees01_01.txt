
    
        
            
                Het leesgezelschap te Diepenbeek
                P. van Limburg Brouwer
              
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1212 D 19
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Het leesgezelschap te Diepenbeek van P. van Limburg Brouwer in de tweede druk uit 1848. De eerste druk is uit 1847.
                
                REDACTIONELE INGREPEN
                p. 46: ‘woedt’ → ‘wordt’: ‘Het leesgezelschap te Diepenbeek wordt in eene kerkvergadering herschapen’.
                p. 145: ‘uitooering’ → ‘uitvoering’: ‘Bezwaren van pastoor Labarius over de uitvoering van het besluit van 2 Januarij 1842, opgelost door kapitein van Berkel’.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV en 372) zijn niet opgenomen in de lopende tekst.
                
                [pagina I]
                het leesgezelschap te DIEPENBEEK.
                
                [pagina III]
                HET LEESGEZELSCHAP te DIEPENBEEK, DOOR P van Limburg Brouwer
                Te GRONINGEN, bij
                W. VAN BOEKEREN.
                1848
                 
            
            
                
                    2009 dbnl
                    
                
                limb006lees01_01
            
            ebook
                unicode
              
            
                P. van Limburg Brouwer, Het leesgezelschap te Diepenbeek. W. van Boekeren, Groningen 1848 (tweede druk) 
                
            
        
        
            DBNL-TEI 1
        
               
           
               Het leesgezelschap te Diepenbeek
               P. van Limburg Brouwer
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Het leesgezelschap te Diepenbeek
               P. van Limburg Brouwer
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-07-15
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: P. van Limburg Brouwer, Het leesgezelschap te Diepenbeek. W. van Boekeren, Groningen 1848 (tweede druk) 
 
Zie: https://www.dbnl.org/tekst/limb006lees01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
        
        

    
        
    

{==V==} {>>pagina-aanduiding<<}

Een woord aan den lezer.

Het geschrift, hetwelk hierbij aan het Vaderlandsch publiek wordt aangeboden, is het laatste, hetwelk het als uit des Schrijvers eigene hand ontvangen zal. Toen hij, naar den menigmaal ondoorgrondelijken, maar altijd wijzen raad des Meeren, door eenen onverwachten dood aan zijne betrekkingen, aan de Groningsche Hoogeschool en de geleerde wereld, in en buiten het Vaderland, ontnomen werd, lag het niet alleen gereed, en voor de pers bestemd, maar had het die reeds voor een groot gedeelte verlaten. Wanneer ik thans de zorg voor de voltooijing der uitgave heb op mij genomen, dan is het met diepe droefheid, omdat het mij voor den geest roept, dat wij hem verloren hebben; maar tevens met een weemoedig genoegen, dewijl het mij de gelegenheid geeft, mijnen naam nevens den zijnen in het openbaar te doen verschijnen, als ten zinnebeeld der naauwe betrekking, die ons in het leven aan elkander verbond.
Onnoodig mag het geacht worden, over den aard van het geschrift hier uit te weiden. Het spreke voor zich zelf, en de naam des Schrijvers zij het tot genoegzame aanbeveling. Dit alleen wil ik er bij opmerken: het boek is geheel het uitvloeisel van zijne persoonlijkheid. Zijn naam behoefde het titelblad niet te versieren, om het als eene vrucht van zijnen geest te doen onderken-
{==VI==} {>>pagina-aanduiding<<}
nen. Wie hem, hetzij in persoon, hetzij uit zijne geschriften, gekend heeft in zijn diep en levendig gevoel; in zijne behoefte, om zich te uiten en mede te deelen; in zijne liefde voor waarheid en regt; in zijne prijsstelling op ernstig onderzoek, en eigene onbevangene overtuiging; in zijnen afkeer van alles, wat naar aanmatiging en overheersching zweemt; in het eigendommelijke eindelijk en puntige van zijn vernuft, hij had met het Leesgezelschap te Diepenbeek slechts even kennis behoeven te maken, om te weten, aan wien hij dat meesterstuk, in zijne soort, te danken had. Er zullen er zijn, (hoe kan het bij Satyre, als deze, anders?) die er zich bezwaarlijk mede kunnen vereenigen, ja, die er zich aan stooten, voor den onbevooroordeelden lezer zal het hoek zelf overvloedige proeven opleveren, dat in des Schrijvers hart evenveel liefde woonde voor Christus en Zijn Evangelie, gelijk hij het verstond, als zijn verstand met rijke Godsdienstkennis versierd was.
Amsterdam Augustus 1847.

g.a. van limburg brouwer.



{==1==} {>>pagina-aanduiding<<}

Eerste hoofdstuk.


Kapitein van Berkel en zijne dochters.

In de nabijheid van het fraai gelegen dorpje Diepenbeek, in de provincie Gelderland, verheffen zich uit een groep hooggetopte eiken en iepen twee torentjes, behoorende aan een gebouw, dat, weleer een groot kasteel, thans, voor de helft afgebroken, voor de andere helft in een smaakvol buitenverblijf herschapen is. Dit kasteel, nog steeds bekend onder den eerwaardigen naam van het slot Ammerstein, was nu twee jaren geleden, en is waarschijnlijk nog, de woning van een' oud-zeekapitein, een' man, die vele steden en volken gezien had, en de harten der menschen beproefd. Nog zeer jong, als ligt matroos, begonnen, had kapitein van Berkel de zoo moeijelijke kunst van gehoorzamen, op eene soms wel wat gevoelige, maar toch voor een jong mensch zeer profitabele, wijze geleerd; vervolgens was hij, na verscheiden reizen naar Oost en West, ook naar de Middellandsche zee, gedaan te hebben, derde stuurman, en zoo tweede en eerste geworden, waarna hij, het opperbewind over

{==2==} {>>pagina-aanduiding<<}

eenen bodem verkregen hebbende, in deze hoedanigheid nog verscheiden malen denzelfden weg heen en weêr voer, dien hij reeds zoo goed, in zijne mindere qualiteiten, had leeren kennen, en dit zoo dikwijls dat hij, eindelijk overtuigd geworden dat het in een goede haven toch beter is dan altijd op zee te zwalken, zijne reeders bedankt had, en zich op het zoo even vermelde kasteel Ammerstein gevestigd.
De menigvuldige gevaren, die kapitein van Berkel gelukkig had doorgestaan, en over 't geheel zijn onrustig leven hadden hèm bijzonder geschikt gemaakt voor het genieten van de stilte en de rust van eenen beperkten en huisselijken kring. Kapitein van Berkel was niet als die weeke troetelkinderen der fortuin, die zuchten bij de geringste bezigheid, en die, als zij niets tè doen hebben, zich doodelijk vervelen. Hij was gelijk aan den jager, die, na een' vermoeijenden dag, zich, in een behagelijk niets doen, voor zijn vuur nedervlijt, zonder eenige andere bezigheid dan het rooken zijner pijp, en het uiten van eenige vriendelijke woorden, aan zijne honden gerigt, die, even werkeloos als hij, op de plaat aan zijne voeten uitgestrekt, al blazende en snuivende het zalige der rust des te beter schijnen te genieten, nu zij die met hunnen gebieder en heer mogen deelen. Een mensch, die zijne vorderingen op den levensweg gewoon is af te meten naar het aantal der door hem aangeleerde talen of uitgelezen boeken, kan zich van het genoegelijke van zulk eenen toestand geen denkbeeld maken. Zoo iemand kan niet begrijpen dat 'er voor den menschelijken geest eenige andere werkzaamheid zou kunnen bestaan, dan schrijven of

{==3==} {>>pagina-aanduiding<<}

lezen. In onzen kapitein althans zou men zich zeer vergissen, indien men daaruit dat hij weinig las of schreef, zou willen opmaken dat zijn geest niet werkzaam was. Schrijven had hem altijd veel moeite gekost. Toen een zijner reeders zich eens beklaagde zoo zelden tijding van hem te krijgen, antwoordde hem de kapitein: Gij hebt goed praten, maar gij moest eens zien wat het mij kost een' brief bijeen te krijgen. Voor u lieden, die den ganschen dag op uw kantoor zit te krassen, is dat niets: ik zweet 'er altijd zoo van, dat ik 'er nooit aan denken kan, dan op zeer hooge breedten. Gij moogt het gelooven of niet, maar zoolang ik nog beneden de 60 graden noorder- of zuider-breedte ben, kan ik, in mijne kajuit, met de ramen open, geen brief aan u (als het ten minste iets meer zal zijn dan een vodsig kattebelletje) klaar krijgen, of de rok moet 'er bij uit.
Lezen ging beter. De kapitein had zelfs, voor een zoo practisch werkzaam mensch, veel gelezen; en nu, in zijn otium, las hij, in de winteravonden ('s zomers las hij nooit) ten minste anderhalf uur, zonder zijne oogen op te heffen. Van Kok, Vaderlandsch Woordenboek, had hij toch, in een jaar, de halve A uitgelezen; dat zijn twee deelen. Evenwel, menigeen zal het weinig vinden. En toch, zoo ik zeide, de geest van kapitein van Berkel was in 't geheel niet werkeloos. Denken durf ik het haast niet noemen, omdat hij zelf het (misschien uit nederigheid) dien naam niet wilde geven; maar, hetzij men het herinneren, herdenken, recapituleren, of hoe ook, noemen wil, zijn geest deed iets, daar kan men

{==4==} {>>pagina-aanduiding<<}

zich op verlaten; en die werkzaamheid stelde hem in staat, gansche uren achter elkander, onder zijne veranda te zitten, zonder eenige andere uitwendige bezigheid dan het ophalen en uitblazen van den rook uit eene énorme meerschuimer pijp, en het van tijd tot tijd bekijken van dezen indedaad fraaijen kop, om te zien hoe ver hij al was.
De kapitein was overigens, zoo als zeelieden dit meer zijn, in huis zeer schikkelijk, schoon somtijds wel eens wat bemoeiziek, vooral ten opzigte van het eten, gelijk hij ook, aan boord, den kok altijd geducht had nagereden, maar met dat al de beste huisvader van de wereld. Slechts nu en dan, als hem het regter been, waar hij eens een' engelschen kogel in gekregen had, met verandering van weêr, wat stak, verloor hij die gelijkmatigheid wel eens, die hem anders kenmerkte. Ook kon hij, ten opzigte van die onderwerpen, waaromtrent zijne opinie gevestigd was, niet gemakkelijk tegenspraak velen. De kapitein was, onder andere, een verklaard voorvechter van het golvenstillend vermogen van de olie, en - van de noodzakelijkheid van de formulieren van eenigheid in de kerk. Het eerste was niet anders dan het gevolg eener veeljarige ondervinding (Wist de heer van Beek eens welke kostbare proefnemingen kapitein van Berkel hem zou kunnen leveren!)... Het andere, schoon in een minder naauw verband met 's mans vak, werd echter door hem daarop zeer vernuftig toepasselijk gemaakt.
Praat mij niet van uwe nieuwigheden, zeide hij meermalen, wanneer hij iemand hoorde, dié (zoo als men gewoonlijk zegt) wat liberaal was op het

{==5==} {>>pagina-aanduiding<<}

stuk van godsdienst. Bewijs mij eerst dat ik op zee te regt kan, zonder kompas, en dan zal ik u toestemmen dat wij de formulieren wel kunnen missen. Een mooi ding, als gij den wegwijzer voor u hebt liggen, liever zelf op goed geluk in zee te steken! Den loots van boord te zenden, op een onbekende kust! Uwe oogen toe te doen, als gij niet anders te doen hebt, dan de kaart te raadplegen, die anderen voor u gemaakt hebben, en waar alle bogten van de kust, alle ondiepten, alle stroomen, duidelijk op zijn aangewezen!
Uit dit staaltje van 's mans redenering ziet men tevens dat de kapitein met de formulieren niet daarom ingenomen was, omdat hij 't 'er mede eens was, maar alleen omdat hij, als hij 't 'er niet mede eens was, zelf zou moeten doen wat hu reeds anderen voor hem gedaan hadden. De goede man haatte niets meer dan stranden ploegen, zoo als hij het uitdrukte.
Wij hebben ons misschien al wat lang bij den kapitein opgehouden. Maar hij was het hoofd des huizes, en verdiende dus eene bijzondere melding. Het zou de vraag zijn of wij onzen lezers dienst doen zouden met de belofte van korter te wezen over de andere leden des huisgezins, wanneer wij hun zeggen dat deze waren de twee zeer beminnelijke dochters des kapiteins, de eene Charlotte genaamd, en nog ongehuwd, de andere Esperança geheeten, en, schoon jonger dan hare zuster, gehuwd met eenen zeeofficier, den luitenant Weenink. Het was nu twee jaren geleden dat dit huwelijk, tot groot genoegen van Papa van Berkel, zijn beslag gekregen had. Het had echter het gewone inconvenient van een

{==6==} {>>pagina-aanduiding<<}

huwelijk met eenen zeeman, namelijk dat de gelieven elkander, gedurende een' geruimen tijd, alleen door brieven van hunne wederkeerige genegenheid konden verzekeren. Esperança bragt dezen weduw-staat grootendeels bij haren vader, gedeeltelijk ook bij hare schoonmoeder, mevrouw Weenink, te Amsterdam, door. Nu was zij ook weder om dezelfde reden op Ammerstein.
Charlotte en Esperança waren beide bevallig en beminnelijk, maar op eene zeer verschillende wijze. Elk die haar zag, zou zeker, als daar termen toe waren, de keuze angst gebaard hebben; want het was moeijelijk te zeggen wie van beide de schoonste was. Maar dat schoon, gelijk ook beider geheele voorkomen, verschilde zoo zeer, dat niemand haar voor zusters zou hebben aangezien. Zij waren het trouwens ook maar half. Om dit te begrijpen, moeten wij nog eens weder tot den kapitein terugkeeren. Deze had, zoo als dit bij zeelieden meer plaats heeft, vrij lang gewacht eer hij trouwde, en zijne vrouw nog minder weken gezien, dan hij jaren met haar getrouwd was geweest. Hij had haar opgedaan te la Rochelle, waar hij met storm en een ontramponeerd schip was binnengeloopen, en, ten gevolge van de noodige reparatieën aan zijnen bodem, langer was opgehouden geworden dan hem toen lief was. Of deze vertraging zelve en de verveling daaruit ontstaan den kapitein 'er toe gebragt hebben, om, bij wijze van tijdverdrijf, intusschen te gaan vrijen, of dat dit een gevolg geweest is van eene toevallige ontmoeting en onverwacht opgekomen verliefdheid; zouden wij niet stellig durven beslissen. Maar dit is zeker dat, even

{==7==} {>>pagina-aanduiding<<}

zoo verlangend als de kapitein in den beginne geweest was om la Rochelle te verlaten, hij even zoo begeerig was om 'er te blijven, toen hij het beminnelijke meisje had leeren kennen, dat vervolgens zijne vrouw geworden is. Men verhaalt daarvan zelfs eene bijzonderheid, die den man geheel kenmerkt. Onder andere averij, had hij ook het ongeluk gehad zijn' fokkemast over boord te zeilen. Dit had hem zoo verdroten, dat hij verklaard had de zeilen liever aan een' slechten noodmast, dien hij aan boord had, te willen aanslaan, dan te wachten tot dat men hem te la Rochelle een' nieuwen mast bezorgde. En desniettemin was 'er, na die kennismaking, van welke wij spraken, in zijn oog geen mast te vinden, die hem leek. Aan alle ontbrak wat. De stuurman, die wel zag dat de kapitein spijkers op laag water zocht, maar niet wist waar hem de schoen wrong, meende eerst dat de goede man niet wel bij 't hoofd was, tot dat eindelijk eene toevallige ontmoeting met den kapitein, in gezelschap zijner beminde Charlotte, hem uit den droom hielp.
Deze Charlotte nu was de moeder geweest van des kapiteins oudste dochter, welke hij, uit liefde voor zijne echtgenoote, denzelfden naam gegeven had. Geweest, moeten wij, helaas, zeggen, want slechts weinige jaren had hun echtgeluk geduurd, toen het lieve vrouwtje zeer onverwacht overleed, en wel terwijl de kapitein zich in de Oost bevond. De droefheid, die de brave man gevoelde, toen hij, te Amsterdam, waar hij zich nedergezet had, terugkomende, zijn huis ledig vond (daar eene bloedverwante het nog kleine dochtertje zoo lang hij zich aan

{==8==} {>>pagina-aanduiding<<}

huis genomen had), was zoo groot, dat hij (gelukkig - niet zwoer) maar toch stellig beloofde, geen vrouw meer te zullen aanzien, nu hij zijne aangebeden Charlotte niet meer in het land der levenden had mogen aanschouwen. Wij willen 'er den wel-meenenden zeebonk geen misdaad van maken, maar wij moeten erkennen dat hij hierin niet consequenter handelde, dan in het geval van de fokkemasten, gelijk trouwens daaruit genoegzaam blijkt, dat (zoo wij reeds zeiden) dit tweede kind jonger was dan Charlotte.
Maar, hoe 't eigenlijk met de moeder van dit meisje gesteld geweest is, zelfs wie zij was, dit behoort ook weder tot die gedeelten dezer geschiedenis, die voor ons zelve in het duister schuilen. Dit alleen is 'er van bekend dat de kapitein, na Texel verlaten te hebben zonder een enkel vrouwelijk wezen aan boord, dan die tot het redelooze vee behoorden, na een afwezen van anderhalf jaar, uit de West terugkwam met eene oude mestische vrouw, die een allerliefst klein meisje op den arm droeg, welk klein meisje Esperança genoemd werd, en dat de kapitein, zonder iemand verder daar eenige rekenschap van te geven, aan alle menschen zeide dat dit kind zijn dochtertje was, gelijk hij het dan ook, steeds ouder opzigt van die mestische, die haar bonne of oppaster scheen te zijn, in huis nam en met Charlotte liet opvoeden; welke laatste, toen nog te jong om te begrijpen dat de kinderen anders in huis komen, dan zoo als de brieven of boodschappen, niet aarzelde de kleine Esperança als haar zusje te erkennen, en ook nimmer daarover nader-
{==9==} {>>pagina-aanduiding<<}
hand eenige aanmerking gemaakt heeft. Het gaf eerst wel eenig gepraat in de buurt, en aanleiding tot allerlei uiteenloopende gissingen, zoodat de een het meisje voor het kind van een gemeene slavin, de ander het voor de dochter van eene indiaansche prinses hield: maar, daar 'er kort daarna weder iets anders gebeurde, dat de tongen stof gaf, liet men eindelijk kapitein van Berkel, met de beide kinderen die hij verkoos als zijne dochters te erkennen, in vrede naar Gelderland vertrekken, en vergat men weldra dat men 'er ooit over gepraat had.
Op het oogenblik, waarop onze geschiedenis een' aanvang neemt, was Charlotte twee-en-twintig jaren oud, Esperança twintig.
Het bezwaar dat 'er altijd voor een' schrijver in gelegen is, om den lezer, in een boek zonder platen of portretten; een denkbeeld te geven van het uiterlijk voorkomen zijner personen, wordt hier eenigermate minder, daar wij deze beschrijving bij vergelijking kunnen opmaken. Men zal daardoor, wel is waar, nog niet geheel ontheven worden van de noodzakelijkheid om zijne verbeeldingskracht een weinig in te spannen, maar men zal toch niet enkel en alleen aan hare wilde sprongen worden overgelaten, vooral wanneer men in het oog houdt dat die verbeelding zich altijd iets voortreffelijks, iets behagelijks, dient voor te stellen.
Wanneer wij dan zeggen: Charlotte was de langste, Esperança de dikste, dan zal, hopen wij, geen lezer daardoor verleid worden zich de eerste al te lang, de laatste al te kort, de eerste al te mager, de tweede al te vet voor te stellen. Charlotte was

{==10==} {>>pagina-aanduiding<<}

wel iets grooter dan Esperança, Esperança wel iets steviger dan Charlotte: maar, wanneer men ze niet bij elkander zag, zou 't niemand in de gedachte komen op lengte of dikte eenige aanmerking te maken; en, al stonden zij naast elkander, dan vond men toch dat Charlotte de eenigzins sterker ligchaamsbouw van Esperança evenmin beter zou gestaan hebben, als deze de langere hals en het dunner middel van Charlotte.
Ik ga dus onbeschroomd voort. Charlotte, zeg ik, was de langste, Esperança de dikste; Charlotte had hooger voorhoofd, Esperança kleiner mond, Charlotte zachter haar, Esperança fraaijer wenkbraauwen, Charlotte fijner neus, Esperança voller hals. De oogen en de uitdrukking van het gelaat moet ik afzonderlijk beschrijven. De oogen van Charlotte waren blaauw, schoon hare lokken bijna bruin waren. Zij hield ze meestal nedergeslagen, en dan had haar gelaat eene uitdrukking van zachten ernst, die ook den stoutste eenigen schroom inboezemde; de opslag dezer oogen was daarentegen zoo innemend, zoo aanvallig, zelfs zoo teeder, dat deze den wereldling tot gansch andere gedachten bragt, terwijl hij den vrome deed beven voor de verwoestingen die zulk een verleidende blik in de harten der ongewapende en ligt te bewegen jeugd zou kunnen aanrigten. De oogen van Esperança stonden altijd open; maar de indruk, dien zij maakten, was daarom niet minder beslissend, dan die welken door de spaarzame en soms onverwachte blikken van hare zuster werd te weeg gebragt. De oogen van Esperança waren zwart,

{==11==} {>>pagina-aanduiding<<}

levendig, en diepdoordringend. De uitdrukking derzelve werd nog vermeerderd door den bijzonderen tint van hare gelaatskleur. Men kon het Charlotte, in weêrwil van hare blaauwe oogen, wel aanzien dat hare moeder niet in ons waterland geboren was; maar zij had toch de fijne doorschijnende huid onzer hollandsche schoonen, en wel zoo fijn en doorschijnend, dat men 'er zich in bedriegen zou. Bij Esperança was dit onmogelijk. Haar kleur was niet wat men gewoon is blozend te noemen, en toch kon men het haar aanzien dat zij gezond, zelfs sterk, was. Diegene mijner lezeressen, die wel eens eene quarteronne gezien hebben, zullen zich het beste denkbeeld van die kleur kunnen maken. Quarteronnes zijn vrouwen geboren uit een' europeschen vader en eene mulattin. Deze vrouwen zijn soms zeer blank, en toch is 'er een tint in dat wit, die aan den gekleurden oorsprong herinnert, maar een tint die, met het doorschijnend frissche jeugdige bloed, een kleur vormt, die alleen der bloeijendste gezondheid en kracht eigen zijn kan. Daar was ook in Esperança's oogen niet alleen niets hollandsch, 'er was iets oostersch in, iets spaansch, iets - vreemds, in een woord, maar iets dat nog vrij wat meer bezorgdheid bij gemoedelijke menschen zou kunnen opwekken, dan die smachtende blik van Charlotte. Ik zou de oogen van Esperança dartel noemen, hadden ze niet tevens iets zoo liefs en goedhartigs gehad, dat dit de voorstelling van vermetelheid of baldadigheid (indien die door het doordringende en schijnbaar uittartende van haren blik een oogenblik mogt verwekt zijn ge-
{==12==} {>>pagina-aanduiding<<}
worden) terstond plaats deed maken voor een zachter en bevredigender, maar niet minder levendig, gevoel.
Ziet daar nu mijne beide dames van buiten. Van binnen verschilden ze nog meer. Maar dit verschil hier dadelijk op te geven acht ik onnoodig. Men zal het spoedig genoeg uit het verhaal leeren kennen.




{==13==} {>>pagina-aanduiding<<}

Tweede hoofdstuk.


Diepenbeek en Ds. Petrus Hamer zaliger.

Diepenbeek was een dorp dat, ten opzigte van de vorderingen die de negentiende eeuw gemaakt heeft, in verlichting en beschaving, wel niet volstrekt had stil gestaan, maar dat toch, daar het nog al afgezonderd lag, bijlang niet in alles gelijken tred gehouden had met andere oorden van ons vaderland.
De inwoners waren grootendeels arbeiders of handwerkslieden. Eigenlijk gezegde boeren waren 'er weinig, en, die 'er waren, weinig gegoed. Deze menschen zouden, al hadden zij meer aanraking met het beschaafde Europa gehad, dan nu het geval was, waarschijnlijk toch niet veel deel aan de algemeene voorwaartsche beweging van dat werelddeel genomen hebben. Zij deden dan ook bijna in alles wat hunne vaders gedaan hadden, en, daar die vaders gedaan hadden zoo als de grootvaders, zoo behoeft 'er niet veel doorzigt toe om te begrijpen dat de kleinzonen ook van deze niet veel verschilden. Maar, behalve deze

{==14==} {>>pagina-aanduiding<<}

inwoners, had Diepenbeek natuurlijk ook een' burgemeester, een' meester, dat is te zeggen een' chirurgijn, of liever een' man, bij wien de Diepenbeekers des zaturdagsavonds zich verzamelden om hunne ruwe kinnen een meer zondagsch voorkomen te doen erlangen, en nog een' derden meester, den onderwijzer der jeugd. Deze drie maakten, in de hervormde gemeente, van de meer bejaarden, met onzen kapitein, de notabelen van het dorp uit. Immers de laatste, schoon niet in het dorp zelf wonende, lag 'er zoo digt bij, dat hij volkomen als een Diepenbeeker werd aangemerkt, gelijk hij dan ook tot de gemeente behoorde. Doch ik zeg met opzet, onder de meer bejaarden; want, behalve de bovengenoemde, was er nog een inwoner, die, schoon in jaren bij alle ten achteren, hun in beschaving, kunde, geleerdheid, verre voor uit was. Deze jongeling was de zoon des burgemeesters, de veel belovende Willem de Lange. Willem de Lange had Fransch en Duitsch, en vervolgens de oude talen, geleerd, en was nu reeds in het vierde jaar zijner studie. Hij studeerde te Utrecht in de theologie. Men zal wel begrijpen dat, welke ook de verdiensten mogen geweest zijn van de drie bovenvermelde meesters, ten opzigte van de intellektuele en materiele beschaving van Diepenbeek, de krachtigste impulsie te dien opzigte van Willem de Lange kwam. Indedaad, van het oogenblik af dat hij voor het eerst met de vacantie van Utrecht was 't huis gekomen, was 'er in Diepenbeek veel, zeer veel veranderd. Sigaren had men 'er nooit gezien, behalve op het kasteel (zoo heette de woning van den kapitein): Willem was

{==15==} {>>pagina-aanduiding<<}

de man, wien de eer toekomt dit artikel van weelde het eerst aan de Diepenbeekers te hebben leeren kennen. Meester Peperkamp (dit was de naam van den onderwijzer der jeugd) was de eerste die het waagde zulk een ding aan te steken en half uit te rooken. Hij deed dit, met het komfoortje voor zich, uit vrees dat de afvallende asch het gebloemde tafelkleed branden zou, met de beide armen leunende op de tafel en zonder ophouden trekkende, waardoor hij weldra, als de Raphael in den Gijsbrecht van Aemstel, in eene digte wolk gehuld werd, tot dat hij eindelijk het ding in het komfoor kwakte, en, opstaande, als een blindeman rondtastte om zijn' zakdoek te vinden, daar zijne oogen geheel door den sterken rook verblind waren, en het vocht daaruit tappelings langs zijne wangen liep.
Het was van onheugelijke tijden herwaarts de gewoonte op Diepenbeek dat de vrouwen, als zij naar de kerk gingen, kussens en stoof medenamen, of zich die door de meid lieten nadragen, namelijk als zij een meid hadden. Sedert Willem zijne moeder verhaald had, hoe men dat in Utrecht deed, liet men ook op Diepenbeek de kussens op de stoelen liggen. De stoven gingen echter altijd nog heen en weder. De voorname reden hiervan was dat 'er hengsels aan die stoven waren, en men niet regt wist wat men daarmede doen zou, als men de stoven niet droeg.
Eene groote verbetering, van welke almede aan Willem de eer toekwam, was het oprigten van een leesgezelschap, van hetwelk hij zelf dan ook de Directeur en de Thesaurier tevens werd, waarvoor

{==16==} {>>pagina-aanduiding<<}

hij wetten opstelde, en waaraan hij boeken verschafte, zijnde dezelfde die in zijn eigen leesgezelschap te Utrecht gediend hadden, en die hier dan nog eens den toer deden. Bij iedere vacantie hield Willem, in de dan altijd bijeengeroepen vergadering, eene soort van kleine intree-, of, wil men, terugkomstrede, waarin hij voorloopig de nieuwe zaken vermeldde, die hij had opgemerkt, en met welke hij zijne mederburgers wenschte bekend te maken. De eerste dag na zulk eene t' huiskomst was dan ook een feestdag voor Diepenbeek. Het achtbaar dorpsbestuur, de kerkenraad, de kerkmeesters, alles kwam den student zijne opwachting maken, het nieuws vernemen dat hij medebragt, het verhaal hooren van zijne reis, van zijne ontmoetingen, en de geleerdheid bewonderen, die hij alweder sedert de vorige vacantie had opgedaan.
Men zal misschien eenigzins verwonderd zijn dat ik, onder de notabele en meer beschaafde inwoners, den predikant niet genoemd heb. Deze verwondering zou ophouden, wanneer men de Boekzaal van 1845 wilde raadplegen, waaruit blijken zou dat Diepenbeek toen vacant was. Het was toen namelijk omtrent een half jaar geleden dat de vorige domine was komen te overlijden. De ringbroeders preekten thans, elk op zijne beurt, in den annus gratiae, voor de weduwe. 'Er was echter een pastoor, gelijk 'er ook nog al veel Roomschen op het dorp woonden; maar, gelijk tusschen deze en de leden der hervormde gemeente juist niet altijd de beste verstandhouding heerschte, zoo kwam ook de pastoor, schoon anders in 't geheel niet bigot, en een gezellig mensch,

{==17==} {>>pagina-aanduiding<<}

met die dorpbewoners, die niet tot zijne gemeente behoorden, minder in aanraking, met deze uitzondering echter dat hij daarentegen op den besten voet stond met kapitein van Berkel, zoo zelfs dat hij bij dezen meermalen ter tafel genoodigd werd, en bijna dagelijks, een uurtje voor het eten, bij den kapitein koffijhuis ging houden, of, zoo als deze het noemde, zijn kloddertje kwam gebruiken.
Deze liberaliteit van den pastoor was des te meer in het oog loopend, daar de kapitein, zoo wij reeds deden opmerken, zeer vasthoudend was op het stuk van godsdienst, en vooral de Roomschen in 't geheel niet lijden mogt, grootendeels ten gevolge van eene dwaling waarin hij verkeerde, namelijk dat Roomschen en Jezuïten hetzelfde beteekende, gelijk hij gene dan ook altijd zoo noemde, als de pastoor het niet hoorde. De vriendschapsbetrekking - durven wij het naauwelijks noemen - maar de betrekking dan toch, tusschen deze beide, anders in stand, en, zou men zeggen, ook in gezindheden, zoo zeer uiteenloopende menschen, was echter op een' hechten grondslag gevestigd, bij den kapitein op den zoo natuurlijken trek tot gezelligheid, en op het behagen dat hij schiep in het vrolijk en onderhoudend gezelschap van den nog niet zeer bejaarden pastoor, die ook vrij wat van de wereld gezien had; bij den pastoor, volgens de getuigenis, daaromtrent door hem zelven aan zijne superieuren gegeven (die hem al een en andermaal over zijn' drukken omgang met den ketterschen kapitein hadden onderhouden), op de niet ongegronde hoop, die hij koesterde, dit afgedwaalde schaap in den schoot der kerk terug

{==18==} {>>pagina-aanduiding<<}

te brengen. Wij moeten 'er echter bijvoegen dat, zoo de brave man dit plan had, hij het zeer slim en met voorbeeldeloos geduld ten uitvoer bragt, want niet alleen had hij, de eerste maal dat het gesprek eene godsdienstige wending genomen had, de voorwaarde, hem door den kapitein gesteld, om nimmer over dit onderwerp te spreken, gaaf aangenomen, maar zich ook tot nog toe, een' enkelen keer uitgezonderd, wanneer hij 'er als bij toeval op kwam, stipt aan deze voorwaarde gehouden; terwijl hij desniettemin met niet minder naauwkeurigheid de klodderuurtjes van den kapitein waarnam, en even gedwee zich aan 's mans tafel liet vinden, wanneer deze hem daartoe deed uitnoodigen. Zelfs zou niemand, die hem daar zag, vermoed hebben dat hij 'er met eenig ander oogmerk kwam, dan om goed te eten en te drinken. Misschien meende hij dat deze zoo geheel christelijke zelfverloochening het beste middel was, om zijnen gastheer van den heilzamen invloed te overtuigen, dien de leer der alleenzaligmakende kerk op hare bedienaren uitoefent.
Doch, daar ons in 't vervolg de gelegenheid niet zal ontbreken om nader met den weleerwaardigen heer Labarius (dit was de naam van den pastoor) bekend te worden, willen wij nu eerst den staat van zaken in Diepenbeek, voor zoo verre het tot de hervormde kerk behoort, leeren kennen.
Wij zeiden dat het reeds menige vordering in beschaving gemaakt had. In een punt echter had het met de ontwikkeling van den geest der eeuw niet volkomen gelijken tred gehouden. Het is im-
{==19==} {>>pagina-aanduiding<<}
mers wereldkundig dat de leer der onvoorwaardelijke voorbeschikking bij voorbeeld, die der volstrekte lijdelijkheid van den mensch, die van de verzoening van God, als een vertoornd regter, niet, of althans zeer zelden, meer op de nederlandsche predikstoelen vernomen wordt, dat men 'er zich lang zoo krachtig niet meer over diegenen uitlaat, die den gereformeerden godsdienst niet belijden, dat de zoo genaamde controvers-predikatieën geheel uit de mode zijn, en dat de predikanten niet meer als gewapende strijders optreden om, met den catechismus in de hand, elk een met de krachtige en veelvermogende scheldnamen van ketter, van Pelagiaan of Sociniaan, te verpletteren, die van de leer der dordtsche vaderen een tittel of jota durft afwijken.
Wij hebben (dat wij dit in 't voorbijgaan zeggen) voorgenomen in dit verhaal ons met de grootste naauwgezetheid te bevlijtigen, om aan de eerste en dringendste verpligting van den geschiedschrijver, de onpartijdigheid, naar ons beste vermogen te voldoen. Wij bepalen ons diensvolgens tot een eenvoudig en onopgesmukt verhaal der daadzaken, zonder ons in eenig oordeel in te laten over de handelingen of gevoelens der menschen, welke 'er eene rol in spelen; waarom wij dan hier ook de door ons aangewezene verandering, welke de leer en leerwijze in onze nederlandsche kerk ondergaan hebben, eenvoudig als daadzaak vermelden, zonder ons, hetzij voor of tegen, partij te stellen. En in dit opzigt nu was Diepenbeek, schoon wel niet geheel en al stilstaande, echter niet zoo vlug

{==20==} {>>pagina-aanduiding<<}

met den steeds voortsnellenden tijdgeest meêgeloopen, ala menige andere gemeente in ons vaderland. Het was zelfs nog een aanmerkelijk eind ten achteren, en zou dit nog veel meer zijn (ten minste wat sommige leden der gemeente aangaat), ware niet de onlangs gestorven predikant een warm voorstander van het nieuwe licht geweest; hoewel dit, gelijk wij weldra zien zullen, aan den anderen kant weder vrij wat reactie gegeven had.
Hoe toch dikwijls kleine oorzaken groote uitkomsten kunnen te weeg brengen! De twee voorname oorzaken van dit verschil tusschen Diepenbeek en andere geldersche of stichtsche dorpen en steden, waren de taaije gezondheid van den voorlaatsten predikant en zijne zwakke stem. Om deze laatste wilde geen andere gemeente hem beroepen, en door de eerste werd hij belet te sterven, dat het eenige middel zou geweest zijn voor de gemeente van Diepenbeek om eens een' anderen domine te krijgen. Ik zeg dit evenwel niet om te kennen te geven dat zij zelve dit zoo sterk verlangde. De Diepenbeekers verlangden eigenlijk weinig. Zij behoefden niet eens te leeren vergenoegd te zijn in hetgeen zij waren: zij waren het als van nature. Genoeg, Ds. Petrus Hamer had langer dan een halve eeuw de gemeente van Diepenbeek geleerd en gesticht. In eene van zijne laatste predikatieën kon hij, zonder ijdele grootspraak, tot zijne toehoorders zeggen: Met deze mijne handen heb ik u alle gedoopt! Ds. Hamer was dan ook niet alleen de herder, maar ook bijna de vader van zijne schapen; en, gelijk sommige vaders zich wel eens, jegens

{==21==} {>>pagina-aanduiding<<}

hunne eigene kinderen, aan luimen overgeven, die zij, ten opzigte van andere jonge of oude lieden, weten in te houden, zoo ontzag vader Hamer zich ook niet zijne gemeente soms op eene wijze te berispen, die, naar de tegenwoordige denkbeelden, minder met de waardigheid van eenen leeraar en het deftige der godsdienstoefening overeenkomt. Dit hinderde echter de Diepenbeekers lang zoo niet, als een vreemde, die 't bij toeval hoorde, wel denken zou. Zij mogten, als zij den ouden heer des zondagsmorgens de deur van de pastorij zagen uitkomen ('er waren zoo eenige teekenen in gelaat en houding, waaraan zij dit altijd bemerkten), tot elkander zeggen: Jongens, dat zal 'er van ochtend weêr spannen; de oude is met het linkerbeen uit bed gestapt: maar zij hoorden alle zijne vermaningen met betamelijken demoed aan, zich zelve voorbehoudende, om 'er zich naar te gedragen, of niet. Niemand kwam het zelfs in de gedachte het den domine kwalijk te nemen, als hij eens, gelijk meermalen gebeurde, op den man af preekte, zoo als de Diepenbeekers het noemden, dat is, wanneer hij, om alle misverstand voor te komen, zijne toehoorders bij name aansprak, als hij hun hunne fouten onder het oog bragt. Het onaangename, dat daarin mogt gelegen zijn, werd merkelijk getemperd door de loffelijke onpartijdigheid die de brave man hierbij altijd in acht nam. Men begrijpt ook ligt dat zulke apostrophen veel van het drooge en vervelende wegnamen, dat anders predikatieën wel eens hebben. Buitendien, de Diepenbeekers waren over 't algemeen niet zeer aandoenlijk. Hun gelaat behield steeds dezelfde

{==22==} {>>pagina-aanduiding<<}

kleur, ook al wierden hun zaken voorgeworpen, die een fijner georganiseerde huid geheel van tint zouden hebben doen veranderen. De meisjes alleen sloegen in zulk een geval de oogen neder. De mannen en de jongens bleven altijd op hetzelfde punt staren, waar zij op gekeken hadden, toen de preek begon.
Voor 't overige had de langdurige omgang tusschen leeraar en gemeente eene zekere gemeenzaamheid te weeg gebragt, die menig een', met de Diepenbeeksche kerk onbekend, eenigzins vreemd zou voorkomen. Soms toch gebeurde het dat de domine, midden in zijn voorstel, ging zitten, om wat uit te rusten, en zijne toehoorders in de gelegenheid te stellen het gehoorde te overwegen. Ds. Hamer ontzag zich ook nooit, op den predikstoel, zijne aanmerkingen over zaken mede te deelen, die in geen verband hoegenaamd stonden met zijn onderwerp, of zijn verlangen naar iets te kennen te geven, bij voorbeeld, om een raam open te zetten of te sluiten, om zijn' zakdoek eens op te rapen, als hij dien, in zijn' ijver, had laten vallen; want hij had, tot zijn' laatsten tijd toe, eene magtig levendige voordragt. Slapen konden de toehoorders nooit; dit liet Ds. Hamer niet toe. Zoodra 'er eenen de oogen beschoten, werd zijn buurman verzocht hem een' duw te geven. Deze gemeenzaamheid nu bragt dan ook te weeg, dat de toehoorders, die aangesproken werden, soms antwoordden; niet (dit moet men erkennen) op eene onbetamelijke wijze, of om met domine te twisten, maar alleen als de waardige man zich, hetgeen wel eens gebeurde, in den persoon vergiste. Het ergst was dit altijd na de

{==23==} {>>pagina-aanduiding<<}

kermis; want, met al de vaderlijke zorg die Ds. Hamer voor de hem toebetrouwde schapen droeg, was het hem moeijelijk in dien tijd precies te weten wie al of niet op een' gegeven avond dronken geweest was, of wat te veel met de meiden gestoeid had, of eenig ander exces bedreven.
Doch, hoe men ook over de leerwijze van Ds. Hamer denken mogt, zijne leer was zuiver als glas, dat is te zeggen, rein Dordtsch; niet Dordtsch, zoo als de schrijvers van het Adres aan de Hervormde Gemeente in Nederland pretenderen te zijn, maar geheel onvermengd en onverzettelijk zich vasthoudende aan de Canones onzer gereformeerde religie, hetgeen men zelfs van gezegde, anders zeker zeer orthodoxe, mannen niet altijd zeggen kan. Ds. Hamer had dan ook de gewoonte, zelfs buiten den catechismus, meer dogmatiek, dan moraal, te prediken. Kort voor het aannemen behandelde hij altijd, in zeven predikatieën, de zeven hoofdgoederen van het Genadeverbond, de Koeping, het Geloof, de Wedergeboorte, de Regtvaardigmaking, de Heiligmaking, de Belofte, en de Verheerlijking. Menige preek werd ook besteed tot het bestrijden van verschillende ketterijen. De Socinianen, heele, halve, en kwart Pelagianen, de Arminianen, soms zelfs secten die alleen bekend zijn bij menschen, zeer geoefend in de kerkelijke geschiedenis, kregen alle hun beurt. Bij zulke gelegenheden behoefde de ijverige man niemand te laten aanstooten. Dan was het zelfs den dodderigste niet mogelijk een oog toe te doen. Eens zelfs deed een der toehoorders (een geestige kwant) de overige opmerken dat domine toch een' goeden naam droeg. En niet

{==24==} {>>pagina-aanduiding<<}

ten onregte, want men zou zijn gesticuleren bij die gelegenheid met volle regt hameren hebben mogen noemen.
Het zal wel geen betoog behoeven dat, indien alle gemeenten in ons vaderland predikanten gehad hadden als Ds. Hamer, die beweging, welke 'er thans in onze kerk heerscht, nimmer zou ontstaaii zijn. De Diepenbeekers hadden dan ook dit onweder rondom zich hooren woeden, zonder 'er zich over te bekommeren, of liever zonder 'er eens op te letten; zij waren gerust en veilig als op een' hoogen burg. Wie toch kwam in het afgelegen Diepenbeek, waar geen straatweg doorloopt, waar geen groote buitenplaatsen zijn, dat geen groote stad in zijne nabijheid heeft; en hoe zelden ging een der Diepenbeekers eens naar Arnhem of Utrecht, behalve dat zij daar dan toch ook nooit kwamen om te hooren prediken. Dat hadden zij t' huis, meenden zij, zoo goed als 't ergens gedaan kon worden. De Diepenbeekers behoefden zich niet af te scheiden, want zij waren met de verkondigers der nieuwe leer nimmer in aanraking geweest, of liever hadden 'er nooit iets van gehoord. Te Diepenbeek predikte en catechiseerde en dacht men nog volkomen zoo, als men dit deed ten tijde van Gomarus en Dogerman.
Maar, wat is bestendig op deze aarde! De dagen van Ds. Hamer waren vervuld; en hij werd vergaderd tot zijne vaderen. De keuze van een' nieuwen predikant veroorzaakte eene beweging in het stille Diepenbeek, zoo als 'er in jaren niet gezien was. Men zegt zelfs dat de leden van den kerkenraad zich bij hunne naaste buren in den ring moesten laten onderrigten, hoe men in zulk een ge-
{==25==} {>>pagina-aanduiding<<}
val handelt. Het beroepen van een' predikant was eene gebeurtenis, die alleen tot de historische herinneringen der jeugd van zeer bejaarde gemeenteleden behoorde. Het duurde dan ook lang eer men met dit werk gereed was; en, toen men eindelijk eene keuze gedaan had, duurde het zeer kort, of men had berouw van den nieuwkoop, zoo als de Diepenbeekers het noemden. Hetgeen den kerkenraad in zijne keuze bepaald had, was voornamelijk de stem, wijl Ds. Hamer hierin, zoo wij zeiden, niet uitmuntte. Over de preekwijze werd bijna niet gesproken, over de leer nog minder; de goede menschen verbeeldden zich, in hunne eenvoudigheid, dat, daar de leer nu eenmaal in den catechismus en in de geloofsbelijdenis stond, zij zeker geen' predikant konden krijgen, die daar van afweek; want hoe zou hij anders (dachten, zijj predikant hebben kunnen worden? Daar moest het provinciaal kerkbestuur voor zorgen. De kerkenraad had maar te letten op het uiterlijk en de voordragt, vooral op de stem. Om te dien opzigte een' goeden maatstaf te hebben, verwijderde zich, onder het preken van elken proponent, altijd een of twee der kerkenraadsleden, en gingen, de deur openlatende, zoo verre het kerkhof op, als zij de woorden van den prediker nog verstaan konden. Op het punt waar zij hem niet duidelijk meer konden hooren, zetten zij een stokje met zijn' naam 'er op. Dit deden zij met allen die hunne gaven te Diepenbeek kwamen ten toon spreiden, en zoo wezen deze zigtbare teekenen aan hoe verre ieders stem droeg. Men koos den proponent wiens stokje het verste stond.

{==26==} {>>pagina-aanduiding<<}

'Er was, wel is waar, ook bij dezen eene groote zwarigheid, maar die bestond bij alle. Immers geen der proponenten preekte zoo als Ds. Hamer zaliger; en dit heeft zeker veel toegebragt om de keuze moeijelijk te maken en te vertragen, daar men altijd in de hoop bleef leven eindelijk eens een' voorganger te vinden, die den eerwaardigen Hamer wat meer nabij kwam.
De nieuwe domine was een jong mensch die overal elders misschien uitmuntend zou voldaan hebben. Maar de Diepenbeekers waren verwend. In vergelijking met die krachtige schilderingen van Gods vreesselijken toorn over de zondaren en godslasteraren, met die akelig-verheven tafereelen van het laatste oordeel en de hel, met die anathemata uitgesproken over ketters en twijfelaars, kwamen de predikatieën van den jongen predikant hun verbaasd flaauw en zoetsappig voor. - Onze jonge domine preekt heel lief, hoorde men dan wel eens, maar 't is zoo lief, dat een mensch eindelijk niet meer weet waar hij met al die lievigheid heen zal. Altijd spreekt onze domine van Gods vaderlijke gezindheid. Dan zegt hij: God haat alleen de zonde, niet den zondaar; dan weder (wat nog erger is), in plaats van te leeren dat Gods toorn moet verzoend worden, en dat Christus het lam is, voor onze zonden geslagt, om Gods geregtigheid te voldoen, verhaalt hij ons dat wij ons met God moeten laten verzoenen. Wel nou kom an, een mooi stuk! En dan dat redeneren over de deugd, en over goede voornemens! Dat zijn wij zoo niet gewend van onzen braven Ds. Hamer zaliger. Bij hem hadden wij al dien omslag

{==27==} {>>pagina-aanduiding<<}

niet noodig. Die geroepen is en uitverkoren, die komt 'er van zelf; en die 't niet is, dien helpen goede voornemens toch niet veel; want God is het die in ons werkt, beide het willen en het werken. Wij zijn ellendige zondaars, die in de uiterste onmagt daar neder liggen; tot bevordering van onze bekeering, hebben wij niet de minste bekwaamheid in ons; wij zijn als leem in de hand des pottebakkers, die evenmin zelve iets vermogen, als een Moorman zijne huid veranderen kan, of een luipaard zijne vlekken: en dan komt die goede domine ons vragen, wat wij alleen van de vrije hartveranderende genade Gods moeten hopen, die God niet aan allen te geven besloten heeft, en die Hij ook aan niemand schuldig is.
Door deze en diergelijke opmerkingen kwamen de Diepenbeekers langzamerhand tot de overtuiging dat zij, wilden zij naar hun' zin zijn bediend geworden, toch nog een' anderen maatstaf hadden dienen te nemen, dan hunne stokjes; en, toen nu, na eenen slechts tweejarigen evangeliedienst in hun midden, de welmeenende liefdeprediker, zoo als zij hem noemden, tot groote smart van zijne jonge echtgenoote, door eene kwaadaardige ziekte van weinige dagen was weggerukt geworden, was het eerste woord bijna, dat meester Peperkamp eenen der ouderlingen, den timmerman Hartman, toevoegde: Ik had den man, in alle christelijke liefde, een langer leven gegund; maar, nu het den Heere behaagd heeft hem tot zich te nemen, nu moeten wij wat beter uit onze oogen kijken. - De ouderling was het volkomen met meester Peperkamp eens,

{==28==} {>>pagina-aanduiding<<}

en meende zelfs dat, gelijk het soms den Heere behaagt toe te laten dat zijne kinderkens op eenen dwaalweg gebragt worden, opdat alzoo hunne verstokte harten des te meer zouden vermurwd worden door de ware en onvervalschte leer, die uit God is, het zoo ook wel mogelijk was dat zij door den flaauwen kost, dien zij nu eenigen tijd gehad hadden, des te meer smaak zouden krijgen in het hemelsch manna, dat hun vroeger zoo rijkelijk was toegediend geworden.




{==29==} {>>pagina-aanduiding<<}

Derde hoofdstuk.


Willem de Lange en Lotje van Berkel. Eerste opening van de plannen van baas Hartman en meester Peperkamp.

Na de gegeven inlichting omtrent den stand van zaken in het dorp Diepenbeek, zal hetgeen nu volgt, vertrouwen wij, zeer gemakkelijk door onze lezers begrepen worden, waartoe wij echter nog eene bijzonderheid noodzakelijk achten, die wij, had het geheel aan onze keuze gestaan, zeker het eerst zouden vermeld hebben, maar die, om het gewigt der stoffe in het vorige hoofddeel behandeld, voor dit derde moest bewaard blijven.
Wij hebben de dochters van kapitein van Berkel beschreven; wij hebben ook gesproken van den jongen geleerden student Willem de Lange. Hadden wij van dezen gesproken in het eerste hoofdstuk, toen wij van de dames van Berkel gewag maakten, en niet bij gelegenheid dat wij over schoolmeesters en baardschrappers spraken, ik ben verzekerd dat elk

{==30==} {>>pagina-aanduiding<<}

lezer, of lezeres ten minste, zou vermoed hebhen dat 'er in onze geschiedenis iets van liefde zou inkomen. Wij hebben dit echter met opzet zoo ingerigt, om hun eene aangename verrassing voor te bereiden. Zeker toch verwacht niemand daar nu iets van te zullen hooren.
Willem de Lange en Lotje van Berkel hadden elkander als kinderen leeren kennen; en, daar 'er zoo veel menschen zijn, die elkander beminnen, zonder eenige kennis van elkanders karakter te hebben, is het geen wonder dat bij deze twee, die beide zeer beminnenswaardig waren, de liefde het gevolg was van de kennis die zij van elkanders gezindheden en inborst verkregen.
En zeker, elk die het kalm, effen, gelaat van den blonden Willem naast de zachte, indrukvolle, trekken der teedere Charlotte zag, zou ongetwijfeld moeten erkennen dat Willem en Lotje voor elkander geboren waren. Het waren twee zusterlijke zielen, nedergedaald van omhoog, om hier het verbond, reeds daar gemaakt, te hernieuwen en te bevestigen.
Hoe jammer dat wij (om onzen pligt als geschiedschrijver te vervullen) daar nu nog iets moeten bijvoegen dat lang zoo poëtisch niet klinkt; maar wij achten het een verraad aan onze lezers, hun iets te verzwijgen, wat maar eenigzins tot regt verstand van ons verhaal dienen kan. Men begrijpt wel dat de liefde van Willem en Charlotte geen geheime liefde was, en dat, zoo anderen ten minste tot het huwelijk de goedkeuring van wederzijdsche ouders noodzakelijk rekenen, zij zonder die goedkeuring elkan-
{==31==} {>>pagina-aanduiding<<}
der zelfs niet zouden hebben durven beminnen. Het was dus ook tusschen Willems ouders en onzen kapitein reeds uitgemaakt dat die jonge lieden een paar zouden worden, schoon het vrij wat moeite had in gehad den ouden heer de Lange zoo ver te brengen, dat hij zich ten minste niet volstrekt hier tegen verklaarde. Wij zullen weldra zien waarom. De kapitein had zeker liever gezien dat ook deze dochter met een' man van zijnen stand zich verbonden had. Een predikant bleef toch altijd maar een predikant, en een kajuitjongen zelfs kan nog eens admiraal worden. Maar de brave man had zelf te smartelijk ondervonden, hoe weinig tijd het zeemansleven overlaat voor het huisselijk geluk, om zijne zachte Charlotte aan de angsten en teleurstellingen van zulk een stormachtig huwelijksleven bloot te stellen. Hoe aangenaam hem het huwelijk van Esperança geweest ware, deze moest nu toch reeds ten tweede male haren beminden Weenink voor een' geruimen tijd missen; buitendien, hoe strikt ook op de disciplien, was de kapitein een veel te goed vader, om niet te begrijpen dat, als 'er geen gewigtige redenen tegen waren, zijne Charlotte het gelukkigst zou zijn met den man dien zij zelve koos. De moeder van Willem, die Charlotte steeds hartelijk bemind had, had eene andere beweegreden, die haar het huwelijk met dit meisje voor haren zoon als een uitstekend geluk deed beschouwen. Zij wist dat Charlotte's moeder eene gestrenge Calviniste geweest was, en dat Charlotte zelve in de ware leer was opgevoed. Wat kon dus voor haren zoon, een aanstaanden predikant, beter zijn dan eene zoo orthodoxe vrouw, die buitendien zoo lief

{==32==} {>>pagina-aanduiding<<}

was. Vader de Lange erkende dit laatste volmondig, want ook hij stelde hoogen prijs op de zuivere leer, gelijk wij weldra nader zien zullen, en toch had hij langen tijd veel zwarigheid in de voorgenomen verbindtenis gezien. Zijne opvoeding en stand maakten hem tot een' man van overleg en voorzigtigheid. Hij was geen boer, hij was geen Diepenbeeker, hij liet zich zelfs iets voorstaan op zijne afkomst, gelijk dit dan ook eene der redenen van zijne orthodoxie was. Wetende dat in den Haag niemand van eenigen stand kettersche gevoelens aankleeft, was hij overtuigd dat elk, die aan het hoofd eener gemeente staat, niet minder orthodox dan ministerieel behoort te zijn. Maar (en dit was wel de voorname reden van 's mans tegenzin tegen dit huwelijk), hoe fatsoenlijk ook, onze goede burgemeester was niet rijk. Het gebrek aan die voorzigtigheid, welke wij thans bedoelen, had de zaken van 's burgemeesters vader zoodanig verachterd, dat hij zelf, schoon gestudeerd, en in zijne jeugd voor de balie bestemd, al zeer verheugd was dit bnrgemeesterspostje met eenige andere baantjes, die hij 'er bij waarnam, te kunnen vereenigen, om hier, op het goedkoope Diepenbeek, van de wereld afgezonderd, met zijne vrouw en eenigen zoon ten minste het noodigste niet te ontberen. Het was dus ook geen wonder dat hij, door dit voorbeeld geleerd, 'er steeds ernstig op bedacht was om zijn' zoon, zonder dat het hem zelven veel kostte, aan een goed bestaan te helpen en zijne toekomst te verzekeren. Hij had de onbedachtzaamheid van zijn' vader te bitter geboet om niet alles in het werk te stellen wat in zijn vermogen was, ten einde te zorgen

{==33==} {>>pagina-aanduiding<<}

dat zijn zoon hem niet diezelfde verwijten zou kunnen doen. Voor de oude talen had hij hem aan Ds. Hamer toevertrouwd, een onderwijs dat bijna niets gekost had. De kosten der academie-studie werden grootelijks verligt door eene familie-beurs, en buitendien door de zuinigheid en regelmatige leefwijze van den braven Willem zelven. De stand, waarvoor deze van zijne vroege jeugd af aan eene roeping scheen gevoeld te hebben, opende wel geene zeer schitterende vooruitzigten: maar toch, als hij maar eens een plaats had (en de oude heer had, schoon verarmd, nog betrekkingen met collaties), was hij veel schielijker geholpen, dan een jong advokaat of doctor, die misschien jaren lang naar praktijk moet zuchten, en dan nog al dien tijd door vader onderhouden worden. Maar, waar de oude heer, als een fijn diplomaat, vooral zijne hoop op gebouwd had, dit was - een goed huwelijk. En of nu een huwelijk met de lieve orthodoxe Charlotte dien naam wel verdiende, dit was den ouden heer zeer problematiek. Kapitein van Berkel had, ja, behalve Charlotte, maar eene dochter, en nog wel van eene andere vrouw; hij leefde vrij goed: maar hij leefde toch bij voorkeur op het goedkoope Diepenbeek; hij was toch maar zee-kapitein geweest, had geen handel gedreven, niet gespeculeerd; en sommigen zelfs wilden wel zeggen dat hij beter zou doen met zoo goed niet te leven; eindelijk was het bekend dat Charlotte's moeder niets gehad had: - geen wonder indedaad dat de burgemeester begreep dat 'er wel beter partijen zouden te doen zijn. Meermalen had hij zijn' zoon hiervan een' wenk gegeven, en hem geraden te

{==34==} {>>pagina-aanduiding<<}

Utrecht maar eens goed uit zijn pogen te kijken; doch wat helpen zulke vermaningen bij de onervaren jeugd! Willem was nu eenmaal verliefd op Charlotte, en bij kon, zonder grootspraak, aeggen dat Charlotte hem gansch niet ongenegen was. Daarbij vroeg moeder de Lange hoe de zoon van een' dorpsburgemeester, een bewoner van het nederige Diepenbeek, een student in de theologie, die op een beurs studeerde, te Utrecht eene rijke vrouw zou krijgen, en waar hij eene vrouw zou krijgen, zoo orthodox als Charlotte. Buitendien, de kapitein mogt dan geen millionaris wezen (dit scheelde zeker veel): wie zegt juist dat hij toch niet een stuivertje heeft; hij leeft toch van zijne renten, enz. enz. In 't kort, Papa da Lange, schoon hij niets onbeproefd liet, om zijne echtgenoote en zijnen zoon tot betere gedachten te brengen, wilde de zaak niet tot het uiterste drijven; en zoo had hij dan eindelijk zijne toestemming gegeven, schoon met een beklemd hart, en heimelijk wenschende dat het lieve kind of wat minder mooi, of (in dit bijzonder geval) wat minder orthodox, ware.
Deze zaak was reeds zoo goed als geklonken, kort na dat Willem, op het einde van zijn tweede studiejaar, zijn propedeutisch examen summa cum laude had afgelegd. Vroeg genoeg, zal men misschien zeggen: maar Willem was niet vroeg begonnen te studeren, en waartoe een goede zaak langer uitgesteld dan noodig is. Ook had men 'er nog geen publiciteit aan gegeven, schoon niemand, op Diepenbeek althans, 'er onkundig van was. Op het tijdstip waarop onze geschiedenis begint (de zomervacantie

{==35==} {>>pagina-aanduiding<<}

van 1845) had Willem nu reeds twee jaren in die aangename betrekking met zijne Charlotte gestaan.
Na het gezegde, zullen wij den lezer wel niet behoeven te verzekeren dat de student buiten met verlangen gewacht werd; maar het is noodig hem te verwittigen dat ook nog door andere personen, dan door het lieve Lotje, reikhalzend naar hem was uitgezien. De Diepenbeekers moesten, zoo wij zagen, eene keuze doen, en wie zou hun daarbij beter kunnen voorlichten dan de waardige leerling van den ouwen domine, die zelf nu reeds twee jaren in de theologie gestudeerd had. Vooral was het meester Peperkamp, de boven vermelde onderwijzer der jeugd, die het gewigt hiervan inzag; en, hoe deftig ook en afkeerig van slinksche wegen, had meester Peperkamp zeer goed begrepen bij wie hij zich moest aanmelden, om bij den aanstaanden leeraar een gunstig gehoor te vinden.
Wij kunnen ons de moeite uithalen om te vertellen hoe meester Peperkamp dit aanlegde, daar de zaak duidelijk genoeg worden zal, wanneer wij de gevolgen van zijn beleid mededeelen.
Arm in arm gestrengeld, wandelden de twee zalige gelieven door de kronkelende lanen van het statig eikenbosch, dat zich op een' kleinen afstand achter het kasteel verhief, en hadden elkander reeds zoo dikwijls gezegd hoe verheugd zij waren elkander weder te zien, dat Charlotte, overtuigd dat daaromtrent nu wel bij geen van beide eenige twijfel meer kon overblijven, het gesprek op een ander onderwerp bragt, door te zeggen: Als gij nu uw candidaatsexamen in de theologie maar eens gedaan

{==36==} {>>pagina-aanduiding<<}

hadt, Willem, dan zoudt gij zeker niet lang naar een plaats behoeven te zoeken. - Willem begreep hare meening te goed, om eenige verklaring te behoeven; maar hij vond het veel te aardig om die uit Lotje's mond te hooren, dan dat hij niet zeer verbaasd: Hoe zoo? zou gezegd hebben. - Hoe zoo? Wel, begrijpt gij dat niet? En hiermede wendde zij hare schoone blaauwe oogen eerst naar den dorpstoren, dien zij in het gezigt hadden, en daarop tot haren vriend Willem, met eene vragende uitdrukking, zoo sprekend en tevens zoo bekoorlijk, dat deze geheel verrukt het meisje omhelsde, als ware hij reeds te Diepenbeek beroepen. - Ja, Lotje, hervatte hij, nadat dit élan voorbij was, met een' zucht, ja, was dat eens waar! Maar wij mogen niet al te gelukkig zijn. Heb ik niet al stof genoeg om Grod te danken! Hierop volgde al weder een sprekende gest, die wij nu, kortheidshalve, maar niet alle zullen vermelden. - Het is toch wel jammer, voer Lotje voort, vooral daar gij hier in de gemeente zoo bekend zijt, daar gij een leerling zijt van den goeden ouden domine, en daar het toch bitter ongelukkig zou zijn, als wij 'er weêr een' kregen, waar de gemeente zoo veel tegen had, als tegen den vorigen. - Dat zou het zeker; maar het zou de vraag zijn, of zij met mijn preken ook wel te vrede zijn zouden. - En waarom niet? Uwe verhandelingen bevallen immers altijd zoo goed. - Ja, maar verhandelingen zijn geen preken. Ik verzeker u dat ik werk zou hebben mijn' goeden ouden leermeester te evenaren. - Te evenaren? vroeg Lotje hier, terwijl zij, met dien bevalligen lach, die haar zedig madon-
{==37==} {>>pagina-aanduiding<<}
nakopje nog aanvalliger maakte, Willem vragend aanzag. - Of zoudt gij denken dat ik zoo mooi kon hameren, als onze goede oude domine? - Och, Willem, gij weet wel wat ik meen; gij weet wel dat deze eenvoudige menschen hier van zelve reeds meer gewoon zijn geworden aan de smaakvoller voordragt van onzen laatsten predikant; en zouden zij dan u niet gaarne hooren, u, die... - Ja, ja, ik weet het wel, dat gij altijd goede gedachten van mij hebt. Maar, in ernst, de manier van preken is thans zoo geheel verschillend van die van Ds. Hamer, dat, wien de Diepenbeekers ook krijgen, zij hem altijd zullen missen. Zij zijn dat nu eenmaal zoo gewoon. Ik, voor mij, zou het dwaasheid vinden nu reeds aan eene plaats te denken; dit alleen hoop ik dat men hier iemand zal kunnen krijgen, die, al is het dan niet in het gesticuleren, in gehechtheid aan de leer onzer nederlandsche hervormde kerk, naar den ouden braven Hamer gelijkt. In dat opzigt, dit beken ik gaarne, niet in uiterlijke welsprekendheid, zou ik meenen beter voor deze gemeente geschikt te zijn dan de opvolger van Ds. Hamer was. Een juweel van een man, zeker, een voorbeeld van hartelijke bezorgdheid voor zijne gemeente, liefderijk, toegevend, zachtmoedig, een man des vredes, gematigd, beminnelijk, en daarbij werkzaam, geleerd, en een uitmuntend prediker, maar.... Ja, maar! zuchtte de lieve Charlotte. ô Mijn Willem, ik weet wat gij zeggen wilt. En, stel u nu eens voor - het is toch mogelijk. Ds. Wilbrink had nu nog te Leyden gestudeerd. Daar is het toch nog zoo erg niet. Maar stel u eens voor dat wij hier eens zoo'n Gro-
{==38==} {>>pagina-aanduiding<<}
ninger kregen! Ach, ik mag 'er niet aan denken; wat zou 'er dan van ons arme Diepenbeek worden! - Nu, Groningers zal men toch hier niet beroepen. - Neen, maar men behoeft juist niet te Groningen gestudeerd te hebben, om in zijn hart een Groninger te zijn. 'Er zijn 'er zóó velen, gij weet het zelf. - Het is maar al te waar, lieve meid, het kwaad heeft diepe wortelen geschoten. Velen, zeer velen zijn afgeweken, en wijken dagelijks meer en meer af. Maar zij zijn niet alle zoo, geloof mij. Gij kunt u niet begrijpen welk eene sensatie dat Adres aan de Synode gemaakt heeft, ook onder de studenten in de theologie. Daardoor (ik ken 'er nog al) heb ik tot mijne vreugde gezien dat het getal dergenen, die in hun hart goed gereformeerd zijn, en belang stellen in de zuiverheid der evangelieprediking, grooter is dan ik gedacht had. En rekent gij dan ook het voorbeeld van menschen in de hoogere standen der maatschappij voor niets? Geloof mij, 'er zijn 'er in die standen die volmaakt zoo denken, als onze eenvoudige Diepenbeekers. Indedaad, het wordt beter. De dierbare leer, waar onze vaderen goed en bloed voor hebben over gehad, waardoor ons vaderland is groot en magtig geworden, die begint, hoezeer ook door velen vergeten en vervalscht, toch bij zulken zelfs meer belangstelling te wekken, bij wie men dit het minste verwachten zou. - Indedaad! hernam Lotje, ik dacht niet dat onze aanzienlijken zoo veel kennis hadden van de leer der hervormde kerk. - Kennis wil ik nu juist niet zeggen dat zij alle hebben; 'er zijn ook in de hoogere standen der maatschappij vele bekrompen ver-
{==39==} {>>pagina-aanduiding<<}
standen, en vooral hebben de minsten (ook zij zelfs niet die 'er anders niet ongeschikt toe zouden zijn) veel tijd tot onderzoek; maar dit was in vroeger tijd ook al zoo. Het is ook niet noodig. De groofe zaak is het geloof, het eenvoudig kinderlijk geloof; en daartoe wordt weinig kennis vereischt. Integendeel, wat is nadeeliger voor het behoud der zuivere leer, dan dat onophoudelijk navorschen en uitpluizen en verklaren. Dat is juist de bron van al het kwaad dat 'er sints eenigen tijd gesticht is. Moet men dan geleerd zijn, om zalig te worden? - Neen, maar men moet toch de ware van de valsche leer kunnen onderscheiden. - ô Dat is iets anders. Maar ook buitendien, al was nu zelfs deze kennis niet zoo groot, als menschen van invloed hunne belangstelling slechts toonen, door het betuigen hunner gehechtheid aan dat plechtanker, de reine leer der nederlandsche hervormde kerk, en hunnen afkeer van hen die daarvan afwijken, dan hebben wij reeds veel gewonnen. - Ja, Willem, dat is zeker: maar, al gaat het in Utrecht of in den Haag beter, dat helpt ons hier niet. - Wel, hier is alles à refaire. Het hangt immers geheel van den kerkenraad af. Laten zij nu maar goed toezien. - Ach, Willem, als zij zien konden! Zij hebben toch Ds. Wilbrink ook gehoord: en toch hebben zij hem beroepen. - Nu, met schade en schande wordt men wijs. Zij weten nu waar zich voor te wachten. - Och, mijn beste Willem! hervatte de lieve Charlotte, met een' zucht, terwijl zij zijnen arm, in welken de hare lag, aan haar hart drukte, Och, mijn beste Willem! - Willem wachtte of 'er nog iets komen

{==40==} {>>pagina-aanduiding<<}

zou, maar het bleef bij dien herhaalden uitroep, en bij nog een' zucht.
Het hart der bekoorlijke, regtzinnige, Charlotte was vol; hare gewaarwordingen waren te sterk om ze onder woorden te brengen. Willem, die dit meende te bemerken, maar niet regt wist wat haar zoo geweldig aandeed, zag haar met innige teederheid aan, en zeide: Gij hebt iets op uw hart, Lotje! Zoudt gij voor mij een geheim hebben? Dat is onmogelijk. - Willem, riep zij nu uit, terwijl zij haren arm wegtrok, en midden in het pad voor hem bleef staan, Willem, de Diepenbeekers hebben reeds zoo veel aan u te danken. Gij bemint hen, die eenvoudige, welmeenende landlieden. Ik weet het. Gij kunt hun nu vooral een groote weldaad bewijzen. Gij hebt het in uwe hand. U zal het weinig moeite kosten. Wat gaat 'er boven het heil hunner onsterfelijke zielen? En hoe kunnen zij die behouden, als zij niet gelooven wat onze nederlandsche hervormde kerk gelooft? En wat wordt 'er van hun geloof, als zij eens een' Groninger, een' Straussiaan, of zoo iemand krijgen! Ach, het zijn zwakke vaten, geloof mij. Hun wil is goed, maar zij zijn onkundig en onervaren. Zij behoeven een' leidsman, een' wegwijzer. Daarvoor, Willem, zijt gij door de Voorzienigheid bestemd.
Lieve Lotje, hervatte Willem, ik vrees dat de Diepenbeekers zelve 'er in 't geheel zoo niet over denken. - Dat zou des te erger voor hen zijn, want verwaandheid is nog veel schadelijker dan onkunde. Maar hierin geloof ik juist dat gij u grootelijks vergist. - Hoe dat? Wat kan ik voor hen doen? - Dat zal ik u zeggen, hernam Charlotte,

{==41==} {>>pagina-aanduiding<<}

terwijl zij Willems arm weder zeer vertrouwelijk vatte, en met hem voortging. Gij moet dan weten dat een paar weken voor uwe terugkomst.... Een geruisch in het hout naast hen deed Charlotte ophouden, en eensklaps zien zij de bevallige en vlugge Esperança uit een zijlaantje komen, dat zij juist stonden voorbij te gaan. Zoo als deze hen zag, bleef zij staan, en, hen ingewacht hebbende, zeide zij: Een bitter ongeluk, niet waar, zulk een fâcheux troisième! Maar, wees gerust, ik zal u niet storen. Had ik slechts geweten dat gij juist deze laan gekozen hadt, ik had u deze teleurstelling wel bespaard; maar wie kon ook vermoeden dat gij juist de meest bezochte paden zoudt kiezen? Ik dacht, dat menschen in uw' toestand altijd de eenzame plekjes verkozen.
Charlotte, hoe lief ook, en hoe veel zij ook van Esperança hield, kon zich naauwelijks goed houden. In een zoo gewigtig oogenblik gestoord te worden, nu zij meende reeds halfweg te zijn, om Willem te bewegen haar voorstel gunstige ooren te leenen, dat was indedaad te veel. Willem zelf was ook een weinig gecontrarieerd; want de plegtige toon, dien Charlotte had aangeslagen, had zijne nieuwsgierigheid en belangstelling opgewekt. Evenwel, hoe geheel ingenomen met zijne Charlotte, was hij door zijne liefde voor haar nooit zoo verblind geweest of hij gevoelde ook onwillekeurig den onweêrstaanbaren invloed van de wezenlijk zeldzame, schoon eenigzins uitheemsche, schoonheid harer zuster; en daarbij was hij te veel zich zelven meester, om hier eenig onbetamelijk misnoegen te

{==42==} {>>pagina-aanduiding<<}

doen blijken. Integendeel, hij herstelde zich oogenblikkelijk, en antwoordde op vrijen en vriendschappelijken toon: - Nu wij eens zoo ver zijn, Esperança, als wij 't nu gebragt hebben, behoeven wij geen eenzame paadjes meer te kiezen; en vooral zouden wij het niet doen, als wij wisten dat wij daardoor het genoegen zouden missen u te ontmoeten. - Zie, dat is eens galant gesproken, hervatte Esperança, galant indedaad, voor een' zoo deftigen theologant. Maar gij offert u zelven op, man. Ik zie het aan het gezigt van Lotje. - Evenwel, een oogenblikje moet gij naar mij luisteren. Ik heb u wat aardigs te vertellen. En dan ben ik met een wip weêr weg. Hier hebben wij juist een bankje. Als gij wilt, dan moesten we daar een oogenblik gaan zitten. Ik ben een weinig vermoeid; want ik zal 't u nu maar bekennen; ik ben u gaan zoeken. Gij weet, geheimen kan ik niet lang bewaren.
Zie zoo, ik in het midden, zeide het jonge vrouwtje, terwijl zij de beide haar juist niet zeer vlug volgende gelieven ieder bij eene hand nam, en, bij het bankje gekomen, zich snel omwendende, daar zoo op ging zitten, dat 'er voor hen geen andere plaats over was, dan die zij hun aanwees; zie zoo, ik in het midden, anders ben ik zeker dat gij geen woord van mijn verhaal hoort. Gij moet dan weten, Willem, dat ik zoo van uwe moeder kom, die ik, gelijk gij weet, altijd trouw bezoek. Ik was 'er, kort nadat gij met Charlotte uitgegaan waart, heen gegaan. Naauwelijks zat ik 'er, of daar verscheen de waardige baas Hartman, met zijn

{==43==} {>>pagina-aanduiding<<}

lang uitgestreken gezigt, en, schoon hij mij altijd grimmig aankijkt, scheen hij nu buitengemeen teleurgesteld, toen hij mij ontmoette. Hij gaf zich zoo weinig moeite om dit te verbergen, en hij zag dan eens uwe moeder, dan mij, zoo bedenkelijk aan, dat ik niet behoefde te vragen of ik 'er ook te veel was, haast nog meer dan hier. De man, dit zag ik, verlangde zoo vurig naar een tête à tête met moeder de Lange, dat ik mij over hem ontfermde. En zie, tot mijne belooning, naauwelijks was ik de deur uit, of ik ontmoet de vrouw van meester Peperkamp, die ook al naar uw huis stevende, en die, zoodra zij mij zag, mij vroeg of mijn vader de boeken ontvangen had voor de bijeenkomst van morgenavond. Ik begon nu te begrijpen dat 'er wat op til was; en, wetende dat jufvrouw Peperkamp zeer mededeelzaam is met hare geheimen, nam ik de gelegenheid waar om haar uit te vorschen. En raadt nu eens wat ik gehoord heb? 'Er zou, zeide vrouw Peperkamp, op het kasteel een kerkvergadering gehouden worden; daar zou Willem president van zijn; men zou 'er bepalen wat de dominees zouden moeten preken, om hier op Diepenbeek te kunnen beroepen worden, en waar de ouderlingen bijzonder op zouden te letten hebben, om, als de beroepen domine eens mogt willen een verkeerde leer voordragen (of hoe noemt gij dat?), hem dit terstond te kunnen onder het oog brengen, en hem, als hij geen beterschap beloofde, bij de vergadering van dominees, bij een kerkbestuur (of zoo als dat heet), aan te klagen.

{==44==} {>>pagina-aanduiding<<}

Het was duidelijk dat 'er, terwijl mevrouw Weenink sprak, een geweldige strijd in het gevoelige hart der lieve Charlotte geleverd werd. Haar reeds zoo bloeijend gelaat werd met een hoog gelijkmatig rood overtogen, en niet haar gelaat alleen, maar ook alles wat niet door het nijdige gaas voor het bespiedend oog bedekt was, terwijl eene ongewone beweging van die ligte bedekselen zelve den storm aankondigde, die het hart der geloovige schoone beroerde. - Willem, die zijn lieve Lotje zeer goed kende, begreep heel spoedig wat de oorzaak was van hare gemoedsbeweging. Schoon niet ontevrede door Esperança's berigt wat nader met het gemaakte ontwerp te zijn bekend geworden, deed het hem toch innig leed dat het, in tegenwoordigheid zijner geliefde, door die ondeugende klikspaan zoo was ten toon gesteld geworden; hoewel hij duidelijk genoeg inzag dat ook deze hierbij in alle onschuld des harten was te werk gegaan. Hij wist 'er dus niet anders op dan maar zoo spoedig mogelijk een einde te maken aan dezen voor Lotje pijnlijken toestand, die nog verergerd werd door de verbazing met welke Esperança haar aanstaarde. - Ik denk, Esperança, zeide hij, dat vrouw Peperkamp wel niet volkomen au fait zal zijn van de ontwerpen van haren echtgenoot; daartoe is onze waardige schoolmeester veel te voorzigtig. - Schoon Esperança uit Lotjes houding juist het tegendeel zou kunnen opmaken, gevoelde zij dat zij eene snaar geroerd had, die deze gevoelig trof. Zij bragt dus, met die behendigheid welke vrouwen zoo eigen is, een ander onderwerp op het tapijt; eene attentie waar zoo wel Willem als Charlotte

{==45==} {>>pagina-aanduiding<<}

haar dankbaar voor waren, gene, wijl hij het voorstel nog niet regt begreep, en wat hij 'er van begreep donker inzag, deze wijl zij zich innig verheugde dat hij niets meer over een onderwerp behoefde te hooren uit den mond van iemand, die 'er, meende zij, toch het hoog gewigt nooit van zou kunnen beseffen.
Dat de jongelieden nu vreedzaam met mevrouw Weenink naar huis wandelden, zal ieder lezer wel begrijpen. Wij hebben 'er dus niets bij te voegen.




{==46==} {>>pagina-aanduiding<<}

Vierde hoofdstuk.


Thee-visite van den kapitein bij den burgemeester. - Het leesgezelschap te Diepenbeek wordt in eene kerkvergadering herschapen.

Op het thee-uur van denzelfden dag, waarop dit merkwaardig gesprek gevoerd was, zat kapitein van Berkel, in de receptiekamer van den heer burgemeester, op zijn gemak een pijp te rooken, terwijl moeder de Lange met veel zorg, en langer dan den dorstigen zeeman lief was, zat te wachten tot dat de thee genoeg getrokken zou zijn om in te schenken. De burgemeester was, als gewoonlijk, meer deftig beleefd, dan gul en hartelijk; maar onze kapitein, wien deze fijne nuances in het gedrag der personen, met welke hij omging, geheel ontsnapten, rookte daarom niet minder smakelijk, en deed daarom niet minder ijverig zijn best om den heer burgemeester te doen begrijpen waarom het beter is de schepen onder een loods te bouwen, dan in de open lucht, zoo als men in vroeger tijd deed. Hoewel de gemeenschappelijke dorpsbelangen meestal eerst

{==47==} {>>pagina-aanduiding<<}

ter tafel kwamen, duurde het echter zelden heel lang, als kapitein van Berkel van 't gezelschap was, of het gesprek kwam, juist niet altijd door eenen zachten of ongezochten overgang, op schepen, op weêr en wind, of diergelijke maritieme onderwerpen. Nu echter brak de kapitein het reeds aangevangen onderwerp af, door eensklaps te zeggen: A propos, burgemeester, wat is 'er op til? Gij weet, het leesgezelschap moet bij mij aan huis zijn. De boeken, die ter tafel moeten komen, zijn mij al gezonden; maar wat wordt dat nu voor een rare boêl! Niets bijna als preken, en - als gij eens gelieft te bedenken - een aantal schoolboekjes over godsdienst en vaderlandsche geschiedenis, meestal kapot geleerd en gehavend. Wat moeten we met die rommelzoô doen? Is dat een aardigheid van meester Peperkamp, of wat beduidt dat?
Had de kapitein wat meer den geest der opmerking gehad, dat zou hij gezien hebben dat, onder zijn vragen, moeder de Lange, die den trekpot reeds in de hand had, om voorzigtig in te schenken, den lang verwachten straal ophield, en met een bedenkelijk glimlachje, dat duidelijk te kennen gaf dat zij veel wist, van onder de strook van haar net mutsje manlief ter zijde aanstaarde. Maar, daar hem, zoo wij zeiden, deze kleinigheden ontgingen, en hij alleen zag dat de heer de Lange hem, mede glimlagchend, met gesloten lippen, en terwijl hij zijne kin met de linkerhand zachtkens streelde, aankeek, hervatte hij met nadruk: Wel nu? - De burgemeester zweeg nog al. En nu kon moeder het niet langer uithouden. Ik geloof, kapitein, zeide zij, met een zeer fijn mondje,

{==48==} {>>pagina-aanduiding<<}

dat de aardigheid niet alleen van meester Peperkamp is, maar dat een zeker heer, dien wij beide kennen (hierop haren man nog eens veelbeteekenend aanziende), 'er ook een handje in heeft.
Het zal u bekend zijn, mijnheer van Berkel, sprak nu de burgemeester, dat onze kerk in zorgelijke omstandigheden verkeert. - Neen, antwoordde mijnheer van Berkel. - Dit Neen was voor den edel achtbaren de Lange een donderslag. Het noodzaakte hem tot eene explicatie, op welke hij in 't geheel niet voorbereid was, en het benam hem de gelegenheid om uit de zorg, die die zorgelijke omstandigheden zeker (zoo hij meende) ook bij den kapitein zouden verwekt hebben, te argumenteren. - Neen, herhaalde hij verbaasd, zijt gij dan de eenige die niet weet welke dingen daar geschied zijn in Israël? Gij weet toch hoe van alle kanten in de gemeente stemmen opgaan tegen de ontrouwe wachters op Sion, die den wolf weren moesten van de kudde, en die intusschen het belang der gemeente op ergelijke wijze miskennen. Gij hebt toch zelf in ons leesgezelschap het Adres gelezon van de heeren uit den Haag aan de Synode, en hun boekje Aan de Hervormde Gemeente in Nederland. - Nu ja, hervatte de kapitein, ik heb die dingen wel eens ingezien, maar, om u de waarheid te zeggen, de theologie is mijn vak niet. Ik dacht juist, aan sommige uitdrukkingen te zien, dat die menschen het aan 't regte eind hebben. Zij schijnen mij toe goed gereformeerd te zijn. - ô Ja, hervatte de burgemeester, schamper lagchende, maar hetgeen zij schrijven bewijst juist dat 'er een aantal in onze kerk zijn, die niet goed gereformeerd zijn, gelijk dat trouwens ook wereld-
{==49==} {>>pagina-aanduiding<<}
kundig genoeg is. - Wat, vroeg de kapitein, niet goed gereformeerd in de gereformeerde kerk? Wat doen zij 'er dan in? - Daar hebt gij wel gelijk aan, mijn waarde kapitein; maar het is, helaas, nu reeds zoo ver gekomen, dat onze eigene predikanten grootendeels Arianen, Socinianen, Pelagianen, Remonstranten zijn, dat in een aantal geschriften de eenige ware en door God ingegeven leer verwrongen, vervalscht, ja verloochend en bespot wordt, dat.... Wel nu, die predikanten dan, viel hier de kapitein in, gansch verontwaardigd en verbaasd over hetgeen hij hoorde, die predikanten moeten 'er dan in de eerste plaats uit. Insubordinatie moet in officieren nog strenger gestraft worden, dan bij Janmaat. - Ja, maar wie zal 'er hen uitzetten? De ouderlingen, die 'er voor zorgen moesten dat de leer onvervalscht en zonder menschelijke bijvoegselen aan de gemeente wierd voorgedragen, die ouderlingen zijn of onverschillig en nalatig, of ook al met dien zuurdeesem des ongeloofs doortrokken. - Hoe langer hoe mooijer, hervatte de kapitein weder, maar de gemeente dan? Ieder heeft toch regt van spreken. - Indedaad, 'er wordt ook gesproken; gij ziet het aan de boekjes van welke ik melding maakte; 'er wordt gesproken: maar hoe weinigen zijn 'er die dat willen, hoe veel minder nog die het kunnen en durven. Geloof mij, als de gemeenten niet zoo flaauwhartig, zoo onverschillig, zoo lijdelijk waren, de ouderlingen zouden wel wat beter oppassen, en de predikanten zich wel wachten aanstoot te geven. Het is een algemeene kwaal, kapitein, een invretende kanker, die het geheele ligchaam der kerk heeft

{==50==} {>>pagina-aanduiding<<}

aangetast. - Wel, burgemeester, dat ziet 'er gek uit. - Ja, wel ziet het 'er gek uit, kapitein! - Maar is hier dan geen orde, geen disciplien? Wie is daar aansprakelijk voor? Wie heeft hier dan het commando? - Het bestuur der nederlandsche hervormde kerk is toevertrouwd aan de Synode. - Wel nu, de Synode dan, kan die niet ordonneren dat men, als het schip in nood is, de masten kapt en met de gansche vleet over boord smijt? - Ja, maar de Synode zelve bestaat uit predikanten, en daar, zoo als ik u reeds zeide, de meerderheid reeds lang bedorven is, begrijpt gij dat de Synode ook grootendeels van dien zwijmelgeest bevangen is, en dat hare besluiten almede de kenmerken dragen van den verderfelijken geest der eeuw. -
- Ja, dan is 't verkeken. Maar, wat duivel, burgemeester, hoe komt dat dan toch - Gods woord is immers Gods woord? Daar valt immers niet af, af toe, te doen. Dat is nu van Christus geboorte af zoo geweest. Hoe komt dan nu zoo in eens alles in de war? - Dat zeg ik ook, kapitein, zeide nu moeder de Lange, die, gedurende dit gansche gesprek, telkens zeer bedenkelijk met het hoofd geschud, en gezucht had, - dat zeg ik ook, kapitein, Gods woord is Gods woord. Het blijft in eeuwigheid. En eer zullen de hemelen en de aarde vergaan, eer daarvan een titel of jota zal worden te niete gedaan. Ach, die menschen, die menschen! - De burgemeester zag zijne vrouw eenigzins verstoord aan, als wilde hij zeggen: Och kind, kom gij 'er nu maar niet tusschen in. - Hij vergenoegde zich echter met zijne berisping in zijn antwoord aan den

{==51==} {>>pagina-aanduiding<<}

kapitein in te vlechten, moeder alzoo in de gelegenheid stellende om daaruit voor zich te nemen wat zij begrijpen kon aan haar geädresseerd te zijn. - Wij hebben hier, kapitein, zeide zijn edel achtbare, niet alleen met ongeloovigen, maar ook, en met deze soms nog meer, maar ook met onverstandige ijveraars te doen. Gods woord is Gods woord, 'er is geen twijfel aan, maar het is den mensch niet altijd gegeven daarvan den zin en de wezenlijke bedoeling te begrijpen. Hoe zouden 'er anders ook zoo vele dwalingen gevonden worden, de vervloekte afgoderij der Papisten, de eigen geregtigheid der Remonstranten, de godloochenende leer van Arius en van Socijn. - Maar, vroeg de kapitein, eenigzins verbaasd, halen die dat alles dan ook uit Gods woord? - Och ja, elke ketter heeft zijn letter. - Wel dat is wonderlijk. Ik heb mij altijd verbeeld dat de Remonstrantranten en al dat andere tuig, dat gij daar noemt, juist daarom niet gereformeerd waren, omdat zij niet aan den bijbel gelooven, zoo als wij. - Integendeel, zij zoeken hunne dwalingen ook uit den bijbel te bewijzen. - En dat doen dan zeker die predikanten ook, die thans, zoo als gij zegt, zoo ariaansch zijn. - Zeker. - Wel, wie weet of dan die Arianen en die ariaansche dominees niet van ons denken wat wij van hen denken? - Wat meent gij? vroeg de burgemeester, op een' toon, als of hij des kapiteins woorden niet regt verstaan had. - Ik heb - herhaalde de kapitein, eenigzins twijfelachtig, blijkbaar bevreesd dat hij zich verkeerd had uitgedrukt, - ik heb, zoo als ik u zeide, van die dingen geen verstand, maar,

{==52==} {>>pagina-aanduiding<<}

daar gij zegt dat het den mensch niet altijd gegeven is, den zin en de wezenlijke bedoeling van Gods woord te begrijpen, zoo konden de Arianen, dacht ik, ook misschien denken dat zij Gods woord goed begrepen, en dat de Gereformeerden het mis hadden? - Ja! zeî de burgemeester op een diep verachtelijken toon, terwijl hij een dikke wolk rook uit zijn pijp blies, dat is wel mogelijk; maar dat neemt niet weg dat de gereformeerde leer de onfeilbare leer is der kerk, en dat die deze leer verloochent elken brave Gereformeerde een afschuw is, en een gruwel. - De kapitein kon hier volstrekt niets tegen hebben. Hij knikte dus twee of driemaal, ten blijke van toestemming, waarop de burgemeester voortging: Bij gevolg moeten wij, als regtgeaarde en waarachtige lidmaten van Christus kerk, ons aangorden ten strijde tegen hen die het fundament van der zondaren behoudenis zoeken om te keeren.
Hetzij dat de kapitein de kracht van dit bij gevolg niet volkomen vatte, of dat hij nog nadacht over de Arianen, hij zweeg, en vergenoegde zich alleen met nog eens te knikken, toen de burgemeester hem vragend aanzag, waarop deze alweder voortging: Wel nu dan, kapitein, als wij het op dat punt eens zijn (waaraan ik trouwens ook niet getwijfeld heb), wat kunnen wij dan beter doen, dan ten minste te zorgen dat in deze gemeente niet anders dan de ware en onvervalschte leer der nederlandsche hervormde kerk worde voorgedragen; en daartoe hebben wij nu eene uitmuntende gelegenheid gekregen, aangezien, Ds. Wilbrink door Gods goedheid gestorven zijnde, wij

{==53==} {>>pagina-aanduiding<<}

nu wederom verpligt zijn eenen nieuwen herder en leeraar te beroepen. - Wel zeker, zeide de kapitein, daar had ik nog niet eens om gedacht. Dan zullen baas Hartman en meester Peperkamp en gij, burgemeester, maar eens goed moeten oppassen, om geen kat in den zak te koopen. - Ja, kapitein, hervatte de burgemeester, terwijl hij zijn pijp langzaam en met waardigheid op zijn' duim uitklopte, en den kapitein zeer bedenkelijk aanzag, - dat is gemakkelijker gezegd, dan gedaan. - Kom kom, riep de kapitein, wat is dat? Gij verdeelt de wachten maar onder elkander; ieder op zijn beurt. - Ieder op zijn beurt zou ons niet veel baten, kapitein, wij moeten de handen in een slaan, wij moeten gezamenlijk werkzaam zijn; en daartoe nu dienen de boeken die gij gekregen hebt. - ô Nu vat ik de kneep, riep kapitein van Berkel, hartelijk lagchende, uit, - maar nu ziet gij toch dat ik het zoo mis niet had, toen ik Peperkamp noemde. Ik merkte 't terstond uit welken hoek de wind woei. Maar wat heeft dat nu met het leesgezelschap te maken? - Dacht ik het niet, dat kapitein dit vragen zou, zeî moeder de Lange, met haar goedhartig gezigt haren deftigen echtgenoot aanziende, wien de antwoorden dezen middag verbaasd veel schenen te kosten. - Dat nu niet zoo direct zeggen, Janbaas. Daar moet de kapitein nu eens naar raden. Wie zijn 'er al zoo leden van het leesgezelschap, kapitein? - Wel, de burgemeester in de eerste plaats, en zijn heer zoon, onze Willem.
Al genoeg, kapitein, viel hem de burgemeesterske in de rede, gij brandt u al. En wat is

{==54==} {>>pagina-aanduiding<<}

onze Willem? - Tot over de ooren verliefd op mijn Lotje, antwoordde de kapitein, hard op lagchende. - Nu ja, kapitein, maar dat meen ik niet.
De burgemeester, die nog rumineerde over de beste wijze om den kapitein, zonder de kieschheid te kwetsen, de onmisbaarheid van zijn' zoon in deze zaak te doen gevoelen, had 'er vrede meê dat zijne echtgenoote, hoewel op hare gewone hollebollige manier, hem den weg eenigzins bekortte; maar hij begreep toch ook te moeten zorgen dat zij hem niet compromitteerde. Hij viel dus nu juist ter snede in, met eene voor een' dorpsburgemeester indedaad zeer fijne wending. - Hoor eens, kapitein, zeide hij, ronduit gezegd, in den kerkenraad zitten niets dan boeren, en in het leesgezelschap hebben wij, behalve kapitein van Berkel, meester Peperkamp, en mijn persoontje, den student in de theologie, Willem de Lange. Ik denk dat deze voor ons oogmerk ons meer dienstig zullen zijn, dan ons gansche conclave. Wij moeten hier fatsoenlijke en bekwame menschen hebben. - Accoord; maar, als gij met bekwaamheid meent bekwaamheid in de theologie, dan hadt gij 'er'kapitein van Berkel wel mogen aflaten. Wat zal die daar bij uitrigten! Ik geloof waarachtig dat gij 'er den gek meê steekt! - In 't minste niet, kapitein, hernam de heer de Lange zeer ernstig, - ik denk toch niet dat gij u zelven stellen zult beneden baas Hartman of meester Peperkamp? - Beneden, neen, maar baas Hartman is oudeling, en Peperkamp een geleerde schoolmeester, en ik heb, zoo gij weet, met dat gesnor nooit te doen willen hebben. Ik weet wat ik geloof, ik ben goed gereformeerd, en daar meê afgedaan. Anderen

{==55==} {>>pagina-aanduiding<<}

achter de vodden te zitten, daar houd ik mij niet meê op. - Dat wordt ook van niemand gevergd, kapitein. En wat gij daar even zeidet: ik weet wat ik geloof, en ik ben goed gereformeerd, dat is alles wat wij begeeren. Weinigen kunnen dat zeggen, in deze donkere tijden. - Maar ik weet niets van de theologie af. - Gij hebt toch onderwijs genoten in den godsdienst, kapitein, en hebt uwe belijdenis gedaan? - Onderwijs, ja; den heidelbergschen catechismus geheel van buiten geleerd; en ik durf zeggen dat die 'er nog niet uitgewaaid is. Het is menigmaal gebeurd, aan boord, als ik de hondenwacht had, en uit verveling niet wist wat ik doen zou, dat ik dan zoo'n Zondag bij mij zelven ging opzeggen, en, als die uit was, den volgenden, en zoo voorts, verscheiden achter een; dat liep af als een zandlooper. Doch tegenwoordig hoort 'er wat meer toe om dominees te beoordeelen. - Daar hebt gij nu juist, mijn lieve kapitein, hernam de burgemeester, terwijl hij zijn pijp neêrlegde, opstond, en zijn' gast vertrouwelijk op den schouder klopte, daar hebt gij nu juist een van de oorzaken van den droevigen toestand, waarin thans onze kerk verkeert. Die oorzaak is menschenvrees, anders niet. Die menschenvrees maakt dat ook zij, die anders gansch niet onverschillig zijn, afkeerig worden van alles wat, met beleid aangewend, zou kunnen strekken ter bevestiging van onze dierbare hervormde kerk in Nederland. Ik ben maar een eenvoudige leek, zegt de een, hoe zou ik kunnen twisten met leeraren en hoogleeraren, niet bedenkende dat de eenvoudigste leek, mits hij maar vast-
{==56==} {>>pagina-aanduiding<<}
houdt aan het geloof zijner vaderen, wijzer is dan de geleerdste theologant. Ik zal de wijsheid der wijzen doen vergaan, zegt de Heer. En: Ik dank u, Vader, dat gij deze dingen den verstandigen en wijzen verborgen hebt, en hebt ze den kinderkens geopenbaard. Of is het geloof niet een vaste grond der dingen die men hoopt, en een bewijs der zaken die men niet ziet? - Met uw permissie, burgemeester, zeide hier de kapitein haastig, - ik heb nooit geloofd aan het golvendstillend vermogen van de olie, voor dat ik het gezien had, en het Instituut gelooft 'er nog niet aan. -
De burgemeester had hier eenige moeite zich in te houden; en, schoon hij begreep dat ontijdige drift alles zou bederven, kon hij toch niet nalaten te zeggen: Maar, mijn lieve kapitein, wij spreken hier immers van de verborgenheden van ons christelijk geloof! - Ja, maar daaromtrent heb ik u reeds gezegd dat ik 'er niets van wist, daar ik geen theologant ben. Dat geloof ik alles, omdat ik anders geen Christen zou zijn, maar verder weet ik 'er niets van. - Dat behoeft ook niet, hernam de burgemeester. - Geleerdheid wordt hier niet gevorderd. Een predikant, hoe geleerd hij ook zij, mag niet geleerder willen zijn, dan gij zelf. Als een predikant dat wil, dan komt gij, dan kom ik, dan komt meester Peperkamp, niet als geleerden, maar als geloovigen, tegen het ongeloof op; wij behoeven hetgeen in uw' catechismus staat niet te bewijzen, wij moeten het alleen handhaven. Gij behoeft den man ook niet te overtuigen. Gij hebt niet anders te doen dan hem uw' catechismus voor te hou-
{==57==} {>>pagina-aanduiding<<}
den, en hem met zijne eigene oogen te doen zien dat hij niet leert wat de kerk leert. - Begrepen, begrepen, mijn beste burgemeester, zeide de heer van Berkel, terwijl hij den linker wijsvinger tegen den neus plaatste, begrepen! Ik dacht altijd dat men dien catechismus alleen leerde, om te weten wat men zelf gelooven moest: ik heb nooit geweten dat men hem leerde, om te weten wat een ander gelooven moest. - Wel, hernam de burgemeester, met een streng gelaat, als gij het gelooven moet, waarom zou dan een ander het ook niet moeten gelooven? En zoudt gij onverschillig kunnen toezien dat iemand, al ware 't ook een u onbekende, de goddelijke waarheden niet aannam, van wier aanneming het behoud van elken zondaar afhankelijk is?
Waarachtig niet! riep de kapitein, maar zeg mij nu nog eens even, hoe kan ik weten wat iemand denkt? Gij moet begrijpen, wij, zeeluî, houden meer van daden dan van woorden; als wij aan boord zouden vragen of ons volkje gelooft wat wij zeggen, dan hadden we wel dagwerk. Wij zijn volkomen te vrede als zij 't maar doen. Wat zij 'er bij denken, daar bekommeren wij ons niet over. Maar in dit geval kunnen wij alleen op de woorden afgaan. En of nu iemand mij al zegt: Ik geloof wat in den catechismus staat, wat beduidt dat eigenlijk; behalve dat hij 't nog wel zeggen kan, zonder dat het eens waar is. - Ja, dat weet ook alleen de Hartenkenner, dat kan Hij alleen weten die harten en nieren proeft, Wij, kortzigtige menschen, kunnen over elkanders geloof niet anders oor-
{==58==} {>>pagina-aanduiding<<}
deelen, dan door middel van elks woorden of schriften. O, riep de kapitein, dus is het niet de vraag wat een ander gelooft, maar wat een ander zegt te gelooven. - Precies. Wat een predikant denkt bij de woorden, die hij uitspreekt, wie kan dat weten? Wij kunnen alleen vragen naar hetgeen hij zegt; en, of dat met de leer der kerk overeenkomt, dat, zeg ik, kunt gij door uwen catechismus weten. Zegt hij in zijn preek iets dat tegen den catechismus strijdt, of laat hij iets weg dat in den catechismus staat, dan kunt gij hem oogenblikkelijk bewijzen dat hij niet preekt zoo als 't behoort. - Nu vat ik het! Het is dus net als met een' officier, van wien de krijgsraad onderzoekt of hij zijn instructie opgevolgd heeft. - Ja, zoo omtrent.
Nu, dan zullen wij het wel vinden. Maar wat doen daar toch die voddige schoolboekjes bij? - Dit, kapitein, is nu geheel het werk van meester Peperkamp. Het is een bewijs van 's mans doorzigt en edelmoedigheid tevens. - Van Peperkamps doorzigt? Zijne edelmoedigheid wil ik niet betwisten: maar doorzigt heb ik nooit in hem kunnen ontdekken. - Althans in dit geval heeft hij 'er toch een blijk van gegeven. Zoo als thans de scholen in ons land ingerigt zijn, is elk christelijk en protestantsch onderrigt onmogelijk. De kinderen van allerlei gezindheden worden met elkander op de scholen onderwezen. 'Er zijn, ja, chatechisatieën buitendien. Maar op die catechisatieën worden de kinderen alleen onderwezen in de leer hunner kerk; terwijl zij ook moesten opgevoed worden naar die leer. De scholen moeten niet alleen scholen zijn voor het

{==59==} {>>pagina-aanduiding<<}

verstand: ook het hart moet 'er gevormd worden, en hoe het hart te vormen zonder godsdienst? Christelijke scholen zijn eene behoefte voor de hervormde kerk. Het is niet genoeg dat wij zorgen dat onzen mede-lidmaten geen verderfelijke leer wordt gepredikt op den kansel: wij moeten ook, en allermeest, zorg dragen voor het opkomend geslacht. Als onze tegenwoordige lidmaten op gereformeerde scholen, niet op zulke scholen waar ook Roomschen, ja Joden en Heidenen, kunnen onderwezen worden, onderrigt hadden genoten, zouden de meeste hunner thans niet zoo onkundig zijn, en zelve, zonder onze leiding te behoeven, de geesten kunnen beproeven, of zij uit God zijn. Meester Peperkamp is hier van volkomen overtuigd; en, daar hij nu zelf aan het hoofd staat van onze dorpsschool, was hij van meening dat men niet beter doen kon dan de boekjes, die hij gebruikt, te zamen eens te onderzoeken, om te zien of daar ook iets in voorkwam, dat nadeel kon toebrengen aan de kinderen van gereformeerde ouders. Ik had het denkbeeld reeds geopperd; en ik heb met genoegen meenen te bemerken dat Reindert Hartman, onze ouderling, 'er mede niet afkeerig van is. Wij zouden namelijk uit onze formulieren van eenigheid een uittreksel kunnen maken, of wel het een of ander in de gereformeerde gemeente aangenomen en kerkelijk goedgekeurd vraagboekje tot grondslag nemen, ten einde eene soort van leiddraad of Vade-mecum te hebben, waarin ieder met een' opslag van het oog zien kan waarop hij, bij het hooren van eene predikatie, bij het lezen van een boek, te letten hebbe; terwijl wij dan tevens daaraan onze school-
{==60==} {>>pagina-aanduiding<<}
boekjes zouden kunnen toetsen. - Ja, ja, zeide de kapitein, zoo 'n soort van een' thermometer of barometer, waaraan men terstond ziet of het koud of warm is, of wij boos weêr te wachten hebben of heldere lucht. Maar wat gij daar van die scholen zegt, burgemeester, dat is mij nog niet volkomen duidelijk. Ik heb eens een reis naar de Oost gedaan, met een equipage, die uit allerlei slag van volk bestond. Daar waren een paar Lutheranen onder, twee of drie Roomschen, ook Gereformeerden; zelfs ook een Amerikaan, die een kwaker was, en een Jood. Dat volk kon het in den beginne volsterkt niet zamen vinden. Het eerst merkte ik het aan den Jood en den kwaker, die zich kwamen beklagen dat de overigen hen voor 't lapje hielden. Ik zei daar iets van tegen den stuurman, die roomsch was; en deze zwoer bij kris en kras dat hij die kerels nooit een onvertogen woord had toegesproken, maar dat zij integendeel om de roomsche matrozen lachten, als zij 's middags aan den bak hun kruisje maakten. En, wat nog mooijer was, toen ik de Lutherschen daarover aansprak, beklaagden die zich weder dat de Gereformeerden van een' lutherschen dikkop spraken, en zoo al meer. Ik vond dat zoo beroerd, dat ik, bij gelegenheid dat wij, op zekeren nacht, met zwaar weêr, op een zandbank geraakt waren, waar wij ons maar met groote moeite weêr afwonden, zoodat het weinig scheelde of wij hadden 'er schipbreuk geleden, het heele hoopje bij elkander riep, en aan eenigen vroeg, die ik op de knieën had zien liggen bidden, wien zij gebeden hadden. Zij dachten dat ik hen voor den

{==61==} {>>pagina-aanduiding<<}

gek hield, en zeiden: Wel wie anders dan onzen lieven Heer! Ik vroeg daarop aan de overigen, of zij dien ook baden, als zij in nood waren, en of zij geloofden dat God hun gebed verhoord en hen gered had. En toen zij hierop allen ja antwoordden, zeide ik: Nu, als dat dan waar is, dan ziet gij dat onze lieve Heer niet vraagt of de menschen kruisjes maken of besneden zijn, daar gij allen 'er heelshuids zijt afgekomen; dankt Hem dan daarvoor nu ook te zamen, en weest verzekerd dat ik den eersten die een ander uitlacht, omdat hij anders bidt of dankt dan hij zelf, ongenadig het jak zal laten uitgeven. Ik kan u verzekeren dat ze van dien tijd af als broeders zamen geleefd hebben. - Moeder de Lange zag haren echtgenoot met een' vragenden en zeer bedenkelijken blik aan. De heer de Lange zelf schudde het hoofd, maar zeide op veel bedaarder' toon dan zijne echtgenoote misschien gewacht had: Dat gij menschen van verschillende geloofsbelijdenis, die nu eenmaal te zamen de reis moesten doen, verboodt elkander te beleedigen of te kwellen, is op zich zelf niet te laken, kapitein: maar gij hadt nog beter gedaan door te zorgen dat al uw volk uit goede Gereformeerden bestond. - Deze woorden gaven eensklaps aan het gesprek eene wending, die den burgemeester volstrekt belette het op de vraagboekjes terug te brengen. De kapitein begon zoo onmatig te lagchen, dat de echtgenoote des burgemeesters 'er bitter door geërgerd werd; en daarop verviel hij in eene zoo uitgebreide uiteenzetting van al de bezwaren en moeijelijkheden, die men heeft bij het bemannen van een schip, dat de burgemeester, geen

{==62==} {>>pagina-aanduiding<<}

kans ziende om 'er tusschen in te komen, en vreezende dat hij het, op het stuk van onderwijs, niet zoo goed met den kapitein eens zou worden, als ten opzigte van de orthodoxie der predikanten, den goeden zeebonk liet voortredeneren, en zich vergenoegde met, toen hij opstond, te zeggen: Zoo dat wij dan, kapitein, op uwe medewerking kunnen rekenen? Dat doet mij veel genoegen. - De kapitein begreep, wel is waar, niet regt hoe dit uit zijne deductie volgde; maar hij was te goedhartig om den burgemeester, die schijnbaar met groote aandacht had toegeluisterd, nu niet in deze kleinigheid genoegen te doen. Als hij geweten had waartoe hij zich verbond, hij zou niet zoo gulhartig, als hij nu deed, geantwoord hebben: Ja, ja, burgemeester, ik ga vast op stootgaren liggen, tegen dat gij met uw volkje bij mij aan boord komt. Ik zal u met genoegen wachten.




{==63==} {>>pagina-aanduiding<<}

Vijfde hoofdstuk.


Eerste zitting der kerkvergadering op het kasteel Ammerstein.

De langverwachte avond, bestemd voor de vergadering van het leesgezelschap, was eindelijk daar. Behalve kapitein van Berkel, burgemeester de Lange, baas Hartman en meester Peperkamp, waren nog leden de chirugijn en een paar welgestelde boeren, beide ouderlingen, met name Rietveld en van den Empel, die te ver afwoonden om de vergaderingen geregeld bij te wonen, maar die nu natuurlijk tegenwoordig waren, wijl men hun eèn' wenk gegeven had, dat 'er iets gewigtigs op til was. Het verbaasde hen daarom des te meer, toen zij, zoodra de gewone zaken afgedaan waren, den voornaamsten persoon van het leesgezelschap, ja van geheel Diepenbeek, den geleerden Willem zagen opstaan, terwijl hij zich verschoonde, met te zeggen dat hij aan een preek moest gaan werken. Wij willem hein geenszins van eene onwaarheid verdenken, maar ons alleen vergenoegen met op te merken dat, te oordeelen naar hetgeen ons van zijne gezindheid in het bovenvermelde gesprek met Lotje gebleken

{==64==} {>>pagina-aanduiding<<}

is, deze preek hier zeer gelukkig tusschen beide kwam. De burgemeester had baas Hartman en meester Peperkamp reeds onderrigt dat zijn zoon het beter geacht had deze eerste vergadering ten minste niet bij te wonen, en wel voornamelijk om de overige leden geheel vrij te laten in de voorbereiding hunner werkzaamheden.
Zoo als hij dus zijn afscheid genomen had, hemde de meester een paar maal, terwijl hij den burgemeester veelbeteekenend aanzag, en schoof baas Hartman eenige boeken, die hij van eene kleine tafel nam, in een' hoek van het vertrek, zachtkens den heer burgemeester toe.
Deze, hoe gewoon anders ook zich te laten hooren, en hoe gaarne ook zich zelven hoorende, scheen al het gewigt van het oogenblik te beseffen. Hij aarzelde. Hartman, die naast hem was gaan zitten, kuchte wel, gaf hem zelfs een stootje met zijn' elleboog, maar de man was geheel geabsorbeerd door de overweging van hetgeen hij stond te verrigten. Eindelijk, als een andere Cesar aan den Rubicon, en met dezelfde woorden, begon hij: De teerling is geworpen, waarde broeders! Het is u bekend dat in ons ongelukkig vaderland de leer der kerk niet meer wordt gehandhaafd, dat de stellingen van Arius, Pelagius, en Socijn vrijelijk op leerstoel en kansel verkondigd worden, dat de zielen, waarvan de Heer eenmaal rekenschap zal eischen, omgevoerd worden met alle wind van leering, door de bedriegerijen der menschen. Het is u bekend dat, op weinige uitzonderingen na, zij die tot wachters over Sion waren aangesteld, en van wie rekenschap der zielen zal

{==65==} {>>pagina-aanduiding<<}

geeischt worden, zelve het belang der gemeente verwaarloozen, en toelaten dat haar regt schaamteloos met voeten getreden worde. Gij weet het, dat ons dierbaar Vaderland, weleer het pronkjuweel der godsvrucht, groot door het geloof onzer voorvaderen, nu aan ongeloof, onverschilligheid, onkunde, en zedenbederf is ten prooi gegeven, en dat alles door het niet handhaven van de leer der hervormde kerk.
Maar zullen wij dan nu, als zoo vele onzer broederen, ons afscheiden van de onreinen, en lafhartig een kerkgenootschap verlaten, aan welks fundamentele beginselen wij getrouw blijven, en alzoo eigendunkelijk de zaak verraden, welke de Heere ons heeft toevertrouwd? Zullen wij niet volharden, waar wij geheel in ons regt zijn, zullen wij niet blijven, die de eigenaars zijn van huis en erf, alleen omdat het ons door eenige roovers betwist wordt, die 'er verraderlijk zijn, ingeslopen? Neen, neen, broeders, wij willen niet wijken uit Sion, wij willen strijden met het zwaard des geestes, wij willen den vervallen tempel weder opbouwen!
Maar wat kunnen wij, zal welligt iemand zeggen, wij, bewoners van een klein onaanzienlijk dorpje, kunnen wij onze stem verheffen tegen Synode en hoogleeraren, en tegen eene geheele schare van ongeloovigen! Ja, mijne broeders, dat kunnen wij. Wij zijn, met veel gebrek en struikeling, opgeschreven onder de ledematen der kerk. Wij gaan geen twistredenen aan met geleerden, wij spreken omdat wij gelooven. Wij zijn geloovige Christenen, duur gekocht met het bloed des Lams. Wij mogen spreken, en wij moeten spreken; spreken, niet op twij-
{==66==} {>>pagina-aanduiding<<}
felachtigen, maar op stelligen en beslissenden, toon, met den eisch dat hetgeen wij evangelische waarheid achten ook als rigtsnoer voor anderen gesteld worde. En dit ons spreken is geen uitvloeisel van zelfvertrouwen en eigenwaan, maar van de eenvoudige aanneming van Gods woord. Ons woord, in zwakheid gesproken, is een woord van kracht en heerlijkheid, omdat het gebouwd is op het eeuwige en onwankelbare woord Gods dat in der eeuwigheid niet zal vergaan. Daar ligt het, ons wetboek, onze codex (en hier sloeg hij met kracht op de boeken, die Hartman hem had toegeschoven)! Dat is onze eeuwige en eenige rotssteen, de aloude en onveranderlijke grondslag van onze nederlandsche hervormde kerk. Dus, ons afscheiden, neen, mijne broeders, maar hier pal staan op onzen post, hier, in dit kleine dorpje, doen wat onze hand vindt om te doen, en dat doen met kracht. Wij zijn nu schapen zonder herder, maar wij weten het: vele zijn de valsche leeraars, vele de wolven die in schaapskleederen tot ons komen. Zoo dan gewaakt, broeders, gevast, en gebeden; want dit geslachte gaat niet uit dan door vasten en bidden (de burgemeester bedacht hier zeker niet dat het geslacht 'er nog niet in was, misschien ook niet dat dit van eenigzins andere wezens, dan van predikanten, gezegd wordt); zoo dan onzen pligt betracht om de hervormde leer te handhaven, door te zorgen dat hier geen ander leeraar beroepen worde, dan die behoort tot de gezalfden des Heere.
Hiertoe is vooreerst noodig dat wij elkanderen opbouwen in het geloof, dat wij elkander de

{==67==} {>>pagina-aanduiding<<}

dierbare waarheden herinneren, welke den grondslag uitmaken van onze hervormde geloofsbelijdenis, van die geloofsbelijdenis die de belofte heeft: Mijn woord zal niet ledig tot mij wederkeeren. Daardoor zullen wij alle omgord worden met kracht; onze oogen zullen worden verlicht en gescherpt, om de ketterijen en valsche leeringen te bemerken, hoe verleidelijk ons die ook worden voorgedragen, en met welke schoonschijnende redenen ook bekleed. Ten andere willen wij, als zich eenig jong proponent bij ons voordoet, te zamen aan die beginselen, die wij nu elkander inscherpen, zijne leer toetsen, en daarnaar, in geloovig opzien tot den Heer, onze keuze inrigten. Zoo zal het nietige Diepenbeek nog eens ten voorbeeld kunnen strekken aan andere gemeenten in ons vaderland; zoo zal, naast het godvruchtige 's Gravenhage, waar die zeven wijze mannen hunne stemmen hebben doen hooren tegen de godloochenaars en de antichristen, het godvruchtige Diepenbeek eens schitteren aan onzen gereformeerden hemel als een flonkerstar van de eerste grootte.
De geheele vergadering was versteld over de waardigheid en het vuur met welke burgemeester de Lange gesproken had. Baas Hartman staarde hem met welgevallen aan. Meester Peperkamp zuchtte en knikte, van tijd tot tijd zijne oogen ten hemel heffende. De chirurgijn knikte ook, sloot zijn' mond bedenkelijk, en streelde zijn onder- en bovenlip met twee vingers. Aan de beide ouderlingen kon men niets bemerken dan stomme verbazing. De kapitein was de eerste die het slilzwijgen brak, met uit te roepen: Cordaat gesproken, burgemeester! Gij hebt

{==68==} {>>pagina-aanduiding<<}

den spijker op den kop geslagen, man. Ik mag verd... wezen als gij geen gelijk hebt! - Deze laatste tirade scheen de vergadering eenigzins te bevreemden; niemand echter achtte het voegzaam 'er eene aanmerking op te maken. Alleen baas Hartman deed zijn' mond open; maar eene onverwachte gedachte, die hem, zoo 't scheen, ploteling inviel, maakte dat het daarbij bleef, en dat hij niets zeide, schoon hij ook vergat zijn' mond terstond weder te sluiten.
Daar dus niemand anders verder iets zeide, vervolgde de kapitein, die alweder niets bemerkte van de sensatie, die zijne woorden verwekt hadden (welke hij trouwens zelf voor eene zeer natuurlijke uitboezeming van zijn gevoel, en zelfs voor een streelend bewijs hield zijner goedkeuring), vervolgde, zeg ik, de kapitein in deze bewoordingen: Wat dunkt u, mannen, als wij nu eerst eens een pijp opstaken? Zonder het antwoord af te wachten, stond hij op, en schelde. - Burgemeesters keel zal wel droog zijn, na zulk een redevoering. Ik zal maar eens een beste flesch laten aanrukken, en dan willen wij te zamen een glaasje drinken op den goeden afloop van het scheepje waar wij van avond den kiel van leggen. - Of deze woorden den vromen baas Hartman iets anders in de gedachten bragten dan 'er hier meê bedoeld was, is moeijelijk te zeggen, maar hij glimlachte, schoon hij zeer bedenkelijk het hoofd schudde.
Genoeg, de pijpen werden aangestoken, de beste flesch rukte aan, en het gezelschap schoof wat vertrouwelijker de stoelen aan de tafel, en staarde elkander zeer vergenoegd en te vrede aan. Baas Hartman, te regt begrijpende dat 'er nog iets meer diende verrigt te worden,

{==69==} {>>pagina-aanduiding<<}

wendde zich, met een' vragenden blik, tot den burgemeester, en, daar deze, nog vermoeid, zoo 't scheen, van zijne rede, zich op dit oogenblik alleen bezig hield met den indedaad geurigen Cantemerle van den kapitein, welken hij, met al de aandacht die dit vocht verdiende, zat te savoureren, zeide hij eindelijk: Beginnen, burgemeester, beginnen? De burgemeester zag eenigzins verwonderd op, maar knikte toch. En nu sprak baas Hartman: Ik heb hier medegebragt onzen Bijbel, waarin de Belijdenisse des Geloofs en de Heidelbergsche Catechismus. - Dat is mijn boek, viel terstond de kaptein in. Begin maar, baas: Wat is uw eenige troost, beide in leven, en sterven? en gij zult zien dat ik 'er nog geen woord van mis. - En, vervolgde baas Hartman, een weinig verstoord door dezen inval, en hier hebben wij de Leerregelen voorgeschreven in de nationale Synode gehouden te Dordrecht, in de jaren 1618 en 1619. Dit zijn, zoo als den heeren zal bekend zijn, de formulieren van eenigheid, welke den grondslag uitmaken van ons dierbaar gereformeerd geloof, de rots van onze kerk, zoo als de heer burgemeester geliefde te zeggen.
Indien ik mij mag vermeten, zeide nu meester Peperkamp, terwijl hij zijne sluike blonde haren aan beide zijden van zijn voorhoofd met eenen vinger naar achteren streek, indien ik mij mag vermeten hier een enkel woordje tusschen in te plaatsen, zou ik de vrijheid nemen te vragen welke de bedoeling van den heer burgemeester zij met deze formulieren, of wij, dezelve achtereenvolgens zullen lezen, en dan met elkander vergelijken, of dat wij de artikelen, in dezelve vervat, elk afzonderlijk zullen

{==70==} {>>pagina-aanduiding<<}

behandelen? - Uwe vraag is zeer juist, meester, antwoordde de burgemeester, maar het komt mij het best voor de beantwoording daarvan aan de vergadering over te laten. Ik zal dus uw alternatief in omvraag brengen, na alvorens elk der leden gelegenheid gegeven te hebben over het onderhavige onderwerp zijn gevoelen mede te deelen. Het doel van deze bijeenkomst is grootendeels het regelen onzer werkzaamheden, opdat alle dingen met orde geschieden. Ik zal, bij het vragen, mij eerst tot de ouderlingen wenden, naar rang van ancienneteit, en dan tot den heer diaken (den chirurgijn aanziende). - Met uw verlof, heer burgemeester, sprak nu de diaken, daar het u bekend is dat ik mij alleen met het administratieve der kerkelijke zaken te bemoeijen heb, is het onnoodig, zou ik zeggen, dat ik hier meê stem. - En ik dan? vroeg baas Hartman met veel levendigheid. Ik, die den ganschen dag aan de schaafbank sta?... Ja maar, baas, gij zijt ouderling. - Dat doet hier niets af, hervatte de timmerman, wij zijn alle opgeschreven onder de ledematen der kerk, wij zijn alle schapen, zoo als de heer burgemeester geliefde aan te merken. - Het zou misschien, sprak nu meester Peperkamp, op zeer bedeesden en zedigen toon, maar met bijzonderen nadruk, - het zou misschien te vinden zijn, indien onze brave Martens (hier zag hij den diaken met een genadig vriendelijk oog aan) kon besluiten om, in de orde van het omvragen, mij te laten voorgaan; niet, volstrekt niet (dat behoef ik gewisselijk niet te verzekeren), omdat ik mij in ijdele verwaandheid zou vermeten te denken

{==71==} {>>pagina-aanduiding<<}

dat ik in de kennisse der waarheid verder gevorderd ware; want van ons alle heeft de Heer gelijkelijk gezegd: Ik zal mijne wetten in hun verstand geven, en in hunne harten zal Ik die inschrijven - gelijk wij ook alle, als de Bereërs, dagelijks de schriften onderzoeken, of deze dingen alzoo zijn: maar, daar mijn beroep, hetzij in alle nederigheid gezegd, medebrengt om elken zondag het woord Gods aan de gemeente voor te lezen, en overmits ik, door mijne dagelijksche bezigheden, misschien.... misschien (de meester scheen hier naar een woord te zoeken)... (ik hoop dat onze goede Martens (weder een zeer vriendelijke blik) mij deze vrijpostigheid wel zal willen ten goede houden), misschien eenigzins meer de hebbelijkheid verkregen heb om mijne gedachten met passende bewoordingen te omkleeden, komt het mij (onder verbetering evenwel, en mijn gevoelen geheel overlatende aan het oordeel der vergadering) voor, dat ik, in alle nederigheid, mag verwachten, in sommige opzigten, onzen braven diaken (nog een vriendelijk blikje) eenig licht te kunnen geven, omtrent de zaken welke hier te borde zullen gebragt worden, althans zijn eindoordeel over dezelve eenigermate te vergemakkelijken. - Heel goed, best, hernam de diaken. - Als ik dan meê een lootje in 't zakje moet leggen, hoe later hoe beter. - Met uw permissie.... viel hier de kapitein in, en terstond daarop de burgemeester: Wees gerust, kapitein, gij behoudt uwe plaats. De heeren moeten weten dat de kapitein mij vooruit verzocht heeft, dat men hem steeds het allerlaatste zou vragen, en wel alleen, of hij 'er ook nog iets bij te voegen had,

{==72==} {>>pagina-aanduiding<<}

aangezien hij niet wilde gehouden zijn om zijn advijs te geven, als hem dit niet voegzaam voorkwam. Daar de kapitein geen kerkelijk persoon is, en deze vergaderingen alleen bijwoont, als lid van het leesgezelschap, zoo vordert, dunkt mij, de kieschheid hem niet tegen zijne verkiezing te nopen tot het openbaren van zijn gevoelen; en dit te meer, daar zijn edele mij gemagtigd heeft der vergadering mede te deelen dat hij, voor die avonden, op welke wij tot ons tegenwoordig doel bijeenkomen, het gezelschap gaarne hier zal ontvangen, om het lastige overdragen der boeken voor te komen. - Een glans van genoegen verhelderde de gelaatstrekken van alle de leden, en aller oogen wendden zich met welgevallen naar de beste flesch. Meester Peperkamp nam zelfs zijn glas op, en zeide, als in naam der geheele vergadering: Wij zullen den heer kapitein geenszins bemoeijelijken.
- Welaan dan, broeders, zoo beginnen wij met het voorstel van meester Peperkamp. Baas Hartman, als de oudste ouderling, hebbe de goedheid ons te zeggen of wij de bedoelde formulieren achtereenvolgens zullen lezen, of dat wij ze artikelsgewijze zullen vergelijken. - Baas Hartman zag den heer burgemeester aan, en antwoordde: Ja... wat zal ik hier van zeggen?... Het is mij nog niet volkomen klaar.... Ik zou zeggen dat, alhoewel... maar evenwel.... in een woord, ik wil nog wel eens andere advijzen hooren, voor dat ik hieromtrent tot een besluit kom.
Het was blijkbaar dat de beide andere ouderlingen de meening van hunnen ambtgenoot zelve

{==73==} {>>pagina-aanduiding<<}

niet zeer klaar vonden. Ten minste zij zagen elkander vragend aan; evenwel, toen de burgemeester den in rang volgenden vroeg, antwoordde deze haastig: Burgemeester, ik ben het volkomen met Hartman eens. Ik ook, zeide de tweede, nog voor dat hij gevraagd werd. De diaken, toen hij deze beide bondige en elkander snel opvolgende advijzen vernam, bemerkte, tot zijne niet geringe ontsteltenis, dat hier met regt kon gezegd worden: de eersten zullen de laatsten, en de laatsten de eersten zijn. Gelukkig voor hem, opende de welsprekende en geleerde schoolmonarch zijnen mond en sprak: Naardemaal ik bemerk, heer burgemeester, dat ik, die de vrijheid genomen heb de vraag voor te stellen, mij thans onder de dure verpligting gebragt zie dezelve te beantwoorden, zoo zal ik de vrijheid nemen den leden voor te stellen om een proefje te nemen van beiderlei methoden, opdat wij alzoo door de ondervinding, voorwaar de beste leermeesteresse, erkennen mogen welke de betrekkelijke en eigendommelijke waarde zij van elk derzelve. -
De vergadering was getroffen door dit lumineuse idee van meester Peperkamp; en, daar de goedkeuring op aller gelaat te lezen was, maakte de burgemeester, die, zonder daartoe benoemd te zijn, als president fungeerde (eene indedaad wel verdiende onderscheiding, die men aan zijnen hoogen rang verschuldigd was), van deze stilzwijgende acclamatie gebruik, om den ouderling Hartman te verzoeken de eerste vraag van den heidelbergschen Catechismus te lezen, als wanneer hij zelf het eerste artikel van de Geloofsbelijdenis zou reciteren. Volgaarne voldeed de deftige timmerman aan dit verzoek; maar toen nu de edelachtbare de

{==74==} {>>pagina-aanduiding<<}

Lange het eerste artikel van de Belijdenis des geloofs gelezen had, keken alle de leden elkander verbaasd aan. Want het sloeg op elkander, zoo als de kapitein te regt aanmerkte, als een tang op een varken. Ik weet niet, zeide nu de burgemeester, of wij niet beter zouden doen maar liever eerst het eene, en dan het andere formulier, geheel af te lezen. De meeste leden knikten. 'Er wordt, vervolgde hij, gelijk wij zien, in dezen eersten Zondag over den eenigen troost gehandeld, beide in leven en in sterven, terwijl, in het eerste artikel der Belijdenis, van God gesproken wordt. En zoo zullen waarschijnlijk wel meerdere vragen en artikelen niet met elkander overeenkomen. Wat dunkt u, vrienden? - Wel, antwoordde de heer van Berkel, daar het eerste proefje niet best gelukt is, moeten wij wel tot het tweede overgaan; maar dat zal wat langer ophouden. Daar zullen eenige avonden meê gemoeid zijn. En, ik weet niet of gijlieden alle zulke sterke bollen hebt: maar van mij kan ik u wel verzekeren dat, als wij eerst de geheele Belijdenis lezen, ik deze weêr vergeten heb, voor dat wij aan den Catechismus beginnen. - Dat zal 'er wel meer gebeuren, zeide de ouderling Rietveld. - Men zou misschien, al lezende, hernam de burgemeester, eene soort van register kunnen maken, en naderhand die vragen en artikelen; die bij elkander behooren, bij een voegen. Dit zou ons een tabellarisch overzigt geven van het geheel. - Maar wie zal dat doen, vroeg nu van den Empel, de derde ouderling, - dan mogten wij ook wel eerst een' secretaris benoemd hebben. - Daar hebben wij waarlijk niet

{==75==} {>>pagina-aanduiding<<}

aan gedacht, hervatte de burgemeester. - Nu, die zal wel niet ver te zoeken zijn, merkte de diaken aan, bevreesd dat men hem misschien tot secretaris zou aanstellen, met een beleefd knikje den onderwijzer der jeugd aanziende. Maar de onderwijzer der jeugd had wel lust om deftige advijzen te geven, doch zeer weinig om zijn hoofd te breken met tabellarische overzigten. Hij hield zich dus als of hij van dat knikje niets merkte, en scheen geheel in zijne overpeinzingen verzonken, als dacht hij 'er zeer ernstig over na, hoe men de zoo onverwacht voorgekomen zwarigheid zou oplossen.
Terwijl alzoo het gezelschap thans even bedrukt keek, als het kort te voren vrolijk en te vrede gekeken had, kreeg kapitein van Berkel den gelukkigen inval om te zeggen: Maar wat doet gij toch met drie formulieren? Aan een kompas hebben wij genoeg, zou ik zeggen, als het maar goed is. Was uw zoon nu gebleven, burgemeester, dan had hij ons misschien het een of ander boek kunnen aan de hand doen, waar dat reeds in gedaan is, wat wij nu nog met veel moeite zouden moeten doen, zoo'n kort sommier, zoo'n uittreksel, daar zoo wat de quintessens van die boeken, die gij daar nu voor den dag gebragt hebt, in te vinden is. - Zoo als de morphine uit de opium, en de chinine uit de kina, merkte de chirurgijn aan. - Precies, hervatte de kapitein lagchende, en, als 'er zoo'n ding niet bestaat, dan moet gij deze formulieren maar eens distilleren, meester. - Ik bedank u vriendelijk, kapitein, antwoordde de geneeskundige diaken; het zou wat moeijelijk zyn den spiritus rec-
{==76==} {>>pagina-aanduiding<<}
tor op te vangen, en behoorlijk van het caput mortuum af te scheiden. - Het fijne van deze aardigheid ging natuurlijk voor den met de scheikunde en de latijnsche taal niet bekenden kapitein grootendeels verloren, maar, niet twijfelende of hetgeen de diaken gezegd had was heel aardig, begon hij op nieuw hartelijk te lagchen.
Te midden van deze vrolijkheid staat eensklaps meester Peperkamp op, grobbelt in de boeken en boekjes, die op tafel lagen, en, 'er een van opnemende, legt bij het, met het titelblad open, vlak voor den burgemeester, 'er met de vlakke hand een' frisschen slag opgevende, en uitroepende: Daar hebben we wat we zoeken! Onbegrijpelijk dat wij daar niet eer aan gedacht hebben! - De burgemeester zag den titel, en glimlachte. - Wel nu, wat is dat dan? riep de kapitein, nog niet regt uitgelagchen, en alle de leden rekten hunne halzen uit over de tafel, begeerig het heerlijk geschrift te zien, dat hen zoo eensklaps uit de verlegenheid redde, waarvan het gevolg was dat het hoofd van baas Hartman op eene vrij onzachte wijze met dat van den chirurgijn-diaken in aanraking kwam, eene collisie die hun beide lang zoo grappig niet voorkwam, als dit bij de overige leden het geval scheen te zijn. Op des kapiteins vraag, riep de schoolmeester triomfantelijk uit: Wel Hellenbroek, kapitein! Daar zit de quintessens immers in van onze ware gereformeerde leer!
Terwijl op deze woorden de overige leden meer of min luide hunne blijdschap over dezen gelukkigen inval van den kapitein, en de niet minder gelukkige keuze van meester Peperkamp, te kennen gaven,

{==77==} {>>pagina-aanduiding<<}

zeide de burgemeester: Het boekje van Hellenbroek is zeker een onschatbaar werkje: evenwel, het is, zoo als uit den titel blijkt, meest tot particulier gebruik opgesteld, en wordt door den schrijver zelven genoemd een voorbeeld der goddelijke waarheden voor eenvoudigen, die zich bereiden tot de Belijdenisse des geloofs. Ik zou dus denken dat dit boekje hier, in deze vergadering, waar wij ons niet behoeven voor te bereiden, maar alleen te herinneren, minder voegde. - Voor eenvoudigen? vroeg baas Hartman, staat 'er dat? Wel, dan kunnen wij het niet gebruiken, wij zijn toch, in alle zwakheid en struikeling, zoo eenvoudig juist niet, zou ik denken. Hellenbroek is, hoe uitmuntend ook overigens, toch maar een kinderboekje. - Ja maar, zeide meester Peperkamp, terwijl hij het titelblad omsloeg, wat leest gij hier? - Uitgegeven volgens Kerken-orde zeide Hartman, nu ja, maar voor kinderen; en wij zijn toch waarlijk geen kinderen. - Dat zou ik ook denken, sprak de ouderling Rietveld, terwijl hij met welgevallen zijn glaasje Cantemerle aan den mond bragt. - Wij zijn geen kinderen, neen, zeide meester Peperkamp, maar wat zegt de schrift: Voorwaar zegge ik u, ten zij dat gij u bekeert, en wordt als de kinderkens, zoo en zult gij in het koningrijk der Hemelen niet komen. Daarom, zoo wie hem zelven vernedert, gelijk dit kindeken is, deze is de grootste in 't koningrijk der Hemelen. -
Wat beliefje, riep hier de kapitein, hoort eens, laat jeluî dien meester Peperkamp maar loopen. Als ik in uw plaats was, baas Hartman, dan gaf ik hem het roer maar over. Hij zal ons wel binnen-
{==78==} {>>pagina-aanduiding<<}
lootsen, geloof mij? - De goede kapitein had dit, getroffen door het gelukkige à-propos van meester Peperkamp, naauwelijks gezegd, of hij begon zich te bedenken dat de burgemeester zich ook tegen Hellenbroek verklaard had. Hij voegde 'er dus onmiddelijk bij: Neem niet kwalijk, burgemeester, en schonk hem daarbij onmiddelijk het ledigstaande glas ten boorde toe vol. De burgemeester, 't zij getroffen door den goedhartigen toon van den welmeenenden zeebonk, 't zij verteederd door het gezigt van het vonkelend druivennat, antwoordde terstond: Volstrekt niet; kapitein, ieder zijn gevoelen! Ik heb mij ook niet stellig tegen Hellenbroek verklaard; dat zij verre. Ik wilde alleen in bedenking geven of wij misschien niet iets anders zouden kunnen vinden, dat beter voor ons oogmerk geschikt ware. - Laat baas Hartman dan maar eens iets opgeven, zeide meester Peperkamp, stout geworden door het streelend compliment van den kapitein. - Opgeven? vroeg de timmerman, denkt gij dat ik een schriftgeleerde ben? Neen man, en geen Phariseër ook. - Halt, riep hier de kapitein, geen schampscheuten, baas! Als gij elkander iets te zeggen hebt, komt 'er dan rond vooruit, op den man aan. - De heer de Lange, ziende dat het gesprek eene verkeerde wending nam, en vreezende dat, door de oneenigheid van de twee voornaamste aanleggers van het plan, de geheele kerkvergadering in de geboorte zou gesmoord worden, besloot nu edelmoedig zijn gevoelen ten offer te brengen, ten einde daardoor de broeders, die nog niet gesproken hadden, aan te moedigen om zich mede aan de zijde van meester Peperkamp en van den

{==79==} {>>pagina-aanduiding<<}

kapitein te scharen, en alzoo de netelige zaak tot een gewenscht einde te brengen. Hij stond dus op, nam zijn glaasje in de hand, en zeide met ernst en deftigheid: De heer kapitein heeft gelijk. De man, die ons zoo vriendelijk ten zijnent ontvangt, heeft regt te vorderen dat wij de rust, die onder zijn vreedzaam dak heerscht, niet verstoren. Het oogmerk van onze bijeenkomst vordert ook bedaardheid en onderlinge welwillendheid. Maar ik twijfel niet of baas Hartman heeft het oogmerk niet gehad meester Peperkamp te beleedigen. Mijne aanmerking was alleen eene los daarheengeworpen bedenking; maar, als zich niets beter voordoet, ben ik volkomen bereid het voorstel van meester aan te nemen. Waarom zou Hellenbroek ook niet goed zijn, al is het voor kinderen. Het is ons alleen te doen om eene handleiding te hebben, en, als wij als mannen, en vooral als broeders, de gewigtige taak aanvaarden, die wij op ons hebben genomen, dan zal dit kinderboekje ons even goed kunnen dienen, als elk ander.
Ik stem ook voor Hellenbroek, zeide de chirurgijn, altijd bevreesd dat, als meester Peperkamp eens mogt bedanken, het secretariaat en de tabellarische overzigten ten zijnen laste zouden komen. Van den Empel, die al een paar maal naar de pendule gezien, en bemerkt had dat het laat werd, stootte zijnen collega aan, die zich reeds tegen Hellenbroek had verklaard, en zeide: Kom, Rietveld, stem ook maar voor Hellenbroek. 't Wordt tijd, wij moeten naar huis. - Het is hierbij noodig te weten dat deze waardige man de huisselijke rust boven alles beminde, en daarom nooit na het uur, door

{==80==} {>>pagina-aanduiding<<}

vrouwlief bepaald, uitbleef, wijl hij wist dat ook de kleinste ongeregeldheid daaromtrent eenen zeer nadeeligen indruk maakte op zijne uiterst gevoelige en aan regelmaat en orde zeer gehechte wederhelft.
De burgemeester, wiens parlementairen zin de indruk niet ontgaan was, dien zijne edelmoedige opoffering gemaakt had, besloot het ijzer te smeden terwijl het heet was, en zeide: Wat dunkt u, broeders, als wij de stemmen maar eens opnamen? Baas Hartman heeft zich, meen ik, tegen Hellenbroek verklaard. - Men ziet hieraan welk een slim diplomaat de burgemeester was. Hij twijfelde 'er niet aan of baas Hartman had, grootendeels uit eerbied voor de burgemeesterlijke achtbaarheid, neen gezegd: hij begreep dus dat diezelfde eerbied hem nu evenzeer zou aanmoedigen om ja te zeggen. De uitkomst beantwoordde echter niet volkomen aan zijne verwachting. Baas Hartman was een te zelfstandig man om de zaak zoo spoedig op te geven; en, daar hij vreesde dat men zijne weigering om een ander boek op te geven voor een gevolg van onkunde zou aanzien, besloot hij een' middenweg in te slaan, waardoor hij den heer burgemeester niet regtstreeks tegensprak, zonder zijn eigen gevoelen te verzaken. Hij antwoordde dus: Ik ben niet tegen Hellenbroek als Hellenbroek, maar alleen omdat het een kinderboekje is; maar waarom zouden wij niet ten minste groot Hellenbroek nemen?
Welaan, zeide de burgemeester, groot Hellenbroek of klein Hellenbroek; in alle geval baas Hartman is niet tegen Hellenbroek. De heer kapitein en de heer chirurgijn zijn 'er ook voor; de

{==81==} {>>pagina-aanduiding<<}

meester heeft het zelf voorgesteld; ik heb reeds gezegd hoe ik 'er over denk. Ziedaar, naar 't mij voorkomt, eene imposante meerderheid. Als nu de beide broeders ouderlingen besluiten konden zich daarbij te voegen, dan ging het nog met algemeene stemmen door; en wij hadden een' vasten grondslag, waar wij, in onze eerstvolgende vergadering, op zouden kunnen voortbouwen. - Maar, als ik nu tegen blijf stemmen, zeide Rietveld, gaat het dan toch door? - Wel zeker, antwoordde de burgemeester, de meeste stemmen gelden. - Wel dan ben ik voor, hervatte de ouderling, die nog niet, zoo 't schijnt, volkomen bekend was met de parlementaire gebruiken. - Anders zou ik tegen mijn' zin Hellenbroek moeten lezen. - Dat is zeer juist gezien, hernam de burgemeester. En broeder van den Empel? vervolgde hij, den ouderling aanziende, die op de pendule gekeken had, en die op heete kolen zat. - Ik, burgemeester? Voor, voor. De vrouw wacht mij al. Ik moet naar huis. - Alzoo is dan, zeide de burgemeester met waardigheid, met algemeene stemmen besloten dat wij Hellenbroek, Voorbeeld der Goddelijke Waarheden, tot grondslag zullen leggen van onze beschouwingen, en tot leiddraad in onze onderlinge overdenkingen.
Met algemeene stemmen, riep de kapitein, lang leve Hellenbroek! Kom aan, mannen, nog een glaasje op de valreep; op de gezondheid van Hellenbroek. - De man is lang dood, merkte de diaken aan, die, door den keer, dien de zaak genomen had, misschien ook door den Cantemerle, waar hij zich niet onbetuigd aan had gelaten, 'er vrij wat vrolijker uitzag, dan bij den aanvang

{==82==} {>>pagina-aanduiding<<}

der vergadering. - Het spijt mij voor hem, hervatte de kapitein, ik had anders een flesch in Rose voor hem over, omdat hij ons zoo flink vlot gemaakt heeft. Maar, al is hij dood, hij zal 't ons niet kwalijk nemen dat wij op hem drinken, denk ik. - Wij behoeven ook juist niet Lang leve te roepen, merkte meester Peperkamp aan, wij kunnen ook Vivat zeggen. - Meester Peperkamp weet 'er altijd wat op, riep de kapitein, hardop lagchende, daarbij den burgemeester op zijne manier schalks aanziende, die niet kon nalaten de deftigheid, die zijnen rang en stand voegde, een oogenblik te vergeten, en van harte te deelen in de vrolijkheid van zijnen gastheer. Het lagchen, zegt men, werkt aanstekend. Of dit de reden zij, of welke andere, genoeg: de broeders, begrijpende dat de burgemeester niet lagchen zou, zonder daartoe wijze redenen te hebben, achtten zich niet alleen geregtigd, maar gevoelden zich bijna verpligt, zijn voorbeeld te volgen, en zoo lachte weldra de geheele kerkvergadering, die daarop, onder het geroep van Vivat Hellenbroek, gesloten werd en uiteenging.




{==83==} {>>pagina-aanduiding<<}

Zesde hoofdstuk.


Hellenbroek door Willem en Lotje tegen eenen mededinger verdedigd.

Wel, Papa, zeide Esperança, den volgenden morgen, aan het ontbijt, dat was een vrolijk consistorie gisteren avond. Ik heb de ouderlingen en de diakens nog nooit zoo hooren lagchen. Zij riepen vivat, en klonken met de glaasjes. Het was, dunkt mij, een heele pret. - Deze herinnering was genoeg om den goeden kapitein op nieuw aan 't lagchen te brengen, waarna hij zijne dochters de gansche transactie op zijne wijze, dat is zoo kluchtig, verhaalde, dat het niet lang duurde of Esperança volgde Papa's voorbeeld, terwijl zelfs de stemmige Charlotte, hoewel niet zonder van tijd tot tijd zeer bedenkelijk haar lief kopje te schudden, zich niet weêrhouden kon van op hare wijze, dat is zacht en zedig, in de vrolijkheid van den luidruchtigen zeeheld en van hare levendige west-indische zuster te deelen.
Maar gij spraakt van Hellenbroek, zeide mevrouw

{==84==} {>>pagina-aanduiding<<}

Weenink, nadat zij uitgelagchen had, ik ken dat niet; waarom neemt gij niet dat boekje waar ik uit geleerd heb? - Wat is dat voor een boekje? vroeg de kapitein. - Eenvoudig Onderwijs geloof ik dat het heet. Maar ik kan 't u wel eens even laten zien. - Esperança ging naar hare bibliotheek, en haalde het bedoelde werk voor den dag. Zoo als de kapitein het zag, riep hij uit: ô Dat is veel beter dan Hellenbroek? - Hoe weet gij dat Papa? vroeg de lieve Charlotte, op een' toon die niet minder lief was dan het meisje zelf, maar die duidelijk te kennen gaf dat zij zelve de vraag als een niet gemakkelijk te wederleggen argument beschouwde. Het antwoord van den kapitein bewees intusschen dat hij 'er dit geenszins in zag, ja, dat hij de vraag uiterst belagchelijk vond. - Hoe ik dat weet? Wel, omdat ik het zie! antwoordde hij. - Omdat gij het ziet? hernam Lotje, de breede oogleden geheel opligtende, en haren vader verbaasd aanstarende. Wat ziet gij dan, Papa? - Wat ik zie? Wel, dat het veel dunner is, dan Hellenbroek. - De oogen van Lotje bedekten zich spoedig, en een fijn medelijdend lachje speelde om den bekoorlijken mond. Esperança daarentegen schaterde het eensklaps uit; doch, oogenblikkelijk het onbetamelijke hiervan gevoelende, omhelsde zij haren vader met zoo veel goedhartigheid, dat deze, wel verre van eenige geraaktheid te doen blijken, hare handen vatte, en, met zijn levendig bruin oog het licht van hare schitterende zwarte oogen opvangende, uitriep: Wat denkt ge wel, ondeugende meid, dat ge uwen vader zoo in het gezigt moogt uitlagchen. Of meent gij dat ik niet begrijp waar

{==85==} {>>pagina-aanduiding<<}

gij om lacht? - omdat ik het zoo komiek vond, Papa... Ja wel, omdat ik een boek alleen goedkeur omdat het dunner is; ik begrijp het wel; daar lagchen nu die kleuters om; want dat stemmige Lotje moet zich niet verbeelden dat ik het trekken van de hoeken van haar' mond niet zie. Wel nu, wil ik u dan eens wat zeggen? Dan komt maar eens in onze vergadering; en gij zult terstond begrijpen waarom daar de dunste boeken de beste zijn. - Ja, ja, Papa, gij weet wel wat gij doet, riep de levendige Esperança, drukte hem nog een' kus op de wangen, en nam toen het boekje op. - Zie, Lotje, het heet: Eenvoudig onderwijs in de Christelijke leer, ten dienste der genen, die belijdenis wenschen af te leggen in de hervormde kerk. Het draagt zijn' naam goed: het is eenvoudig en bevattelijk, en niet te veel met teksten overladen; want die te onthouden, dat is een zet, dat verzeker ik u. En ik weet niet, die Hellenbroek, dat zal wel uit de oude doos zijn, zoo als meester Peperkamp zelf is. Dit ziet 'er heel ordentelijk uit, niet van die gothische letters, en gespeld en geschreven, zoo als thans alle fatsoenlijke menschen spellen en schrijven.
De kapitein nam het boekje, en, het eerste blad omslaande, zeide hij: Wij moesten eene handleiding hebben, zoo als ik u verhaald heb, maar het moet echt spul wezen. Als dit nu ook maar kerkelijk goedgekeurd is. Laat eens zien? Ja, waarachtig: Kerkelijk onderzocht en goedgekeurd door het provinciaal kerkbestuur van Noord-Holland. - J. van Slogteren president, H. Weyland secretaris. Alles in orde. Nu, ik zal 't meênemen, en het aan de broeders voor-
{==86==} {>>pagina-aanduiding<<}
stellen. - Mag ik ook eens even? zeide Lotje, terwijl zij het boekje opnam, en achtereenvolgens de opschriften der hoofdstukken, en hier en daar een enkele vraag, las. Naarmate zij verder kwam, was het of een nevel, die hoe langer hoe digter werd, hare zachte en fijne trekken bedekte, tot dat zij het boekje toe deed, en, zonder den kapitein aan te zien, zeide: Ik weet niet, Papa, of het wel aan de broeders bevallen zal. - Nu, dan nemen we Hellenbroek. Ook goed. Ik sta 'er niet op. Maar Esperança weet toch ook wel wat zij leest. Ik verzeker u, die heeft haar oordeel fiksch. - Dat zal ik nooit ontkennen, Papa, maar oordeel!... Als hier oordeel te pas kwam, ja dan! - Wat? Nu is 't mijn beurt om te lagchen. Hoe vindt gij die, Esperança? En dan zou ik het boek niet beter mogen vinden, alleen omdat het dunner is. Wel waarom vindt gij het dan niet beter, laat eens hooren, nufje?
Ik, beste vader, ik vind niets. Ik zou mij niet durven vermeten een boek te beoordeelen, door zulke geleerde heeren geschreven als ik hier op den titel zie staan, maar daarom zeide ik juist dat oordeel hier niet te pas kwam. Ik zeide alleen dat ik geloof dat het boekje den broederen niet bevallen zal, en dit vermoeden rust daarop dat ik weet dat zij zoeken naar de ware, onvervalschte leer onzer gereformeerde kerk. Die leer, niet ik, veroordeelt het boekje; want, naar hetgeen ik 'er van gezien heb, te oordeelen, wordt 'er veel in gemist, dat van die leer den grondslag en de hoofdzaak uitmaakt. - Wat zegt gij, kind! Dat wist ik niet. Maar dan moeten wij het ook niet hebben, volstrekt niet. Dan

{==87==} {>>pagina-aanduiding<<}

moet Hellenbroek ons maar op het sleeptouw nemen; 'er zit niet anders op. Maar - vervolgde de kapitein, het boekje nog eens opnemende, - wat praat ge toch, mallootje! Zie dan eens hier. Dat was alweêr vergeten: Kerkelijk onderzocht en goedgekeurd. Welnu! -
Ja, liefste Papa! zeide het teedere Lotje, en sloeg hare schoone oogen zuchtend ten hemel. - Zij was schoon, Lotje, beeldschoon, toen zij die oogen zoo opsloeg, in de nederige bewustheid van de waarheid van hetgeen zij geloofde, en van de overmagt die zij daardoor verkreeg op de wijzen en de schriftgeleerden. - Wel nu, herhaalde de kapitein, op wien die schoonheid zijner beminnelijke dochter zeker niet dien indruk maakte, dien zij gewis (hier twijfelen wij niet aan) op elk onzer lezers zou gemaakt hebben, - wel nu!
Och, Papa, hernam Lotje, hem met een gelaat vol ootmoed aanziende, waarom het mij gevraagd, mij, die immers maar een onkundig meisje ben? Als Willem straks komt, dan zal hij het u terstond uitleggen. - Ja, Willem, dat is uw plechtanker, uw baken in zee. - Zou 't beter zijn, als 't anders was, Pa? vroeg het meisje, met eene uitdrukking die nu toch den anders niet ligt beweegbaren zeeman trof. - Neen, waarachtig niet! riep hij, en stak haar de breede gespierde hand toe. - Volmaakt mijne Charlotte, vervolgde hij, het meisje met welgevallen aanziende, het is of ik haar voor mij zie! - De reeds gevatte hand van Charlotte werd los gelaten, en kapitein van Berkel stond op, om zijn pijp te krijgen, die naast hem lag. Toen hij weder bij de tafel kwam,

{==88==} {>>pagina-aanduiding<<}

zag men iets in het mannelijk oog, dat 'er maar zeer zelden in te zien was, maar dat juist daarom elk treffen moest, die 'er getuige van was.

Daar is de man zelf, riep nu eensklaps de kapitein uit, verheugd dat eene zoo geschikte afleiding hem uit den ongemakkelijken toestand redde, waarin zijne (zoo als hij het beschouwde) zijne zwakheid hem gebragt had. Men begrijpt dat hij den jongen godgeleerde bedoelde, die op dit oogenblik de kamer binnentrad. - Gewigtig nieuws, zeide Willem, na elk der aanwezige personen op eene geheel verschillende wijze goeden morgen gezegd te hebben, gewigtig nieuws! Zondag komen 'er twee proponenten preken. -

Is 't wat goeds? vroeg kapitein van Berkel. - Men zegt van beide niets anders. - Kent gij hen ook? - Den eenen ten minste. Die is een Utrechtenaar. Ik heb hem wel ontmoet bij den heer van Groenendaal, die veel werk van hem maakt. - ô Dan behoeft gij 'er niet aan te twijfelen, zeide mevrouw Weenink. - Pas op, ondeugd, hervatte Willem, haar met den vinger dreigende. - En de ander, Willem? vroeg de kapitein. - De ander is mij alleen bij geruchte bekend. Hij is een Groninger. - Een Groninger, riep de kapitein lagchende uit, dat is hier contrabande. Hoe komt die hier verzeild? - Dat is te zeggen, hij heeft te Groningen gestudeerd, maar hij is een Gelderschman. Ik weet bijna niet anders van hem dan dat hij Rusting heet, en dat hij een zeer goed voorkomen en een uitmuntende voordragt moet hebben. - Ja maar,

{==89==} {>>pagina-aanduiding<<}

wat vlag voert hij? vroeg de kapitein. Daar zal 't op aan komen. - Willem glimlachte bedenkelijk, maar zweeg. Esperança antwoordde voor hem, met te zeggen: Kan 'er uit Nazareth wel iets goeds voortkomen!
Ik, voor mij, hervatte Willem, wil niemand veroordeelen, om de plaats waar hij van daan komt. Ik schort liever mijn oordeel op, tot dat ik hem gehoord heb. Aan de vruchten zal men den boom kennen. - Hoor eens, Willem, zeide het jonge vrouwtje, den dag niet te beginnen met zoo deftig te wezen, hoort gij. Dan worden wij kwade vrienden. Zeg mij liever eens wat hapert 'er toch aan dit arme boekje, waar ik uit geleerd heb, en dat, schoon het door predikanten geschreven, en door predikanten goedgekeurd is, Lotje maar in 't geheel niet schijnt te bevallen. - Dat is te zeggen, zeide Lotje, ik heb gezegd dat ik vreesde dat het niet geschikt zou voorkomen voor het oogmerk, waartoe men het gebruiken wilde.
Willem had intusschen het boekje geopend, en, zoo als hij den titel gezien had, legde hij het weder op tafel, en zeide: Om goed in te zien wat 'er aan hapert, kunt gij niet beter doen dan eens te lezen het Waarschuwend Onderrigt omtrent het Eenvoudig onderwijs, uitgegeven bij den Ouden, te Amsterdam, geschreven, ik meen, door doctor van der Feen. Ik zal 't u eens zenden. Dit Onderrigt is een weinig overdreven, en op sommige plaatsen verraadt het wel eenige zucht om te vitten, sommige aanmerkingen zijn zelfs wat gezocht: maar in den grond heeft de man volkomen gelijk. En nu heeft hij nog maar de

{==90==} {>>pagina-aanduiding<<}

twee eerste lessen behandeld; maar wat zou 't wezen, als hij eens, bij voorbeeld, aan de vierde les begon, bijzonder hier (hij nam het boekje weder in handen) de tweede afdeeling, over het heil door Jezus Christus aangebragt. Ik bid u, vergelijk dat eens met onzen heidelbergschen Catechismus, en met onze Geloofsbelijdenis, en zeg mij eens of gij dit boekje niet flaauw vindt, bitter flaauw, bij die krachtige uitdrukking van het zoo schoon zamenhangend systeem dat in deze boeken voorgesteld wordt, met eene consequentie die indedaad merkwaardig is? - Maar, zeide Esperança, 'er staan toch ook teksten bij. Het is dus ook uit den bijbel. - Ja, lieve meid, antwoordde Willem, met eenen eenigzins medelijdenden glimlach, het is wel uit den bijbel, maar het is niet naar de leer der gereformeerde kerk. Ik laat nu daàr dat de drieeenheid 'er met geen woord in vermeld wordt: maar van verkiezing en verwerping bij voorbeeld, van het borgtogtelijk lijden, van de predestinatie, wordt 'er niets in gevonden, en gij zult mij toch wel toestemmen dat dit leerstukken zijn, die de grondzuilen uitmaken van de leer onzer gereformeerde kerk. - Mevrouw Weenink zag hier Willem aan met eene uitdrukking, die elk ander in eene zeer vrolijke stemming zou gebragt hebben, maar die hem alleen een bewijs was van diepe onkunde, waarin dit ongelukkige vrouwtje verkeerde omtrent de grondzuilen van de leer der gereformeerde kerk.
Om u, dus vervolgde hij, met een enkel voorbeeld duidelijk te maken, hoe listig men tegenwoordig de onomstootelijke waarheden verbergt of ver-
{==91==} {>>pagina-aanduiding<<}
zwakt, die toch ieder, Christen gelooven moet, als hij dien naam zal waardig zijn, zie eens hier de vierde vraag, op bladzijde 17: Welk heil heeft Jezus ons door zijn lijden en sterven verworven? Op deze vraag wordt met bijbelteksten geantwoord, maar zonder eigenlijke uitlegging van het zoo gewigtig leerstuk van de borgtogtelijke geregtigheid. En hier, in de zesde les, Over den oorsprong van geloof en godzaligheid, en de middelen die daartoe leiden. Daar vinden wij, ja, eenige uitlegging, maar welke! 'Er komt wel iets van goddelijken bijstand, van de verlichting door den H. Geest voor, maar vindt gij 'er iets van de leer onzer kerk omtrent de verkiezing en de verwerping?
Mevrouw Weenink wilde juist vragen wat dat was, verkiezing en verwerping, maar gelukkig kwam hier de kapitein tusschen beide. Kom, kom, zeide hij, terwijl hij zijn' pet opzette, wij zouden hier wel alle theologanten worden, 's Avonds op het leesgezelschap, 's morgens bij 't ontbijt, dat houdt nooit op. Kom Esperança, ik ga 't bosch eens in. Gaat gij meê? Hier en in het leesgezelschap hebben de theologanten gelijk: daar buiten heb ik een theologie op mijn eigen hand, en die had ik aan boord ook. In de kerk misschien contrabande, - mogelijk: maar ik denk altijd, een' ouden zeebonk zal onze lieve Heer zoo krap niet narekenen. Hij heeft me zoo dikwijls gered, zonder dat ik het verdiende, of liever, niettegenstaande ik het soms al heel slecht had laten liggen: en daarom hoop ik dat Hij 't mij ook wel vergeven zal, dat ik geen lust heb om op mijn'

{==92==} {>>pagina-aanduiding<<}

ouden dag in de theologie te gaan studeren. - Met deze woorden knikte de kapitein, met een oog vol hartelijkheid, Willem en Lotje toe, en trad, door Esperança gevolgd, de kamer uit. Weldra zag men hen gearmd het digte bosch ingaan.
Willem de Lange zag hem na, en zeide. Het is toch een juweel van een' man, uw vader, Lotje! Lotje zuchtte, en antwoordde oogopslaande: Dat is hij, Willem! Jammer maar dat hij nog niet wat beter gereformeerd is!




{==93==} {>>pagina-aanduiding<<}

Zevende hoofdstuk.


Diner op Ammerstein. De heer van Groenendaal en de beide candidaten, Nathanaël van der Goot en Hendrik Rusting. Iets over de Wet van Behoud en Redding.

Twee dagen na het zoo even vermelde gesprek, zaten, op het kasteel Ammerstein, rondom den gastvrijen disch van kapitein van Berkel, behalve zijne eigene huisgenooten en den geliefden Willem, de edelachtbare heer burgemeester met zijne echtgenoote, de heer van Groenendaal, de heeren Nathanaël van der Goot en Hendrik Rusting, beide candidaten voor den heiligen dienst.
De heer van Groenendaal was een deftig man, niet zeer ver meer van de vijftig jaren. Hij was groot, welgemaakt, wel een weinig al te gezet naar zijn' zin (hetgeen daaruit bleek dat hij elke zinspeling op dikte, op vet, op embonpoint, zorgvuldig vermeed), maar desniettemin veel meer een knap, dan een log man. Zijne nog vrij wel voorziene kruin, met uitzondering van eene kleine ligte plek op de plaats

{==94==} {>>pagina-aanduiding<<}

gewoonlijk voor de tonsuur bestemd, had, wel is waar, hier en daar iets in 't oogvallend glinsterends, maar zij, die hem meermalen ontmoetten, hadden de gelegenheid op te merken dat die tint, in plaats van, zoo als gewoonlijk, toe te nemen, soms op den eenen tijd veel minder zigtbaar was dan op den anderen. Het gelaat van den heer van Groenendaal zou men achtbaar kunnen noemen, wanneer de gewoonte om het hoofd achterover te houden zijne buitendien reeds dubbele kin niet een nog ronder en voller aanzien gegeven had, waardoor het deftige in sommiger oog in het gemaakte en pretentieuse scheen over te gaan. Daarbij gaven zijne groote oogen à fleur de tête hem een uitzigt, dat hem zelven (zoo men wel eens meende opgemerkt te hebben) beter beviel, dan den genen die de eer hadden kennis met hem te maken. Het geheele voorkomen van den heer van Groenendaal was dat van een' homme comme il faut, maar niets drukte dit type zoo goed uit, als zijne handen. De handen van den heer van Groenendaal waren, in den vollen zin des woords, fatsoenlijk, fraai gevormd en blank. Ook hier was, zoo al niet de zorg voor het behoud dezer indedaad in het oog loopende schoonheid, ten minste die om ze te doen uitkomen, zeer zigtbaar. De heer van Groenendaal droeg een zeer fraai juweel aan den pink der regterhand, en dit juweel, zoowel als de hand, schitterde bijna altijd het eerst in 't oog, wanneer men den man aanzag. Zijne blanke vingers speelden altijd toevallig met het een of ander voorwerp, dat de aandacht moest trekken, liefst met een net gewerkt gouden snuifdoosje, waarmede hij zeer bevallige, hoewel

{==95==} {>>pagina-aanduiding<<}

schijnbaar onwillekeurige, kleine manoeuvres maakte; meermalen ook streelden de vingers van gezegde regterhand de altijd met zorg geschoren kin, die (dit was misschien het eenige wat een vitter zou kunnen opmerken) wel wat volle breed was, om op den physiognomonist geen onaangenamen indruk te maken.
De heer Zebedeüs van Groenendaal kwam te Diepenbeek, met oogmerk om zijnen jongen vriend en gunsteling, Nathanaël van der Goot, candidaat voor den heiligen dienst, tot het verkrijgen van het leeraarambt in die gemeente aan te bevelen. Beide hadden hunnen intrek genomen in liet regthuis, tevens niet zoo zeer het voornaamste, als wel het eenige, logement van Diepenbeek. Willem de Lange was, benevens zijn vader, al spoedig zijne opwachting bij den rijken en veel vermogenden man komen maken. Aan zijne voorspraak hadden zij voornamelijk de beurs te danken, waar Willem op studeerde. Kapitein van Berkel, die nimmer aarzelde, waar hij meende iemand eenig genoegen te kunnen doen, en die tevens ook zelf (wij mogen dit wel erkennen) niet ongaarne de gelegenheid waarnam om de eentoonigheid, die 'er anders op het stille Ammerstein heerschte, door de genoegelijke en gezellige drukte van een dinertje af te wisselen, had den aanzienlijken gast, met de familie des burgemeesters, bij zich ter tafel genoodigd. De betrekking in aanmerking genomen, die 'er tusschen den heer van Groenendaal en zijnen aanstaanden schoonzoon bestond, begreep hij door zulk eene attentie de belangen van Willem, en, bij gevolg, ook die van Lotje, te

{==96==} {>>pagina-aanduiding<<}

kunnen bevorderen, zonder in het minst afbreuk te doen aan die waardigheid, op welke hij, zonder zich 'er ooit over uit te laten, zeer gesteld was. Maar, als men den beschermheer noodigde, kon men den beschermeling, den proponent van der Goot, niet wel t' huis laten; en, moest men dan zulk een theologisch diner hebben (de heer van Groenendaal was sedert jaren ouderling in de utrechtsche gemeente), dan behoorde daar de andere proponent, die almede in het regthuis logeerde, ook niet van uitgesloten te worden, en dit te minder, daar de heer Rusting, bij wien niemand zijne opwachting kwam maken, zelf terstond op Ammerstein zoowel, als bij den burgemeester, een bezoek was komen brengen. Aan het onvoegzame, dat 'er in zou hebben kunnen liggen, om de twee mededingers aan dezelfde tafel te doen aanzitten, dacht de kapitein in het geheel niet, en, toen Lotje hier omtrent eenige bedenking maakte, antwoordde hij: Wel, lieve kind, toen ik bij de Engelschen gevangen was, heb ik meermalen met een' kapitein gegeten, wien ik, in het gevecht, een kogel door den arm gejaagd had. De man heeft 'er mij niet alleen nooit zuur om aangekeken, maar, de eerste maal dat hij mij ontmoette, maakte hij mij zelfs een compliment over mijn gehouden gedrag, gelijk wij dan ook steeds als broeders geleefd, en menige flesch zamen gekraakt, hebben; en dan zouden zoo'n paar jongens, die niets anders met elkander hebben uitstaan, dan dat ze om een' preekstoel zamen knikkeren, niet met elkander uit denzelfden schotel kunnen eten: dat zou 'er waarachtig raar

{==97==} {>>pagina-aanduiding<<}

uit zien! - Lotje, die niet uit partijdigheid voor of tegen een' der candidaten, maar alleen uit liefde tot den vrede, de bedenking gemaakt had, voegde zich natuurlijk naar den stellig uitgedrukten wil van haren vader, maar kon toch niet nalaten aan te merken dat het lang zoo erg niet is met elkander te vechten, zonder elkander te haten, als elkander te haten, zonder te kunnen vechten. Zij mag daar wel gelijk aan gehad hebben, maar kapitein van Berkel, die van het odium theologicum nooit gehoord had, noemde Lotje een nufje, en daarmede was de zaak afgedaan. Gelukkig was ditmaal Lotje's vrees ijdel. Het gevaar kwam van een' anderen kant, waar zij, zoo min als haar vader, op gerekend had, gelijk wij weldra zien zullen.
De heer Nathanaël van der Goot was een klein onaanzienlijk mannetje, maar, blijkens houding, taal, en gebaren, hoogelijk met datzelfde mannetje ingenomen. Met de dames bemoeide hij zich bijna in 't geheel niet, minder echter, naar 't scheen, omdat hij geen gevoel had voor de bekoorlijkheden der beide indedaad zeer bekoorlijke dochters van den kapitein, dan wel omdat hij zich in de gesprekken, die gewoonlijk met vrouwen gevoerd worden, minder te huis scheen te vinden. Dat het althans geen beschroomdheid was, dit bleek ten duidelijkste uit de vrijmoedigheid met welke hij zich in elk gesprek mengde, dat op touw gezet werd, en uit den apodictischen toon, op welken hij de gewigtigste onderwerpen afdeed, 't zij dan in korte spreuken, bij wijze van aphorismen, 't zij in een meer uitgewerkt betoog, bij welke gelegenheid hij

{==98==} {>>pagina-aanduiding<<}

steeds met zoo veel vuur sprak, dat zijne stem, die anders eer zwak dan zwaar kon genoemd worden, lets schels en krijtends verkreeg, dat aan de stem van den grooten Bilderdijk, bij diergelijke gelegenheden, herinnerde. Voor hem, die eenigzins met de gevoelens van dezen uitstekenden dichter bekend is, zou het ook niet moeijelijk geweest zijn die in de gesprekken van den heer van der Goot weder te vinden. Gelukkig was het, dat de minste der aanwezigen die gevoelens zoo precies kenden, hetgeen anders den indruk, dien de uitboezemingen van den kleinen proponent op het gezelschap maakten, merkelijk zou verzwakt, en haar veel van hare oorspronkelijkheid benomen, hebben. Voor de meesten klonk nu hetgeen hij zeide zeer origineel. Zoo lang hij zich bepaalde bij algemeene aanmerkingen over ongeloof en neologie, of over de maatschappij tot Nut van 't Algemeen, werd hij, althans door de helft van 't gezelschap, gereedelijk met toestemmende knikjes aangehoord: maar niet alleen de kapitein, ook de burgemeester en zijne vrouw, en vooral de jonge dames, zagen den man met verwondering aan, toen zij hem hoorden beweren dat het decimale stelsel een middel is in de hand van den algemeenen vijand des menschdoms, om godsdienst, rust, zeden, en ondergeschiktheid te verwoesten, en deze aarde in eenen afgrond van jammeren te dompelen. Deze redenen deden echter nog sommige gasten vermoeden dat de heer van der Goot een groot geleerde en een diepdenkend philosooph was; maar, toen hij aan tafel met een' verachtenden glimlach de aardappelen afwees, die hem werden aangeboden, en zich daarover almede in den bilderdijkiaanschen

{==99==} {>>pagina-aanduiding<<}

geest uitliet, daalde hij sterk in de achting van moeder de Lange, die niet gaarne zou gezien hebben dat zijn edel achtbare in die gevoelens deelde, aangezien zij anders, vooral in het voorjaar, niet zou geweten hebben wat zij geven zou, om nu niet te zeggen dat aardappelen ten allen tijde een heele vervulling zijn in het huishouden.
Het was blijkbaar dat de heer van Groenendaal bijzonder met den jongeling was ingenomen. Hij luisterde steeds aandachtig, wanneer hij sprak, knikte gedurig zeer welbehagelijk, en liet niet na, wanneer 'er gelegenheid was om 'er tusschen in te komen, te doen gevoelen dat hij het volkomen met den heer van der Goot eens was; terwijl hij, eens vooral, aan het gezelschap bekend maakte dat hij zelf in zijne jeugd zeer veel aan de philosophie gedaan had, maar deze studie, zoo als zoo vele andere, wegens zijne staatkundige bezigheden, aan de jonge luî had moeten overlaten, schoon het hem altijd nog genoegen deed 'er hen over te hooren spreken.
Men zou zich echter vergissen, indien men meende dat de heer van Groenendaal alleen maar toeluisterde, en niet zelf ook een levendig aandeel nam aan het gesprek; evenwel, dit gebeurde dan voornamelijk als de staatkunde 'er het onderwerp van uitmaakte. Over godsdienst werd natuurlijk aan tafel niet veel gesproken; maar uit enkele wenken was het gemakkelijk genoeg op te maken, dat de heer van Groenendaal van oordeel was dat daar ook niet veel over te spreken viel, aangezien dat onderwerp sedert twee eeuwen onherroepelijk was afgehandeld en vastgesteld. Der wijsbegeerte, waar het gesprek

{==100==} {>>pagina-aanduiding<<}

na het eten op viel, was hij, zoo wij zagen, reeds ontwassen: maar de staatkunde, als ook meer bepaaldelijk tot den werkkring van den heer van Groenendaal behoorende (hij was te Utrecht in de regering), gaf hem, reeds kort na het passeren der pasteitjes, aanleiding om eene soort van diatribe te houden, waarin hij, op eene zeer levendige wijze, de voorstanders der grondwetsherziening voor schreeuwers, oproermakers, Jacobijnen, ja bijna voor landverraders, uitmaakte. Hij zou zich misschien zoo sterk niet uitgelaten hebben, als hij had kunnen vermoeden dat de een of ander van het gezelschap van eene andere opinie was; maar hij kende den ouden heer de Lange genoeg, om van hem geen tegenspraak te vreezen; en van den kapitein twijfelde hij niet of hij was ministerieel, want hij meende dat hij pensioen trok. Om de jongelui bekommerde hij zich in 't geheel niet. Hij was buitendien zoo overtuigd van het afdoende zijner uitspraken, dat hij iedere phrase met een soort van vragend geluid eindigde, een geluid dat zonder woorden volmaakt hetzelfde zeide als: Wat beliefje? Is het niet sans réplique? Ook haalde de heer van Groenendaal gedurig de achtbaarste namen als autoriteiten aan, waardoor hij tevens toonde dat hij met deze aanzienlijke mannen zeer gemeenzaam bekend was. Dan eens was het: Zoo als ik Akerlaken meermalen heb hooren zeggen. - Dan weder: Zoo als Bleiswijk mij nog voorleden week schreef. - Of ook: In een' brief, dien Bijleveld mij zond, om mijn gevoelen te vernemen over een punt, dat op zich zelf zoo klaar was als de dag, maar - enfin - dat is nu zoo eenmaal het idee van die menschen,

{==101==} {>>pagina-aanduiding<<}

zij willen altijd weten wat mijn persoontje 'er van denkt. - Dan eens had Menso bij hem gegeten, Enschedé bij hem gedronken, de Jong van Beek en Donk bij hem geslapen, en zoo vervolgens. Vele dier notabiliteiten werden ook door namen gekenmerkt, die de intimiteit des heeren van Groenendaal met hunne personen gansch ongemerkt aan het licht bragten. Meermalen noemde hij den heer Bleiswijk Bleisje, den minister van colonieën Baudje, dien van finantieën slecht weg Floris van Hall, of ook wel meester Floris.
Het zal wel onnoodig zijn te zeggen, met hoeveel eerbied en bewondering burgemeeester de Lange aan de lippen hing van dezen zoo ver boven hem verheven' staatkundige. Ook Willem luisterde aandachtelijk, en kon blijkbaar zich niet verzetten tegen den nederdrukkenden invloed, dien een groot man altijd uitoefent op al wat hem omringt. De oogen van moeder de Lange gingen vice versa van den aanzienlijken beschermheer op haren zoon, en van haren zoon op den beschermheer, als verheugde zij zich innig dat haar Willem onder de vleugelen van zulk eenen Mecenas had mogen post vatten.
De heer van Groenendaal vond echter niet bij allen denzelfden bijval, iets dat het gesprek, wel is waar, meerdere levendigheid bijzette, maar eene levendigheid die den edel groot achtbaren spreker niet volkomen scheen te behagen. Wij bedoelen den gastheer en den groningschen proponent Hendrik Rusting.
Maar, daar deze proponent de eenige persoon is, met welken wij nog geen kennis gemaakt heb-
{==102==} {>>pagina-aanduiding<<}
ben, moeten wij vooraf (ook tot beter verstand van 't geen volgt) van hem iets zeggen. De heer Hendrik Rusting was in alles, ligchamelijk en geestelijk, het tegenbeeld van den heer Nathanaël van der Goot. Nathanaël was klein, Hendrik was groot, Nathanaël was bruin, Hendrik blond, Nathanaël althans niet fraai, Hendrik indedaad hetgeen men noemt een knappe jongen. Nathanaël sprak veel, Hendrik weinig. Hetgeen Nathanaël zeide was, in weêrwil van de fragmenten uit Bilderdijk, meestal heel dwaas; de aanmerkingen van Hendrik kenmerkten zich door gezond verstand, en, hoewel soms niet vrij van het satyrieke, waren zij nimmer beleedigend, en getuigden meermalen van eene indedaad beminnelijke bonhommie. Maar vooral daarin verschilde Hendrik van Nathanaël, dat hij zich, zoowel voor het eten, als op de wandeling na den maaltijd, bij voorkeur met de dames bezig hield, bij wie hij zoo veel bijval vond, dat de goede Willem 'er soms wel eens stil van werd. Maar, zoo al bij Willem een enkel greintje naijver had kunnen opkomen, deze leelijke gewaarwording zou, als sneeuw voor de zon, verdwenen zijn voor de trouwhartige vriendelijkheid, en de naïeve goedhartigheid, waarmede Rusting hem als 't ware noopte aan het gesprek deel te nemen, en waardoor hij hem zoo op zijn gemak zette, dat Willems gelaat eensklaps ophelderde, en (Mevrouw Weenink zou het kunnen getuigen) losser en vrolijker werd, dan deze hem in lang gezien had. Nog voor dat het gezelschap uit een ging, zag men Willem en Hendrik, die elkan-
{==103==} {>>pagina-aanduiding<<}
der toen voor 't eerst ontmoetten, arm in arm onder de veranda voor de eetkamer wandelen.
Na deze voorafgaande inlichting, keeren wij terug tot de oorzaak der oppositie van welke ik sprak. Onze kapitein namelijk, schoon van nature en beroep, even monarchaal en behoudend als hij orthodox was, was in een opzigt geheel het tegenovergestelde, zonder daarom zich aan eenige inconsequentie schuldig te maken. Hij begreep namelijk dat, als een kapitein van zijn volk gehoorzaamheid kan vorderen, Janmaat een even onwedersprekelijk regt heeft op zijn gagie en op zijn ration grog of jenever. Zijn geloof aan de verpligting tot gehoorzaamheid was altijd zoo ver gegaan, dat hij nooit regt had kunnen begrijpen wat verantwoordelijkheid beteekent, als men spreekt van menschen die regeren, en dat, wat hij ook, bij het vernemen van den eenen of anderen maatregel, daarop mogt aan te merken hebben, zoodra hij vernam dat die door den koning of door een' minister bevolen was, even goedhartig en met volkomen berusting zeide: ô Dat wist ik niet! als hij dit tot nog toe gedaan had, wanneer men van de eene of andere ongerijmdheid vertelde dat het de leer der kerk. was. Tot nog toe, zeg ik, want 'er waren 'er voor welke hij eindelijk opdraaide, zoo als hij zich uitdrukte: doch hierover nader. De overtuiging omtrent het regt van Janmaat stond echter, zeiden wij, niet minder vast dan die omtrent de krijgstucht, en vooral zou men hem nooit hebben begrijpelijk gemaakt dat men den matroos mag laten betalen voor hetgeen de stuurman gekocht of verdronken had, of den stuurman de gaping kan laten aanvullen, die de kapitein in zijn eigen beurs had

{==104==} {>>pagina-aanduiding<<}

verkiezen te maken. Men zal dus ligt bevroeden welk eene verwarring 'er in het hoofd van den kapitein van Berkel ontstaan moest, toen het hem duidelijk werd dat die, in zijn oog, zoo onfeilbare ministers ook van hem vorderden dat hij goed zou maken wat anderen zoek gemaakt hadden. Het beginsel van onvoorwaardelijke gehoorzaamheid werd hierdoor, in 's mans denkwijze, niet zoo zeer geschokt, als wel geheel omvergeworpen. Of hij in de leening medegedaan heeft, is onbekend, maar dat hij het, zoo hij 't al deed, niet vrijwillig of uit vaderlandsliefde gedaan heeft, zoo als het Handelsblad van de geheele natie heeft verkiezen te zeggen, hierop kan men staat maken. De geheel ongewone bitterheid en hevigheid, met welke hij zich uitdrukte, als men op dit onderwerp kwam, zou haast doen denken dat hij, als zoo velen, van twee kwaden het minste kiezende, zich had laten vangen, en, uit vrees voor eene onuitvoerbare wet, zelf maar gegeven had, wat men hem nooit zou hebben durven afnemen.
Men begrijpt dus dat hij al dadelijk het voorhoofd fronste, toen hij den heer van Groenendaal van de bekwaamheid en de uitstekende verdiensten, ja, van de wijsbegeerte, van den minister van finantieën hoorde gewagen, en dat zijne afkeuring in verontwaardiging overging, toen hij hem hoorde beweren dat de voortreffelijkheid der tegenwoordige grondwet onomstootelijk daardoor bewezen is geworden, dat onder haar de wet van 6 Maart 1844 is tot stand gekomen. De kapitein was, schoon van een zeer levendig gestel, zoo innig goedhartig, dat hij bijna nimmer driftig werd; daarbij bezat hij te veel gevoel van betamelijkheid, dan dat

{==105==} {>>pagina-aanduiding<<}

hij iemand, dien hij aan zijne tafel ontving, onheusch zou bejegend hebben. Geen van deze beide hoedanigheden belette echter dat hij zich soms wel eens inwendig dik kon maken (zoo als men het noemt), hetgeen hij dan toch meestal met eene uitstekende zelfbeheersching wist te verbergen. Alleen zij, die hem dikwijls ontmoetten, konden het daaraan merken dat 'er iets bij hem gaande was, dat hij gedurig de naast hem staande flesch aansprak, en het ingeschonken glas met eene teug ledigde. Het was aan boord wel eens gebeurd, dat zijne kameraden dit middel gebruikten, om hem een' roes aan te zetten. Kapitein van Berkel was zoo matig, dat men hem boos moest maken, om hem dronken te krijgen.
Het zal wel niet noodig zijn te verzekeren dat de staatkundige redeneringen van den heer van Groenendaal den goeden kapitein grooten dorst verwekten. Lotje, die het zwak van haren vader kende, zag Willem gedurig bedenkelijk aan; iets dat niemand (zoo vol aandacht was het gezelschap voor de wijsheid van den edel groot achtbaren) bemerkte, behalve de jonge proponent Rusting, die de bijzondere gaaf bezat van te gelijker tijd goed te eten, veel te spreken, en alles op te merken. Nog verwonderlijker zeker was het, dat hij, schoon al de aanzittenden hem vreemd waren, onmiddellijk begreep wat 'er gaande was, hetgeen hem tevens even schielijk het verlangen inboezemde om den verontwaardigden kapitein te hulp te komen. Hij nam dus het oogenblik waar, waarop de heer van Groenendaal zijn glas opnam, om zijne door het levendig spreken drooge keel een weinig te smeren, om hem te vragen of hij de wet van

{==106==} {>>pagina-aanduiding<<}

6 Maart daarom goedkeurde dat zij hem in de gelegenheid gesteld had zijne vaderlandsliefde te betoonen, dan of hij 'er zijn zegel aan hechtte, omdat zij een middel was geweest om de ledige schatkist weder aan te vullen.
Homerus heeft ergens eene vergelijking van een' man die onverwacht, in het gras voor zijne voeten, een slang ontdekt, en verschrikt achter uit deinst. Had de groote dichter dit beeld niet reeds gebruikt, wij zouden het gaarne hier aanwenden, want het zou volkomen toepasselijk zijn op het gezigt van den edelen groot achtbaren heer van Groenendaal. Althans was de stoutheid van deze vraag (de man had te veel wereldkennis om niet te vatten dat zij niet voortkwam uit verlangen om onderrigt te worden) voor hem zeker niet minder verrassend en verschrikkelijk tevens, dan een onverwacht opschietende adder voor den vreedzamen wandelaar. Dit was zoo duidelijk in de uitdrukking zijner ronde bolle oogen, dat het opmerken hiervan reeds den goeden kapitein soulageerde; want, om het maar met het regte woord te noemen, die oogen en 's mans geheele houding leverden een geheel, dat indedaad uiterst komiek was. Mevrouw Weenink had de grootste moeite zich te houden.
De man, die de vraag gedaan had, geen antwoord krijgende, herhaalde ze, maar zonder eenige de minste aanmatiging, en zoo eenvoudig, dat hij het alleen scheen te doen, omdat hij meende dat de heer van Groenendaal hem niet verstaan had. Deze, hierdoor genoodzaakt te antwoorden, zeide, terwijl het hoofd nog veel sterker dan gewoonlijk naar achter getrokken werd:

{==107==} {>>pagina-aanduiding<<}

Ik weet niet, mijnheer, wat gij met deze vraag bedoelt? Niets anders, mijnheer, hervatte Rusting, dan dat ik gaarne weten wilde of de wet van 6 Maart u zoo bevalt, omdat zij u in de gelegenheid gesteld heeft uwe vaderlandsliefde te toonen, dan omdat zij een middel geweest is om de ledige schatkist weder aan te vullen. - Deze tweede herhaling, hoe onbevangen ook uitgesproken, bragt den grooten staatsman geheel van de wijs; en, daar menschen, die niet gewoon zijn in verlegenheid gebragt te worden, en niet in staat zijn om, als 't geschiedt, 'er zich uit te redden, niets anders overblijft dan boos te worden, zoo koos nu ook de heer van Groenendaal deze eenige partij die hem overschoot. Hij zeide dus op zeer droogen maar scherpen toon: Ik vraag daarom, mijnheer, wat gij met die vraag bedoelt, omdat ik niet inzie waarom men eene wet maakt, dan alleen om het doel te bereiken dat men 'er zich meê voorstelt. - Dus vindt mijnheer, hervatte Hendrik Rusting zeer bedaard, en als merkte hij niets van de zeer merkbare gemoedsbeweging van den heer van Groenendaal, dus vindt mijnheer de wet van welke ik sprak, alleen daarom zoo voortreffelijk, omdat zij geld in de schatkist gebragt heeft. - Ja, waarom anders? vroeg de groote man op een' toon, die niet volkomen overeenstemde met zijne tot op dit oogenblik bewaarde deftigheid, en vooral, niet met zijne fijne witte handjes. - Om hetgeen ik zoo even zeide, hervatte de onbezweken Rusting, omdat zij menigeen, die anders daartoe zoo geen aanleiding zou hebben kunnen vinden, in de gelegenheid gesteld heeft om te doen zien, hoezeer hij den lof van edel-
{==108==} {>>pagina-aanduiding<<}
aardige vaderlandsliefde verdiende, die het Handelsblad en andere journalen te dier tijd allen Nederlanderen toezwaaiden. Maar ik heb nu van u mogen vernemen dat de wet u daarom niet bevalt; en besluit daaruit dat als de schatkist niet ledig geweest ware, de wet van 6 Maart u onnoodig zou zijn voorgekomen. Dit geeft mij echter aanleiding om zoo vrijpostig te zijn u nog eene vraag te doen. Zij is deze: Wanneer de voortreffelijkheid der grondwet blijkt uit de uitvinding van het geneesmiddel, zou zij dan toch niet nog onomstootelijker zijn bewezen geworden door het voorkomen der kwaal?
Had het gezelschap met eerbied en bewondering naar den grooten van Groenendaal geluisterd, aller oogen waren, nu gevestigd op den stouten en onversaagden jongeling, die het vraagde dezen rens onder de oogen te zien. Met dit gevoel van verbazing vereenigde zich tevens een innig gevoel van medelijden voor het wormpje, dat zich met dezen olifant bestond te meten, en men twijfelde 'er geen oogenblik aan of hij zou het met eenen tred vermorselen. Of de heer van Groenendaal dit niet noodig vond, of welke de reden ook geweest zij: hij antwoordde ook nu weder niets, maar begon bovengezegde ronde oogen op zulk eene wonderlijke wijze door zijn hoofd te rollen, dat velen 'er van schrikten, en sommigen 'er (hoewel heel onmerkbaar) om lachten. Een was 'er die noch schrikte, noch lachte. Het was kapitein van Berkel. Met een hoorbaar blazend geluid, zette hij het alweder, ik weet niet voor de hoeveelste maal, vol geschonken glas op de tafel, en zag den proponent aan met een oog,

{==109==} {>>pagina-aanduiding<<}

waarin de hartelijkste welwillendheid, men zou haast zeggen, dankbaarheid, en daarbij tevens de levendigste bewondering, op het krachtigst was uitgedrukt.
In een treurspel zou hier, zoo ergens elders, de knoop een' god zijn waardig geweest 1). Hier werd hij doorgehakt niet door een' god, maar door iemand, die de benarde staatsman wel als eene godin had mogen aanbidden, indien hij maar in staat geweest ware het gevaar te beseffen, waaruit zij hem redde.
De bekoorlijke Esperança was misschien de eenige, die niet deelde in het medelijden dat de overigen ten opzigte van den heer Rusting koesterden. Zij alleen gevoelde daarentegen medelijden met eenen geheel anderen persoon, en besloot, in hare grootmoedigheid, hem te redden. Om dit te doen, moest zij het 'er op wagen dat men het vreemd, misschien lakenswaardig, vinden zou, dat eene vrouw zich in een staatkundig geschilpunt mengde, maar voor ongewone kwalen, dacht zij, zijn ongewone geneesmiddelen noodig. Wel, mijnheer Rusting, zeide zij, zonder verder naar des heeren Groenendaals antwoord te wachten, wel, mijnheer Rusting, hoe kunt gij zoo vragen! Moet dan de heer van Groenendaal hier uw eenige maatstaf wezen. Dat deze heer, als staatsman, alleen om 's lands belangen denkt, is natuurlijk, maar weet gij niet dat wij, die daar geen verstand van hebben, integendeel alleen om ons zelve denken, en dus, wel verre van hier naar kwalen of geneesmiddelen te vragen, ons eenig en alleen daarin verheugd hebben, dat wij


{==110==} {>>pagina-aanduiding<<}

aan Europa konden toonen hoe los wij zijn van den onregtvaardigen Mammon.
Dat 'er op deze vraag geen antwoord gewacht werd, zal wel niet behoeven gezegd te worden. Hendrik glimlachte en zweeg. Het overige gezelschap lachte, en voor den heer van Groenendaal, schoon hij nog niet regt wist hoe hij het had, bleef niets anders over dan zich, met eenen glimlach vol waardigheid, stilzwijgend in zijne ongenaakbare grootheid in te hullen. Esperança zelve draalde geen oogenhlik, maar gaf, met hare gewone gevatheid, het gesprek eene andere wending, waardoor de kapitein weldra gelegenheid vond het gezelschap eenige merkwaardige proeven mede te deelen van het golvenstillend vermogen van de olie, een onderwerp waarover hij, zoo wij zeiden, veel had nagedacht.
De heer van Groenendaal, hoe verheugd ook dat hij niet was genoodzaakt geweest de vraag van den proponent te beantwoorden, daar hij, schoon 'er zeker menig antwoord op zou zijn te geven geweest, zelf 'er volstrekt geen had kunnen bedenken (zoo was de man altijd gewoon alleen te spreken), de heer van Groenendaal achte het zonde verder zijne paarlen voor de zwijnen te werpen, en sprak dus weinig meer gedurende het overige van den maaltijd. Hij begon eerst weder meer deel aan het gesprek te nemen, toen de jonge luî, met uizoudering van zijnen van der Goot, waren opgestaan en het bosch ingegaan. - Wat daar, op de wandeling, verhandeld werd, achten wij onnoodig te vermelden. Genoeg zij het te zeggen dat het gezelschap in eene zeer vrolijke stemming terugkwam, die niet weinig (schoon na-
{==111==} {>>pagina-aanduiding<<}
tuurlijk uiterlijk niet zoo zigtbaar) vermeerderd werd, toen zij juist midden in eene redevoerieg vielen, waarmede van der Goot de heeren onder een' kop koffij stichtte.
Dat Hendrik Rusting niet wel eenige aanvechting gevoeld hebbe, om ook hier een woordje mede te spreken, zouden wij niet durven verzekeren; maar, 't zij hij zelf zoo verstandig was zich daarvan te onthouden, 't zij hij teruggehouden werd door een' wenk van Esperança, een wenk, waarvoor hij zeker gaarne al de aardigheden had opgeofferd, die hij dien avond had kunnen zeggen, zoo veel is zeker dat tusschen de beide proponenten alles volkomen vreedzaam afliep, grootendeels door dat de heer van der Goot den schijn aannam als of hij van zijnen mededinger volstrekt geen notitie nam, en de heer Rusting te veel met anderen bezig was, om op te merken hetgeen zijn geleerde mededinger hem zoo gaarne zou hebben doen gevoelen.
Nog eene bijzonderheid, en wij hebben het voornaamste vermeld, wat van dit diner onzen lezeren dienstig is te weten. Het kon alleen den geheel onopmerkzamen aanschouwer ontsnapt zijn, dat, van het eerste oogenblik af aan waarop de heer van Groenendaal de zijkamer binnentrad, de fraaije gestalte en de levendige oogen van mevrouw Weenink hem in het oog vielen niet alleen (want dit was wel het minste wat zij op elk te weeg bragten, die ze voor 't eerst aanschouwde), maar dat zij ook zijne aandacht veel meer trokken, dan men van zulk een vroom man en van zulk een staatkundige zou verwacht hebben.

{==112==} {>>pagina-aanduiding<<}

Hendrik Rusting had zelfs gedacht dat de groote man de wijze, op welke Mevrouw Weenink hem was te hulp gekomen, in 't geheel niet vreedzaam zou hebben opgenomen: althans hij noemde het, iemand van den wal in de sloot te helpen. Maar hierin bedroog hij zich geweldig; onder de thee zag men den deftigen man een bijzonder gesprek met het schoone vrouwtje aanknoopen, in hetwelk men zelfs meende grapjes en kluchtige anecdoten te kunnen onderscheiden.




{==113==} {>>pagina-aanduiding<<}

Achtste hoofdstuk.


De Proef-predikatiën.

Den volgenden zondagmorgen beklom den predikstoel van Diepenbeek de geleerde, en, als proponent, reeds eerwaardige Nathanaël van der Goot. Het gansche gezelschap, in het vorige hoofdstuk vermeld, en daar benevens onze vrienden, de leden van het leesgezelschap, waren tegenwoordig. Alle staarden met gespannen verwachting den jongen redenaar aan.
Na het gewone Psalmgezang en een gebed, dat vol zalving was, vol van de onwaardigheid des menschen, vol van den toorn Gods, en waarin de redenaar zich zelven en zijne toehoorders met den niet zeer vleijenden naam begroette van helsche brandhouten, werd de tekst afgelezen, welke was Gen. I. 26., en wel bepaaldelijk deze woorden: Laat ons menschen maken. Was de verwachting gespannen geweest bij het optreden van

{==114==} {>>pagina-aanduiding<<}

den redenaar, zij klom ten top bij het vernemen van deze tekstwoorden; maar, hoe groot zij ook bij de meesten moge geweest zijn, zij werd verre overtroffen door de vernuftige en originele wending die de prediker aan zijn onderwerp gaf. Want, in plaats van, zoo als wel waarschijnlijk alle toehoorders zullen gedacht hebben, over de menschen te spreken, of over het maken van menschen, bepaalde de redenaar zich bij het woordje ons, en ontleende daaruit een bewijs voor de Drieëenheid, gelijk dan ook zijn geheele voorstel dit leerstuk ten onderwerp had. Reeds in het eerste begin zijner rede, deed hij opmerken dat daarom een tekst uit het oude Testament door hem gekozen was, om al aanstonds dat verfoeijelijke dwaalbegrip tegen te gaan, dat de leer der Drieëenheid eerst van lateren oorsprong zou zijn, en eerst door de Nicesche kerkvergadering als een leerstuk der kerk aangenomen. Volgens den heer van der Goot, had Mozes reeds het leerstuk der Drieëenheid gekend, en hadden de Rabbijnen het bij hem gevonden en uit hem bewezen; volgens hem, was dit leerstuk en zoovele andere in de scholen der profeten geleerd, gelijk dan ook het onderwijs, dat daar gegeven werd in de theologie, volgens hetgeen de heer van der Goot 'er van mededeelde, in verscheiden punten eene treffende gelijkvormigheid moet gehad hebben met de leer der dordtsche Synode. Ja, de redenaar klom nog hooger op, en meende uit eenige wenken, die men in het boek Genesis vindt, te kunnen opmaken dat Adam en Eva reeds veel begrip van de regtzinnige leer gehad hadden, zoodat de oorsprong van den

{==115==} {>>pagina-aanduiding<<}

gereformeerden godsdienst eigenlijk reeds in het Paradijs moest gezocht worden.
Indien dit eerste, meer historische, gedeelte van 's mans predikatie reeds de aandacht der vergadering boeide, nog veel oplettender werd zij, toen in het tweede gedeelte de leer der Drieëenheid à priori bewezen werd. De redenaar begon daartoe met eenen allergeweldigsten aanval op de menschelijke rede, welke hij als eene geheel stoffelijke kracht beschouwde, en met de ligchamelijke gewaarwordingen zoodanig zamenhangend, dat zij ons in de schromelijkste dwalingen stort, en de oorsprong is van misleidingen, die men zeer wel waanzin zou kunnen noemen. Na op deze wijze het onredelijke der rede betoogd te hebben, wendde zich de redenaar, in eene sierlijke apostrophe, tot het gevoel, als de ware bron van allen godsdienst, van alle zedelijkheid, van alle waarheid, waarop dan onmiddellijk volgde een aandoenlijk tafereel van de verschrikkelijke gevolgen van het onmatig en zelfverheffend gebruik der rede, als welke den menschelijken geest, voor den indruk der hoogere, der zedelijke, der wezenlijke wereld geheel verstompten onvatbaar maakt. Met bittere ironie sprak hij van de wiskunde, die, ja, op zekerheid pocht (zoo als hij zich uitdrukte), maar die eigenlijk niet dan op een' te zamenstapeling van paralogismen neêrkomt. En, zoo overgaande tot zijn eigenlijk onderwerp, zeide de heer van der Goot: Onze denkvorm bedriegt ons tot zoo verre, dat wij geen stellig van een ontkennend denkbeeld kunnen onderscheiden. Zoo noemen wij, bij voorbeeld; oneindigheid iets ontkennends, hoewel het juist stellig is. En zoo is het ook met het denkbeeld van

{==116==} {>>pagina-aanduiding<<}

een of eenheid. Men houdt het voor stellig, en merkt het aan als het beginsel van de meerderheid. Het is zoo niet. Wij komen tot het denkbeeld van een niet dan door afzondering, afscheiding, en het is loutere ontkenning van de meerderheid, waarvan het gevoel ons aankleeft, juist omdat 'er geen eenheid meer in ons is, omdat wij God verloren hebben. Uit dit wanbegrip is de tegenstrijdigheid gesproten, die men in het woord en de leer der Drieëenheid gevonden heeft. Drie kan niet een zijn! zegt men. Ik geloof het wel. Drie kan niet een zijn, volgens onze bedriegelijke, stoffelijke, aan het zinnelijke verbondene reden. Men wil wijs zijn door zijn jammerlijk verstand, dat een bloot intellectueel aanschouwend werktuig is, even als onze ligchamelijke vijf zintuigen, terwijl men het hart, den zetel van alle gevoel voor de waarheid, die alleen uit God is, uit trotschheid en wrevel tegen God, toesluit. Voor hem, die ware inzigten heeft in den aard onzer bevattingen, voor dien zijn alle philosophische argumenten tegen dit leerstuk zotte en belagchelijke onzin. Roept het gevoel te baat, en gij zult geen oogenblik meer twijfelen, of, ik zeg niet drie, maar vier, vijf, zes, ja duizend kan een zijn! Drie kan niet een zijn! ô Belagchelijke waanwijsheid! Laat ons toch zulke verfoeiselen met afgrijzen verwerpen, en de duivelen in hunne mogendheid wederstaan, en zij zullen beschaamd wegvlieden.
Hoe treffend dit alles ook was, en hoe schel ook het stemmetje van den prediker, 'er moet iets slaapverwekkends in dit wijsgeerig betoog geweest zijn althans vele Diepenbeekers waren in zoete rust,

{==117==} {>>pagina-aanduiding<<}

toen eindelijk de toepassing zou beginnen. Moeder de Lange was reeds onder het laatst van het eerste gedeelte ingesluimerd. Met de lang gewerischte toepassing gingen veler oogen weder open. Het moest den leeraar treffen dat die eenvoudige menschen, schoon niet volkomen op de hoogte van zijne verhevene gereformeerde wijsbegeerte, zulk eene begeerte hadden naar praktische levenswijsheid, dat zij alle bijna als van zelve wakker wierden, toen zij meenden eenige nutte leering voor het verstand, eenige opwekking voor het hart, te kunnen verwachten.
Bij het meer beschaafde gedeelte der vergadering mag het nog wel eenigzins duister geweest zijn, hoe 'er uit die woorden Laat ons menschen maken, veel leering en opwekking zou te trekken zijn: voor de goede Diepenbeekers bestond dat bezwaar niet. Zij waren gewoon op den leeraar te vertrouwen, en zij waren overtuigd dat de tekst zou worden toegepast, al ware 'er niets toepasselijks in.
De redenaar toonde zeer spoedig dat hunne hoop niet op een' zandgrond gebouwd was. Hij betoogde zijnen toehoorders dat, gelijk hunne gansche zaligheid daarvan afhing, dat zij geloofden wat de kerk gelooft, 'er ook geen middel van behoud voor hen te vinden was, ten zij zij hunne bedriegelijke stoffelijke rede het zwijgen oplegden, en zich door het gevoel lieten overtuigen dat Drie Een is. Boeijend was dit gedeelte van 's mans voordragt door de aanhaling van zijn eigen voorbeeld. Ook ik, zeide hij, had mij groote denkbeelden gevormd van menschendeugd, van verstandelijken godsdienst, van vrijheid en zuivere zedelijkheid in ons, van

{==118==} {>>pagina-aanduiding<<}

goedheid en liefde in God. Maar God had mij een hart voor hooger wereld gegeven. Ik verfoeide weldra mijn' hoogmoed, en erkende den duivel, die zich in alle maskers vermomt. Gods genade redde mij uit den helschen toestand van waanheiligheid, die het toppunt van gruwel is. Ook u zal zij redden, geliefde broeders en zusters, maar druisch niet met eene ingebeelde menschenwijsheid tegen haar aan, en heb moed om tusschen Christus en Belial te kiezen. Laat u door het godgevloekte gespuis (ja godgevloekt) niet verleiden. Nooit was deze waarschuwing gepaster, nooit noodiger dan thans. De verschrikkelijkste oogenblikken der godswraak naderen; dit moet ieder zien, die de ontzagchelijke profetieën van het Oude en Nieuwe Testament durft eerbiedigen. Hierom is het de eenige hoogste pligt, in deze jammervolle dagen, die eene algemeene slooping voorbereiden van alles wat menschelijk gewrocht, en vrucht van menschelijke wijsheid is, pal te staan, met het oog tot Hem geheven, aan wien alleen alle magt, eer, en geheel ons vertrouwen toebehoort. Alles wat thans bestaat zal door God worden omgeworpen, uitgeroeid, en verdelgd, om, na het doorstaan der loutering van de vromen, in de klimmende en tot razernij gedreven dwingelandij der reeds heerschende hel, het herstel door den gezegenden Heiland uit den diepen nacht te zien doorbreken. Voorwaar, de Openbaring van Johannes is thans geen gesloten boek meer. Daar rest ons alleen met hart en mond uit te roepen: Ja, kom, Heere Jezus, kom haastelijk! Amen.

{==119==} {>>pagina-aanduiding<<}

Wij hebben den epilogus van den heer van der Goot met opzet in zijn geheel medegedeeld, om den lezer eenigemate in staat te stellen den indruk te beoordeelen, dien zijne rede op de toehoorders heeft moeten maken. Aan rusten of insluimeren was in dit laatste gedeelte niet te denken. Integendeel allen (eenige weinigen uitgezonderd, onder welke de kapitein, zijne dochter, mevrouw Weenink, en de tweede proponent behoorden) zaten met angstige blikken nu eens den redenaar, dan elkander, aan te staren. Eene diepe stilte heerschte in het kerkgebouw, alleen afgebroken door het snikkend geluid van de eene of andere borst, die, ten gevolge van de ingespannen aandacht, had vergeten adem te halen. En zoodra de zegen gegeven, en men buiten, was, vroegen terstond alle boeren en boerinnen elkander: Wat is er toch te doen? Zal de wereld vergaan? Is 'er een staarster te zien? - De heer van Groenendaal stapte met opgeheven hoofde door de nog geheel ontzette menigte, overtuigd dat de indruk, dien zijn beschermeling gemaakt had, beslissend, en de aanstaande predikant van Diepenbeek reeds in aller harten benoemd, was.
Misschien zou hij daarover eenigzins anders gedacht hebben, wanneer hij had kunnen hooren wat de ontzette gemeente onder elkander sprak. De meesten waren het daarover eens, dat zij 'er weinig of niets van begrepen hadden; schoon dit bij velen, zoo als bij baas Hartman en de beide andere ouderlingen, volstrekt nog geen reden was, om het gehoorde af te keuren. Meester Peperkamp, die, gedurende het voorstel, meermalen met gesloten lip

{==120==} {>>pagina-aanduiding<<}

pen en gerimpeld voorhoofd zeer diepzinnig had zitten knikken, vroeg, bij het uitgaan der consistorie, den diaken-chirurgijn: Wel, wat zegt gij? - Ik zeg niets, antwoordde de diaken. Niets? Waarom niet? - Omdat ik niet begrijp wat de man van ons hebben wil? - Begrijpt gij dat niet? - Neen; begrijpt gij het? - Of ik het begrijp! antwoordde de meester, en hiermede zag hij den diaken vriendelijk glimlachende en tevens met een' blik aan, die zeker veel beteekenend was, maar waaruit de diaken niet veel meer begreep dan uit de predikatie zelve. De diaken bleef dus den meester vragend aanzien, en de meester bleef den diaken toelagchen.
Men weet niet hoe lang dit zwijgend gesprek zou geduurd hebben, ware niet juist de heer de Lange op den meester en den diaken toegekomen, met de woorden: Wel, mannen, daar zullen wij een kluifje aan hebben in het leesgezelschap. - Een kluifje, burgemeester, vroeg Peperkamp, hoe zoo? - Wel nu, meester, is dat alles voor u zoo gesneden brood, man? Begrijpt gij dat alles zoo vlug? - Dat vraag ik ook al, viel de diaken in, maar ik krijg 'er geen antwoord op. - Begrijpen? Begrijpen? antwoordde nu de meester met eene soort van deftige verontwaardiging, ik begrijp juist dat men niet behoeft te begrijpen, maar te gevoelen.
Moeder de Lange verklaarde, toen haar echtgenoot 'thuis kwam, dat zij het heel stichtelijk vond als de domine niet zoo alleen voor het verstand preekte, maar meer op het hart werkte. Ik houd

{==121==} {>>pagina-aanduiding<<}

'er veel van dat de domine wat gevoelig preekt. Daar hebben wij, vrouwen, meer aan. - Wat Willem en Lotje zeiden, is niet tot ons gekomen. Hendrik Rusting zat zelf te memoriseren. Die zeide dus niets. Op de vraag van Esperança: Wel, papa, wat zegt gij daar nu van? antwoordde de kapitein: De kerel is gek!
Des namiddags betrad Hendrik Rusting den predikstoel en kondigde, na een kort en hartelijk gebed, aan dat hij spreken zou over 1 Joh. II. 3-5. Hieraan kennen wij dat wij hem gekend hebben, zoo wij zijne geboden bewaren. Die daar zegt: Ik ken hem, en die zijne geboden niet bewaart, die is een leugenaar, en in dien is de waarheid niet. Maar, zoo wie zijn woord bewaart, in dien is waarlijk de liefde Gods volmaakt geworden. Hieraan kennen wij dat wij in hem zijn. Op eenen eenvoudigen, voor menschen, zoo als men zich de Diepenbeekers kan voorstellen, bevattelijken toon, en met eene uiterst welluidende en als in het hart doordringende stem, begon hij zijne toehoorders het hooge belang voor te stellen, dat allen 'er bij hebben om hem te kennen, die onze Zaligmaker is, beide in leven en in sterven, en het niet minder groote gewigt van de overtuiging voor ons zelve, of die kennis, die wij van hem hebben, voldoende is, of zij met de waarheid volkomen overeenkomt.
Wanneer u, geliefde toehoorders, dus sprak hij, eens iemand stellige verzekering kon geven dat gij, zoo lang gij hier op aarde verkeert, volkomen gelukkig en te vrede zoudt zijn, dat alle uwe behoeften zouden voldaan worden, dat gij met de uwen

{==122==} {>>pagina-aanduiding<<}

in overvloed zoudt leven, door geene ziekten of ongemakken gekweld worden, allerlei genoegens volop smaken, maar hij stelde, tot voorwaarde van het verkrijgen van dit ongestoorde geluk, dat gij nooit meer om Jezus zoudt denken, dat gij niet zoudt trachten iets van hem te hooren of te lezen, dat het u volmaakt onverschillig zou zijn, of gij iets van hem wist, of gij hem kendet, of niet, zoudt gij het verdrag op die voorwaarde aannemen? - Mag ik eens voor u antwoorden? Gij zoudt het weigeren. Gij zoudt bedenken dat dit aardsche leven u maar voor een' tijd geschonken is, dat ook het grootste geluk, hier gesmaakt, zou moeten eindigen met den dood; en gij zoudt aan den dood niet zonder schrik kunnen denken, indien gij in dit leven vrijwillig afstand gedaan hadt van alle betrekking tot dien Jezus, den regtvaardige, die, volgens het eerste vers van ons teksthoofddeel, onze voorspraak is bij den vader, wanneer wij gezondigd hebben. Wanneer wij gezondigd hebben! En wie is 'er zonder zonde? - Zoo wij zeggen dat wij geen zonde hebben, dan bedriegen wij ons zelve, en de waarheid is niet in ons, zegt de apostel op het einde van het vorige hoofdstuk. Wel nu dan, geliefden, gij kiest met mij de kennis aan, en het geloof in, den Heere Jezus Christus boven alle aardsche geluk. Doch nu rijst natuurlijk bij u de vraag: Die kennis van den Heer, hoe verkrijgen wij die? Zijn wij, zwakke schepselen, in staat de verhevene natuur van Gods eeniggeboren zoon, van het afschijnsel zijner heerlijkheid, van het uitgedrukte beeld zijner zelfstandigheid, te kennen en te doorgronden!

{==123==} {>>pagina-aanduiding<<}

Moeten wij daartoe niet, of zelve de moeijelijkste en diepzinnigste onderzoekingen in het werk stellen, of onderrigting vragen van geleerde en wijze mann en, om ons die kennis, waar wij met regt zoo hoogen prijs op stellen, te verschaffen? - Het antwoord op alle deze en meerdere vragen, die wij hier zouden kunnen doen, geeft u onze tekst, geliefden. Hieraan kennen wij (weten wij) dat wij Hem gekend hebben (dat wij hem kennen), zoo wij zijne geboden bewaren (zoo wij onderhouden hetgeen hij ons bevolen heeft te doen).
Na deze inleiding, deed de jonge leeraar zijne toehoorders opmerken dat de apostel dezelfde zaak op tweederlei wijze uitdrukt, dat hij eerst stellig zegt dat hij, die Jezus geboden onderhoudt, daardoor reeds bewijst dat hij Hem kent, en daarvan ook zelf kan overtuigd zijn, en daarna, ontkennend, dat hij, die beweert Jezus te kennen, zonder zijne geboden te onderhouden, zich zelven en anderen bedriegt. - Het eene, zeide hij hier, volgt natuurlijk uit het andere. Geeft iemand, die mijn vertrouwen waardig is, mij een kenteeken aan de hand, waaraan ik weten kan, of ik mijn buurman ken of niet, dan weet ik ook dat hij, die mij zou willen wijs maken dat hij hem kende, zonder dat kenteeken te bezitten, een bedrieger, een leugenaar is. - Het is dus eigenlijk dezelfde stelling; maar, dat de apostel haar van twee kanten beschouwt, ja zelfs in het 5de vers nog eens op het eerste gezegde terugkomt, is juist een bewijs van het hooge belang dat hij in de zaak stelt. En daarom is het, dunkt mij, wel der moeite waardig dat wij zijn voorbeeld vol-
{==124==} {>>pagina-aanduiding<<}
gen, en de zaak ook van twee zijden beschouwen. - Op deze wijze kwam de redenaar tot de verdeeling van zijn voorstel in twee hoofdafdeelingen, waarvan de eerste zou aantoonen dat hij, die Jezus geboden onderhoudt, hem ook kent, en de andere dat hij, die beweert hem te kennen, zonder die geboden te onderhouden, een leugenaar is.
In het eerste gedeelte stelde de redenaar zijnen toehoorderen eerst voor wat het zegt Jezus geboden te onderhouden. Hij herinnerde hun daartoe de voornaamste lessen, die Jezus gegeven heeft, in de bergrede en op andere plaatsen, en toonde aan hoe die alle in de veelomvattende uitdrukking begrepen zijn, welke de apostel zelf in het 5de vers gebruikt, namelijk de liefde Gods, als hij zegt: Maar zoo wie zijn woord bewaart, in dien is de liefde Gods volmaakt geworden. Ten andere vroeg hij hoe de apostel zeggen kon dat die deze geboden onderhield Jezus kende; en hij beantwoordde dit met aan te toonen dat de voortreffelijke lessen en geboden, door Jezus gegeven, de juiste, ware, en onbedriegelijke uitdrukking zijn van zijne eigene goddelijke, volmaakte, en heilige natuur.
In het tweede deel werd nu de zaak omgekeerd, en aangetoond welk een groot leugenaar hij is, die, als hij Jezus geboden niet onderhoudt, toch beweert hem te kennen. - En hier stelde de redenaar, tot niet geringe verbazing van meester Peperkamp en baas Hartman, en van een aantal andere Diepenbeekers, een aantal wijzen en godgeleerden, die zich afgesloofd hadden alleen om Jezus te leeren kennen, en om hetgeen zij meenden van die kennis opge-
{==125==} {>>pagina-aanduiding<<}
daan te hebben, aan anderen in geleerde boeken mede te deelen, als leugenaars voor, als menschen, in wie de waarheid niet is; en dat alleen omdat zij voorgaven Jezus te kennen, zonder dat het eenige kenteeken daarvan, het onderhouden zijner geboden, bij hen gevonden wierd. Want, dat dit werkelijk het geval was, dit bleek, volgens den redenaar, daaruit, dat die wijzen en godgeleerden, als zij zagen dat anderen hetgeen zij hun mededeelden van Jezus niet wilden aannemen en voor waar houden, hen gingen veroordeelen en vervolgen, hen, door bedreigingen, mishandelingen, pijnigingen, gingen dwingen om hetgeen zij kennis van Jezus noemden ook daarvoor te houden, en diegenen, die dit dan toch standvastig weigerden, gingen dooden en zelfs verbranden.
Zoo zijn 'er, zeide hij, godgeleerden geweest, die, om Jezus te kennen, gingen onderzoeken of hij, in aard en wezen, geheel gelijk is met, of hij geheel dezelfde is als, het Opperwezen, of dat hij daaraan slechts gelijkvormig is. Zoo zijn 'er geweest, die zich verbeeldden dat men, om Jezus te kennen, weten moest hoe het goddelijke en menschelijke in Jezus vereenigd was, wanneer het was vereenigd geworden, of het, na die vereeniging, maar een geheel, eene natuur, een wezen, uitgemaakt had, of twee. Even zoo dachten zij dat het volstrekt noodzakelijk was te weten of Jezus een' wil gehad had, of twee.
Alle deze geleerde mannen zeiden: Wij kennen hem. Wilt gij weten, toehoorders, of zij waarheid spraken, neemt dan het middel bij de hand, u hier door den apostel aangewezen. Wij, die lang zoo geleerd niet zijn, als die wijze schriftgeleerden,

{==126==} {>>pagina-aanduiding<<}

wij kunnen het weten. Wij behoeven niet meer dan te vragen of zij Jezus geboden onderhielden. En wat is nu Jezus gebod? Oordeelt niet, opdat gij niet geoordeeld wordt! en: Wat ziet gij den splinter, die in de ooge uwes broeders is, maar den balk, die in uw oog is, merkt gij niet. Of hoe zult gij tot uwen broeder zeggen: Laat toe dat ik den splinter uit uw ooge uitdoe, - en ziet, daar is een balk in uw (eigen) oog. Gij geveinsde, werp eerst den balk uit uw oog, en dan zult gij bezien, om den splinter uit uwes broeders ooge uit te doen.
En wat deden nu deze geleerde mannen? Toen zij het te zamen waren eens geworden, over die vragen welke ik daar vermeldde, toen zij meenden ontdekt te hebben, welke de aard en het wezen van onzen Zaligmaker waren, hoeveel naturen en hoeveel willen hij had, toen gingen zij allen, die het hierin niet met hen eens waren, niet oordeelen, maar veroordeelen, zij gingen tot hen om hun dien splinter, zoo als zij meenden, uit het oog te nemen, en, hetgeen nog veel erger is, als deze dat niet wilden toelaten, gingen zij hen voorstellen als menschen die zich grovelijk tegen God en Jezus bezondigden, gingen zij hen verbieden deel te nemen aan de tafel des Heeren, ja hen uitsluiten uit de gemeenschap der kerk, en aan alle menschen verkondigen dat zij nooit in den hemel zouden kunnen komen. Ja - gij zult het naauwelijks gelooven - maar meermalen is het gebeurd, dat zij zulke menschen ligchamelijke pijnigingen gingen aandoen, vele zelfs dooden, alleen omdat zij niet wilden erkennen dat de kennis, welke zij beweerden van Jezus te hebben, de ware is.

{==127==} {>>pagina-aanduiding<<}

Wat zegt gij dus van deze wijze mannen, toehoordes? Het antwoord zal u wel niet moeijelijk zijn. De apostel heeft toch niet gezegd: Hieraan weten wij of wij hem kennen, zoo wij bepalen of hij een of twee naturen, of hij een of twee willen, heeft - en nog veel minder: - zoo wij diegenen, die met onze bepaling niet instemmen, voor leugenaars en bedriegers uitmaken. - Neen, hij heeft gezegd: Hieraan weten wij of wij hem kennen, zoo wij zijne geboden onderhouden. En daarom zegt gij, en met het volste regt, niet uit eigen wijsheid, maar volgens het woord des apostels: Gij zelve zijt leugenaars, en de waarheid is niet in u, want gij onderhoudt zijne geboden niet; en, wel verre dat de liefde Gods in u zou volmaakt geworden zijn, hebt gij uwe broeders gehaat en vervolgd, hebt gij hen gepijnigd en gedood, en, in uwen trotschen hoogmoed, niet alleen beweerd dat gij Jezus kendet, maar zelfs dat zij, die deze kennis niet met u voor de ware hielden, geen deel konden hebben aan de zaligheid, die hij voor alle menschen verworven heeft, die in hem gelooven en zijne geboden onderhouden. Daarom zegt gij met regt tot hen: Gij geveinsden, werpt eerst den balk uit uw eigen oog, en dan zult gij bezien, om den splinter uit uwes broeders oog uit te doen.
De overgang tot de toepassing was in deze predikatie gemakkelijker, dan in die van den heer van der Goot. Het geheele stuk was toepassing, maar dit belette den redenaar niet met eene hartelijke toespraak te eindigen, waarin hij zijne hoorders eerst, naar aanleiding van den tekst, opwekte tot het onderhouden van Jezus geboden, en

{==128==} {>>pagina-aanduiding<<}

daarna hun het dwaze, verkeerde, zondige, voor oogen hield van het beweren der genen, die meenden Jezus te kennen, zonder aan dat hoofdvereschte te voldoen, het onderhouden zijner geboden. - Wie uwer, zeide hij onder andere, zou nog kunnen aarzelen? Wie uwer, die ondervonden heeft (en wit heeft het niet ondervonden?) dat het beter is God te dienen dan den Mammon, dat het beter is Jezus geboden te onderhouden, dan te leven in dienstbaarheid der zonde, wie uwer zou nog aarzelen in zijne keuze, wanneer hij nu daarbij nog van den apostel Johannes verneemt, dat dat onderhouden van Jezus geboden tevens het bewijs is, dat wij dien Jezus kennen, aan wien wij onze verlossing te danken hebben.
In het tweede en laatste gedeelte zijner toepassing hield de leeraar zijnen toehoorders voor dat, indien zij met regt, naar het woord des apostels, aan die geleerden de kennis aan Jezus ontzegden, die zijne geboden niet bewaarden, zij zelve behoorden te zorgen dit slechte voorbeeld niet na te volgen, en niet te beweren Jezus te kennen, wanneer zij anderen, die met hunne begrippen over zijnen geheiligden persoon niet instemden, liefdeloos veroordeelden en verdoemden. Hetgeen de apostel ons hier leert, zeide hij bij deze gelegenheid, is op het nadrukkelijkst herhaald in onze christelijke Geloofsbelijdenis. Daar lezen wij: Aangaande degenen, die van de kerk zijn, die kan men kennen uit de merkteekenen der Christenen, te weten, uit het geloove, en wanneer zij, aangenomen hebbende den eenigen Zaligmaker Jezus Christus, de zonde vlieden en de geregtigheid najagen, den waren God en

{==129==} {>>pagina-aanduiding<<}

hunnen naasten lief hebben, niet afwijken noch ter regternoch ter slinkerhand, en hun vleesch kruisigende met zijne werken. En iets verder: Aangaande de valsche kerk, die schrijft haar (zelve) en hare ordinantie meer magt en autoriteit toe, dan den woorde Gods; - zij grondt zich meer op de menschen, dan op Christus, zij vervolgt de genen die heiliglijk leven naar het woord Gods, en die haar bestraffen van hare gebreken, gierigheid en afgoderijen. Gods woord vermaant alle Christenen om een te zijn, gelijk de Vader en Christus een zijn; om malkanderen te verdragen in liefde, en te behouden de eenigheid des Geestes door den band des vredes, alzoo zij één ligchaam en eenes geestes deelachtig zijn, en een hoop, eenen Heer, een geloof, eenen doop, en eenen God en Vader hebben; om malkanders lasten te dragen en malkanderen niet te oordeelen, noch Gods regterstoel te beklimmen, maar op het liefderijkste van onze broederen te hopen.
Ach, bedenkt toch, geliefden, hoe kan 'er van u eene kudde, behoorende tot eenen herder, hoe eene broederlievende gemeente van u worden, wanneer een ieder op zijn regt staat, een ieder zijne eigene bijzondere leiding tot de eenige ware maakt? Uw aller heiligmaking en zaligheid berust eenig en alleen op de verlossing door Jezus Christus; dit gelooft gij alle; gij hebt het alle ondervonden: waarom vereenigt gij u niet in dat eene, dat noodig is, en laat dan een ieder, in alle overige bijzaken, aan zijne eigene overtuiging over? Wij zijn niet geroepen om te oordeelen, maar om lief te hebben. Wij zijn niet geroepen om onze begrippen aan anderen op te dringen, maar om, gelijk het Paulus leert, te ont-
{==130==} {>>pagina-aanduiding<<}
vangen, die Christus ontvangen heeft. Onderhouden wij alle te zamen zijne geboden, dan kunnen wij zeker zijn dat wij alle hem kennen; dan kunnen wij 'er op rekenen dat de liefde Gods in ons alle is volmaakt geworden. Mijne geliefden, mogt dit ons deel zijn, hoe zouden wij reeds hier den voorsmaak genieten van die hemelsche zaligheid, die het loon zijn zal, niet van hen die over geschilpunten twisten, die wij, kortzigtige stervelingen, nimmer kunnen beslissen, en die ons, al konden wij het, noch wijzer noch beter maken zouden, maar van hen die in Jezus, den regtvaardige, gelooven, en zijne geboden onderhouden.
Op eenige weinige gemeenteleden na, bij wie, door aanhoudenden en zuren arbeid, het kerkuur nu eenmaal een rustuur geworden was, bleven, gedurende dit voorstel, aller oogen open, en dat in weêrwil van het anders tot stille mijmering zoo uitlokkend namiddaguur. Dat de diepenbeeksche vrouwen, en vooral de diepenbeeksche meisjes, niet alleen luisterden, maar ook den redenaar aanstaarden, bewees misschien meer voor den indruk, dien zijn open gelaat, zijne fraaije blonde lokken, zijne sprekende oogen op haar maakten, dan voor de stichting, die zijne woorden haar verschaften, schoon ook deze, al waren ze minder verstandig en hartelijk geweest, eene bijzondere aanbeveling ontleenden van zijne mannelijk getimbreerde, en toch liefelijke, tot diep in het hart doordringende stem. Maar niet alleen de vrouwen, ook de mannen luisterden met aandacht; schoon het voorstel blijkbaar niet op alle denzelfden indruk maakte. Van de meeste zou het moeijelijk

{==131==} {>>pagina-aanduiding<<}

geweest zijn te zeggen of het hun behaagde of niet. De Diepenbeekers hadden, zoo als de meeste onzer landlieden, eene eigene manier om in de kerk te zitten, die hen bij een' oningewijde van onverschilligheid of luiheid zou in verdenking brengen; zeer ten onregte indedaad. Het groote onderscheid was of zij wakker waren, dan of zij sliepen. Stonden de oogen open, dan beviel de preek (men kon 'er op rekenen), al zag men anders ook geen enkel bewijs van belangstelling of goedkeuring. Beviel het stuk niet, dan zette men zich nog wat gemakkelijker, dan men reeds zat, en weldra werd het zigtbaar, soms hoorbaar, dat het zaad niet in eene vruchtbare aarde viel. Naar dezen maatstaf te oordeelen; maakte deze predikatie wezenlijk opgang, en vooral bij onzen ouderling Rietveld, en den chirurgijndiaken. De meester, baas Hartman, en van den Empel sliepen ook wel niet, maar aan deze, vooral aan de beide eerste, was het duidelijk te zien dat de predikatie hun in 't geheel niet smaakte. Meermalen zag baas Hartman van den Empel aan, terwijl hij bedenkelijk het hoofd schudde, en, toen hij de Geloofsbelijdenis hoorde aanhalen, verzette hij zich met zooveel beweging, terwijl hij daarbij met een' bitteren en schamperen glimlach in de rondte keek, dat het veler aandacht trok. Aardig was het de tegenovergestelde werking te zien, die het voorstel had op meester Peperkamp en op kapitein van Berkel. De eerste zat gedurig, bij elken volzin, te schudden, de tweede bijna even dikwijls te knikken. Onze goede Willem luisterde met groote aandacht, sloeg soms eens zijn' bijbel op, scheen van

{==132==} {>>pagina-aanduiding<<}

tijd tot tijd getroffen, maar zag dan weder voor zich neder, blijkbaar in diepe gepeinzen verzonken. Of bij Lotje (Lotje was toch ook een meisje) de oogen het oordeel omkochten, zoo als bij de andere meisjes, durven wij niet zeggen; maar, naar hare houding en oplettendheid te oordeelen, zou men haast zeggen dat deze preek haar beter beviel dan de ochtendpredikatie. Moeder de Lange, die zeer sterk was tegen alle heterodoxie, mits men haar die aantoonde; maar die alles, wat haar niet als heterodoxie door anderen werd voorgedragen, voor orthodoxie opnam, hing aan de lippen van den jeugdigen redenaar, en, toen zij t' huis kwam, nam zij Willem bij de hand, en zeide, op een' toon, zoo als alleen een moeder dien kan doen hooren: Jongens, Willem, als ik u ook eens zoo hoorde! Men kon dit op tweederlei wijze opvatten. Willem, die het blijkbaar niet regt met zich zelven eens was, vergenoegde zich met den moederlijken handdruk stilzwijgend te beantwoorden; doch de burgemeester, voor hem het woord opvattende, zeide: Zóó, moeder, daar beware hem God voor! - Hoe dat, vader, vroeg nu de burgemeesterske, was het dan niet goed? - Wacht u voor de valsche profeten! riep de heer de Lange uit, die tot u komen in schaapskleederen, maar van binnen zijn ze grijpende wolven. - Gut nog toe, wie had dat gedacht, vader? Nu, Willem, dan heb ik het niet gezegd, jongen. Een mensch is ook zoo gaauw niet op alles verdacht. - Wij zullen ons zeker de moeite wel kunnen sparen het ooordeel van den heer van Groenendaal mede te deelen, hoewel men onder de

{==133==} {>>pagina-aanduiding<<}

predikatie niet bemerken kon dat hij sterk luisterde, daar hij zijn gelaat gedurig naar de vrouwenbank wendde, waar hij schuins tegen over zat. Of hij dit deed om te ontdekken, welken indruk het voorstel daar maakte, was niet regt duidelijk, maar dit zag men genoeg dat, indien dit de bedoeling was, hij het meeste belang stelde in het oordeel van mevrouw Weenink; want van deze scheen hij zijne oogen niet te kunnen afhouden, zoo zelfs dat het hare groote zwarte oogen zoo vierkant aankeek, dat hij de zijne nedersloeg, en, terwijl zijn reeds vrij gekleurd gelaat nog wat hooger tint kreeg, het vrouwengestoelte voor een' geruimen tijd met rust liet. Hoe mevrouw Weenink zelve over de preek dacht, zal men, denk ik, uit het volgende hoofdstuk genoegzaam kunnen opmaken. Dit is al lang genoeg.




{==134==} {>>pagina-aanduiding<<}

Negende hoofdstuk.


Nabetrachting van het gehoorde tusschen de beide zusters. Pastoor Labarius. Wat beter is, dat een Roomsche een' Gereformeerde bekeert, of andersom.

Een paar dagen na de proefpredikatieën, deden de beide zusters, na de koffij, eene wandeling in het bosch achter het kasteel. Het gesprek liep natuurlijk over de nieuw aangekomenen, en over hetgeen men van hen gehoord had. De zusters waren het al spoedig eens, dat het kleine proponentje niet heel prevenant, en dat de groote proponent een aardige knappe jongen was, en heel aangenaam in gezelschap. Minder eenstemmig dachten zij over de predikatieën van beide, en over den heer van Groenendaal. Lotje vond dat van der Goot, wel is waar, niet zulk een goed uiterlijk had als Rusting, maar dat hij toch, in zijn preek, een der voornaamste geloofsartikelen, waarmede de gereformeerde kerk staan of vallen moest, met kracht had in het licht gezet, en buitendien een aantal wenken gegeven, die in onze dagen wel verdienden in het oog gehouden en

{==135==} {>>pagina-aanduiding<<}

behartigd te worden. Het geen de heer Rusting gezegd had, leek, volgens haar, wel heel lief, maar eigenlijk was het het ware niet; want dat aandringen op het onderhouden van Jezus geboden was toch eigenlijk niet anders dan voet geven aan het remonstrantsch gevoelen omtrent de goede werken, en de vrijheid van den wil. Lotje voegde 'er echter bij dat zij zelve zich niet vermeten zou dus over het werk van deze heeren te oordeelen, maar dat zij 'er met haren Willem over gesproken had, die zelf eerst nog al ingenomen was met de namiddagpredikatie, maar haar verklaard had dat hij, bij nader inzien, overtuigd was geworden dat, hoe verstandig en redelijk het ook scheen, het toch eigenlijk (en daar kwam alles op aan) streed tegen de leer der kerk.
Esperança kon dit maar volstrekt niet begrijpen. Zij vroeg Lotje of dan de leer der kerk streed tegen verstand en rede, en of dan toch de heer Rusting ook niet het gezag van den apostel had aangehaald. Charlotte erkende dit gaarne, en zeide dat zij 't ook heel mooi gevonden had, maar dat het onmogelijk goed kon zijn, als het niet overeenkwam met ons gereformeerd geloof.
Het is onnoodig dit gesprek in zijn geheel mede te deelen, daar alle de argumenten van mevrouw Weenink terug stuitten op dat eeuwige referein - het gereformeerde geloof, en - Willem, die het gezegd had.
Men kwam ook al spoedig op het tweede punt, den heer van Groenendaal. Lotje vond hem een zeer deftig heer, die veel aanzienlijke personen

{==136==} {>>pagina-aanduiding<<}

scheen te kennen, die heel vriendelijk met haar gesproken had, maar voor wien zij toch eigenlijk een weinigje bang was. Iemand, die zoo veel met ministers omgaat, en zoo familliaar is met heeren uit de tweede kamer, moest toch wel een man van gewigt en invloed zijn; en dat zulk een man zelf op Diepenbeek kwam, om zijnen gunsteling aan te bevelen, dat was toch waarlijk ook een bewijs dat hij een goed hart had, en door al die grootheid niet verblind werd, schoon men aan zijn spreken wel hooren kon dat hij wat meer was dan een ander mensch, zoo achtbaar en zoo deftig, en met zooveel kennis van zaken.
Nadat Lotje deze lofrede op den heer van Groenendaal gehouden had, vroeg mevrouw Weenink haar of zij wel gezien had, welke mooije handen hij had. Lotje zag hare zuster verwonderd aan, en, daar zij niet antwoordde, vroeg Esperança haar nog eens of zij wel gezien had dat hij die handen altijd op tafel legde, en dat hij altijd in den spiegel keek, als hij 'er een' voorbij ging. Lotje had daar zoo niet op gelet, zij durfde zulk een heer ook zoo niet aankijken, maar dat wist zij wel dat de heer van Groenendaal niet verdiende dat men om hem lachte, of aanmerkingen op hem maakte, daar zij Esperança kon verzekeren dat hij heel gunstig over haar gesproken had, gelijk zij dan zeker ook wel zou gemerkt hebben dat de heer van Groenendaal haar met bijzondere onderscheiding behandelde, daar hij zoo langen tijd met haar alleen gesproken had. Mevrouw Weenink glimlachte, en antwoordde dat zij het heel goed gemerkt had, en dat zij indedaad

{==137==} {>>pagina-aanduiding<<}

zeer gevoelig was voor de eer haar door zulk een groot heer aangedaan. Och Esperança, zeide nu Charlotte, ik zie wel dat gij 'er weêr den spot meê drijft, maar bedenk toch eens, al hecht gij 'er nu zoo veel niet aan, welk een geluk het voor ons is dat zulk een aanzienlijk en tevens zulk een vroom man onzen Willem wil beschermen en voort helpen; en zou het u dan, al ware 't niet om onzentwil, geen genoegen doen dat hij ook in u welbehagen heeft? Wel zeker, zeide Esperança, niet alleen om uwentwil, maar ook om mij zelve. Maar, wil ik u eens wat zeggen, lieve meid, ik ben nog veel banger voor den heer van Groenendaal, dan gij, en daarom durf ik hem nog veel minder aankijken. Als hij dus weêr eens zoo lang met mij spreekt, kom gij 'er dan gerust bij, en help mij een weinig; om zulk een deftig heer alleen te onderhouden, daar behoort nog al wat toe, begrijpt gij, en dat durf ik mij zelve zoo niet toevertrouwen.
Terwijl de zusters zoo spraken, waren zij uit het bosch op den grooten weg gekomen, en naauwelijks hadden zij dien een eindwegs opgegaan, of 'er kwam een persoon aan, wiens lange zwarte jas, smal naauwsluitend stropdasje, met omgeslagen boordje, korte broek, zwarte kouzen, en bruin glimmende stok met ivoren knop elk, ook die hem minder kende dan de dames, voor een roomsch geestelijke zouden hebben doen groeten. Het was de heer Labarius, de pastoor van het dorp, een man, die 'er in 't geheel niet dom uitzag, dat men van alle pastoors niet zeggen kan, doch wiens gezigt hem desniettemin even duidelijk als pastoor deed ken-
{==138==} {>>pagina-aanduiding<<}
nen, als zijne gegespte schoenen en zijn stijve jas. Zijne bewegelijke grijze oogen waren diep in het hoofd gezonken, door zware wenkbraauwen overschaduwd. Zijn eenigzins gedrukt voorhoofd was met verscheiden rimpels gegroefd, en desniettemin waren zijne gelijkmatig glad geschoren wangen vol en welgedaan, de kin rond, en, door de knelling van het stijve dasje, in twee verdiepingen afgedaald. Om zijn' mond, die, als hij zich opende, een paar rijen zeer witte tanden liet zien, zweefde een lachje waarvan het niet volkomen duidelijk was, of het ironie teekende, dan wel eene behagelijke zelfgenoegzaamheid. 's Pastoors haren waren wel plat langs het hoofd gestreken, maar van het glimmendst zwart, en zyne houding zoo forsch en krachtig, dat men, op deze alleen lettende, in verzoeking zou komen om te denken dat de man zijn carrière gemist had, en dat een curassiers montering, met een paar behoorlijke knevels en bakkebaarden, hem al zoo goed zou gevoegd hebben, als zijn pastoors voorkomen. Wij moeten 'er echter, om ons zelve niet tegen te spreken, bijvoegen dat men dan niet al te veel op zijn oogen en zijn voorhoofd zou moeten letten, aangezien deze 'er volkomen geestelijk uitzagen.
ô Hemel, zeide Lotje met gesmoorde stem, zoodra zij hem ontwaarde, daar is de pastoor. Dat gaat vast wêer naar vader toe. Wel denkelijk, antwoordde Esperança, het is ook haast kloddertijd, zoo als zij het noemen.
De zusters hadden naauwelijks den tijd elkander deze opmerking mede te deelen, of heer oom

{==139==} {>>pagina-aanduiding<<}

was bij haar. Met een' groet, vrij wat wereldscher en eleganter, dan men van een' dorpspastoor verwachten zou, trad hij den weg schuins over, regt op de jonge dames aan, en zeide: Nu begin ik, dames, toch te gelooven dat ik een' gelukkigen dag zal hebben, schoon ik anders niet veel reden heb 'er op te rekenen. Maar ik heb dien altijd, als ik, de deur uitgaande, het geluk mag hebben eene der beminnelijke dochters van mijnen vriend, den heer kapitein, te ontmoeten: en nu voert mijn gelukkig gesternte mij haar beide te gemoet. Ik mag dus dezen dag wel met een dubbel krijtje aan den balk schrijven. Papa is zeker 't huis?
Ik weet niet regt, mijnheer Labarius, antwoordde Charlotte aarzelend, terwijl de oogen onzigtbaar bleven.
Ik geloof wel haast ja, hernam mevrouw Weenink op een' toon, die duidelijk genoeg te kennen gaf dat zij niet stelliger sprak, om Lotje niet openlijk te logenstraffen. Maar weet gij wel, pastoor, dat gij voor een pastoor wat heel galant zijt. Ik meende dat een geestelijk heer, zoo als gij, zijne gedachten op gansch andere zaken gevestigd had, en ook veel te veel met zijn geleerde studieën bezig was, dan dat hij op een paar zulke nietige wezens letten zou, als wij zijn.
- Wat de studieën aangaat, mevrouw, die doen wij op het seminarium af. Voor een' dorpspastoor is de dienst veel te druk, en hij moet ook veel te veel tijd aan het bezoeken van de leden zijner gemeente geven, om sterk te kunnen studeren; en, als gij denkt dat een geestelijke niet galant mag

{==140==} {>>pagina-aanduiding<<}

zijn, zoo als gij het verkiest te noemen (hoewel die zoogenaamde galanterie niet anders is dan het mededeelen van iets dat ik door de ondervinding geleerd heb), dan schijnt gij te vergeten (want gij zult het zeker weten) dat het de woorden zijn, die men uitspreekt, maar de zin dien men 'er zelf aan hecht, en de bedoeling waarmede ze uitgesproken worden, die ze, het zij voor den geestelijke, het zij voor elk ander mensch, ongepast of niet overeenkomende maken met zijn' stand en waardigheid.
ô Zoo, dat is gemakkelijk, hernam Esperança, terwijl zij Charlotte hartelijk lagchende aanzag, maar dan zullen wij die woorden ook maar niet te ernstig opvatten, want de hemel weet welken zin gij 'er zelf aan gehecht hebt.
De heer Labarius bemerkte dat hij met eene minder deftige verdediging had kunnen volstaan, maar hij gevoelde gelukkig tevens dat hij, door het verdedigen zijner verdediging, de zaak alleen erger, en niet beter, maken zou. Hij nam dus zijn' stok onder den arm, en, terwijl hij mevrouw Weenink, die, vooral als zij lachte, zeer engageant was, met eene vrijmoedigheid aanzag, die Charlotte zeker een' hoogen blos zou hebben aangejaagd, zeide hij: Ziedaar al het eerste geluk, u, mevrouw, zoo vrolijk te zien. Maar ik wil de dames, die zeker gewigtige zaken te behandelen hebben, niet ophouden, en daarom ga ik zien of ik den heer kapitein 't huis zal aantreffen - en hiermede vervolgde onze pastoor, met denzelfden cavalièren groet, met welken hij gekomen was, zijnen weg.

{==141==} {>>pagina-aanduiding<<}

Ik kan mij niet begrijpen, zeide Charlotte, zoodra hij buiten het gehoor was, hoe papa toch aan dien roomschen pastoor komt. Wat kunnen zij toch zamen te verrigten hebben?
Dat zal ik u wel zeggen, antwoordde Esperança, zij rooken pijpen met elkander en drinken een bittertje.
Nu ja, maar ik meen wat zij zamen spreken. - Dat weet ik zoo goed niet, want ik zit 'er nooit bij, zoo min als gij, maar, dat het niets treurigs of zwaarmoedigs is, daar kunt gij op aan: want zelden ben ik in de kamer gekomen, als ik daar toevallig iets te maken had, of hun tafeltje langs, als zij buiten zaten, of ik hoorde den ouden heer of den heer Labarius, of wel beide te gelijk, hartelijk lagchen. Ik geloof dat zij elkander hunne avonturen vertellen, want de pastoor is, meen ik, iemand, die ook wel wat anders van zijn leven gezien heeft dan het seminarium of de kerk.
Maar vindt gij toch niet, Esperança, dat het niet heel voegzaam is voor iemand van de gereformeerde religie, om zoo openlijk om te gaan met een' roomschen pastoor.
Wel neen ze. Ik heb wel van dominees gehoord, die met pastoors omgingen; want onder de pastoors zijn ook wel menschen, die met dominees spreken kunnen, zoo als 'er ook zijn, die met zeekapiteins weten te praten; en de heer Labarius behoort meer, geloof ik, tot de laatste soort, dan tot de eerste.
Wat de dominees aangaat, zij zelve moeten hetgeen zij doen verantwoorden; hoewel ik het toch

{==142==} {>>pagina-aanduiding<<}

in het geheel niet voegzaam vind, ten ware zulk een predikant gegronde hoop mogt hebben om den roomschgezinde tot de eenige ware gereformeerde religie over te halen. Is dat het geval niet, dan geeft het niet alleen ergernis, maar het is nog zondig daarbij. Maar ook voor vader vind ik het een gevaarlijk, gezelschap. Wie weet of de brave man niet nog eens aan het wankelen gebragt wordt, in zijn geloof. Ik vertrouw ze nooit, die Roomschen. Zij hebben altijd wat achter de mouw.
Ik geloof, lieve Charlotte, dat de heer Labarius niet veel anders achter de mouw heeft, dan dat hij veel van een goed glas wijn houdt, en van een wel voorziene tafel. Maar, zeg mij toch eens, mijn beste, in goeden ernst, wat het 'er toe doet, om te zamen om te gaan, of men roomsch of gereformeerd is. Zijn wij niet alle kinderen van eenen vader, en moeten dan die kinderen elkander ontvlieden of verachten, wanneer het eene zich verbeeldt God beter en waardiger te dienen dan het ander; of zou men niet veel eer medelijden moeten hebben met hem, van wien men wist dat hij op een' dwaalweg was? Mijne oude Ihahine, die, zoo als gij weet, door een' zendeling bekeerd en gedoopt is, heeft mij dikwijls verteld dat in haar land de kleurlingen, die Christenen geworden waren, daarom niet nalieten met de andere om te gaan, die den grooten geest nog bleven dienen. Ik heb zelfs van een' pas bekeerde gehoord, die, van Hollandsen Guiana in Fransch Guiana gekomen, ijverig de mis ging hooren.
Wel foei, Esperança! Dat is toch niet uit te staan.

{==143==} {>>pagina-aanduiding<<}

Het is zeker wat erg, voor iemand die het onderscheid tusschen roomsch en onroomsch kent. Maar daar haperde het hier, juist aan. Die goede slokkert dacht: een Christen is een Christen, en 's lands wijs 's lands eer. Hier doet men het zus, daar zoo. Maar, zonder u nu te willen aanraden om bij den pastoor ter kerk te gaan, zou het niet beter wezen, als wij alle wat meer om God en Christus dachten, die wij toch alle vereeren, dan om de verschillende wijze op welke de menschen dit doen?
Dat geloof ik niet, Esperança, want de Antichrist kan Christus niet vereeren, en buitendien komt het niet alleen aan op de uiterlijke vereering, maar nog veel meer op de gevoelens en de gedachten, en, vraagt men daar naar, dan is toch het opregte gereformeerde geloof het eenige ware. De waarheid nu kan niet met de logen, het licht niet met de duisternis, overeenstemmen. En daarom wenschte ik dat papa zich onthield van den omgang met dien roomschen pastoor. Die Roomschen zijn 'er altijd op uit om proselijten te maken.
Nu zoudt gij mij haast aan 't lagchen maken, lieve schat, als het onderwerp niet zoo ernstig was. De heer Labarius een proselijtenmaker, en papa door hem bekeerd! Geloof mij, de man zou zich niet laten bekeeren, al ware 't de paus van Rome zelf die 't probeerde, en al preekte hij als Brugmans. Ik heb hem dikwijls hooren zeggen: Ik sta zoo vast in mijn schoenen, als een schip dat voor vier ankers vertuid ligt. En dat geloof ik volkomen. Maar ook onze vette welgedane Labarius heeft geen haar op zijn hoofd dat 'er om denkt, daar kunt

{==144==} {>>pagina-aanduiding<<}

gij op aan. Maar, wat zwarigheid? Gij zeidet daar even dat de omgang met een' Roomsche alleen dan goed was, als men plan had hem te bekeeren. Wel, als nu Labarius 'er eens even zoo over dacht (dat echter stellig het geval niet is), dan deed hij immers alleen hetgeen gij wildet dat een Gereformeerde deed, als hij den omgang van een' Roomsche zocht. Ieder meent toch dat zijn leer de beste is.
Ach, lieve Esperança, riep Charlotte uit, terwijl zij de anders zoo zacht stralende, nu van edele geestdrift schitterende, oogen ten hemel hief, ja, ieder meent, maar wij weten dat de onze de eenige is!
Daar ik geloof dat hetgeen wij uit dit gesprek medegedeeld hebben genoegzaam is voor het oogmerk, willen wij hetgeen nog verder tusschen de beide dames verhandeld werd daar laten, en den pastoor volgen, die intusschen reeds op Ammerstein moet zijn aangekomen. Wij zullen daardoor gelegenheid hebben nader kennis met hem te maken.



    
        
    

{==145==} {>>pagina-aanduiding<<}

Tiende hoofdstuk.


Bezwaren van pastoor Labarius over de uitvoering van het besluit van 2 Januarij 1842, opgelost door kapitein van Berkel.

Onder de luchtige veranda, uit welke men, achter des kapiteins woning, een fraai uitzigt had op het bosch, zaten, aan een klein tafeltje, de waardige zeebonk en de weleerwaarde en welgedane pastoor Labarius. Op het tafeltje stond tabaksgerij, en een blaadje met twee glaasjes en drie karafjes waarvan de inhoud in het helder zonlicht schitterde, het eene donkerbruin, het andere geel, het derde helder van kleur. De heeren hadden reeds gestopt en aangestoken, toen de kapitein, het blaadje naar zich toehalende, vroeg: Waar doet gij van daag in, pastoor? Een sneeuwballetje of een bittertje? - Van daag liever gebeide jenever, kapitein, hernam zijn weleerwaarde. - Ik moet een' barschen hond hebben, hervatte de kapitein, de boêl is niet in orde, daar tusschendeks. Maar ik geloof

{==146==} {>>pagina-aanduiding<<}

waarachtig dat het u ook geen kwaad zou doen, heer oom, voegde hij 'er bij, den pastoor schuins aanziende. Gij ziet 'er zoo landziekig uit, als of gij van voren en van achteren op laag water zat. - Ik? kapitein, vroeg de pastoor, terwijl hij zijn pijp nog eens aanstak, schoon die zeer goed brandde. Och, het is niets, schenk mij maar eens in, en verhaal mij nog eens van uw' togt in de binnenlanden van Australie. Dat is beter dan... Dan wat? vroeg kapitein van Berkel. Waarachtig, de boêl is onklaar, pastoor. Doe zoo als ik, en neem wat sterk bitter: dat zal u goed doen, man. -
Om den kapitein te vrede te stellen, en zich zelven van het vragen te bevrijden, dronk de pastoor sterk bitter, terwijl de kapitein, overtuigd dat tegen dit middel geen kwaal ter wereld bestand is, en niet in het minste vermoedende dat zijn' vriend iets anders kwellen kon dan ligchamelijk ongemak, den heer Labarius vroeg of hij den laatsten Letterbode al gezien had. Op het ontkennend antwoord van den pastoor, die het met Rousseau eens was, dat de mensch niet geschapen is om te denken, en, bij gevolg, ook zooveel mogelijk de gelegenheden vermeed, die hem daartoe in verzoeking konden brengen, verzoclit de kapitein hem dan toch vooral niet te verzuimen, zoodra hij het nummer kreeg, eens te lezen de voorbeelden bij gebragt door den heer van Beek, ten bewijze van het golvenstillend vermogen van de olie. Hij heeft daar een geval medegedeeld, vervolgde de kapitein, dat frappant gelijkt op een historie, die ik eens gehad heb. Verbeeld u pastoor, wij waren, op 70° 6′ ooster-
{==147==} {>>pagina-aanduiding<<}
lengte en 28° 12′ noorderbreedte, op reis van Java naar de Kaap. Wij hadden verscheiden dagen een stijve kou gehad uit het N.O., met mottig en buijig weër, toen wij door een' vliegenden storm beloopen werden, uit het N.N. ten Oosten. Ik had nog bij tijds zeil geminderd, en was voor de fok afgelensd, om zoo spoedig mogelijk de Kaap te bereiken; maar wij kregen zoo veel stortzeeën over, en mijn bodem was zoo wrak, dat ik begon te vreezen dat ik het niet halen zou. In deze verlegenheid, verzocht mij mijn stuurman, een knappe vent, maar die altijd allerlei rare ideeën had, of hij eens een aam olie mogt aanspreken. Wij hadden 'er genoeg van aan boord, maar ik behoorde toen nog tot de ongeloovigen. Ik lachte hem in zijn gezigt uit, maar hij, niet linksch, ziende dat ik 'er niet tegen had, zeide mij: Wat verwedt gij 'er onder, kapitein? Ga gij gerust uw uiltje knappen (het was na schafttijd), en, als ik u, als gij wakker wordt, geen zee bezorg, zoo slecht als het water in dat goudvischglaasje, dan mag ik... Zweer niet, stuurman, zeide ik, dat lijkt u zoo min als wedden, of mij een uiltje knappen, in zulk boos weêr. Maar olie hebben we genoeg aan boord. Dus, wat mij aangaat, ga uw gooi, man. - Vriend Bastiaansze naar beneden, een vat olie naar boven geheschen en opgestoken, zoo dat het vocht met een slang in zee liep, niet, zoo als sommigen wel doen, met een' heelen kwak 'er in, maar langzaam, met een' matigen straal. En wat gebeurt er? Naauwelijks waren 'er eenige droppels in zee geloopen, of de golf, waarin zij te land kwamen, plofte in eens

{==148==} {>>pagina-aanduiding<<}

achter over, net als iemand, dien men een' frisschen soujang geeft, en tegen den grond smakt. Nog een ander geval, nog sterker! In de Spaansche-zee hadden wij lang bijna doodelijke stilte gehad, toen 'er uit het zuidwesten een zwarte lucht kwam opzetten. Wij maakten de bovenbramzeilen vast, haalden den jager neêr, geiden het grootzeil en brikzeil, brasten de achterraas vierkant, en wachtten den aanval af. De bui was raak. Het schip stampte hevig. De zee stortte door boegpoorten en kluizen, en over de judasooren heen, en dreigde alles over boord te slaan....
Op dit oogenblik stak de dienstmaagd van den kapitein haar hoofd buiten de deur, en, wel wetende waar zij de heeren zoeken moest, wendde zij het naar de veranda, evenwel, naar 't scheen, aarzelende om nader te treden. De pastoor, die, op het gerucht dat zij maakte, omzag, stond, zonder eenige de minste acht te slaan op den steeds voort verhalenden kapitein, dadelijk op, en ging het meisje te gemoet, daarbij een' zucht lozende, die, als de kapitein minder in de olie was verdiept geweest, dezen ongetwijfeld het hart van weedom zou gebroken hebben. Nu bemerkte hij eerst dat zijn toehoorder hem verlaten had, op het oogenblik dat deze reeds weder terug kwam. De heer labarius had een door hem opengescheurd briefje, zoo even van de meid ontvangen, in de hand, en prevelde half binnens monds eenige woorden die men anders niet uit een' weleerwaardigen mond zou verwachten, en die wij daarom hier ook maar overslaan.
De uitdrukking, die de kapitein gebruikte om

{==149==} {>>pagina-aanduiding<<}

zijn ongenoegen te kennen te geven over deze interruptie, was zelfs lang zoo krachtig niet; maar, toen hij den heer Labarius aanzag, werd hij innerlijk met ontferming bewogen; want, hoewel aan boord niet gewoon dat men niet naar hem luisterde, was de heer van Berkel aan wal waarlijk een goed slag van een mensch, en buitendien vrij wat gevoeliger voor het lijden van zijn' evenmensch, dan men van iemand, die 'er reeds zoovele had zien verdrinken en door haaijen opeten, zou verwacht hebben. Dit medelijden werkte nu zelfs zoo sterk, dat hij zijne uïtboezeming van ongenoegen even snel afbrak, als een oogenblik te voren zijn verhaal, en, de pijp uit den mond nemende, den pastoor met hartelijke deelneming vroeg wat 'er gaande was. - Een misselijke historie, kapitein, antwoordde deze. Nu kan ik 'er van spreken; want het wordt nu toch ruchtbaar. Wij moeten 'er aan. Mijn naaste buurman, de kapellaan, schrijft mij dat de order gekomen is. Het zal hier ook niet bollen, denk ik, vooral uwen goeden meester Peperkamp niet? Wat zal mij dat een hoofbreken kosten. En dat waarvoor? Alles moeite te vergeefs. - Ik geloof gaarne, hernam de kapitein, dat het een zaak van gewigt is, maar ik wed dat gij mij nog eer verstaan zoudt, als ik hottentotsch tegen u sprak, dan ik nu begrijp wat gij zeggen wilt. Ga zitten, stop nog eens, en vertel mij dan eens duidelijk wat het is. Als 't met hoofdbreken te doen is, dan zult gij 't wel redderen. Als ik daar over zuchtte:... maar een man die op een seminarium geweest is, en die latijn verstaat! Wel nu, wat is 'er te koop?

{==150==} {>>pagina-aanduiding<<}

De pastoor, na gedaan te hebben zoo als de kapitein gezegd had, schoon niet zoo zeer gestreeld door het compliment van zijn' gastheer, als ontevrede op zich zelven dat hij hem aanleiding gegeven had hem zelven te dezen opzigte een' riem onder het hart te steken, trok een paar maal, met een eenigzins boos, maar toch veelbeteekenend, gelaat aan zijn pijp, als om zich te verzekeren dat die goed aan was, en zeide toen, met den elleboog op het tafeltje leunende, en den kapitein strak aanziende: Gij weet wat 'er over het onderwijs te doen geweest is? - Te Medemblik? - Neen, het onderwijs in 't algemeen. - Neen, daar bemoei ik mij niet mede. - Gij kent toch het besluit van 2 Januarij 1842? - Ook al niet! - Wel, kapitein, gij leest toch de couranten. - Nu ja, den Haarlemmer en de Staatscourant. Misschien heeft het in de Arnhemsche of Kampercourant gestaan: maar die lees ik nooit. Gij weet ik kan dat eeuwig vitten en bedillen niet velen. Het komt ook niet te pas. Als Janmaat zich wil gaan bemoeijen met het werk van den stuurman, en de jongens den kapitein lesjes willen geven, dan zet ik het den knapsten zeeman orde te houden, en het schip niet onderst boven te zeilen. - De goede man vergat hoe ingenomen hij geweest was met de oppossitie van den proponent Rusting, ten opzigte van de wet van behoud en redding. Maar dat was dan ook een geheel bijzonder geval. - Nu ja, dat is goed, beste vriend, hernam de pastoor lagchend, maar ik spreek u van geen vitten of bedillen, ik spreek juist van iets dat in de eerste plaats in uw Staatscourant of in den opregten Haarlemmer staat, van een besluit van den

{==151==} {>>pagina-aanduiding<<}

koning. - ô Dat is wat anders. Ja, ik lees al de besluiten die door den minister van marine geteekend zijn, de bevorderingen bij de marine, de advertenties over de kustlichten en diergelijke. Andere dingen, begrijpt gij, daar heb ik niet aan, en, als het iets is van belastingen of diergelijke, dat vind ik op mijn aanslagbiljet volkomen in orde, gespecificeerd, opgetrokken en al. Alleen die verd.... wet van 6 Maart! - Hier kwam de man t’ huis. - Hoor eens, kapitein, gij moet waarlijk (ik durf 't haast niet zeggen, want gij wilt 'er nooit van hooren), maar gij moet waarlijk van die wet geen kwaad zeggen. - Kwaad zeggen? dat behoeft niet; de waarheid is al genoeg. Eerst op de bezittingen (God beter 't!), en toen nog eens op het inkomen, door die vervl..... reductie! Maar basta hiervan.... Gij zoudt mij vertellen wat 'er te doen was. Wel nu, uw besluiten, daar weet ik niets van. Leg mij dat dan maar eerst eens uit.
De pastoor streek zich al lagchend de gladde en glanzige kin, en hervatte: Gij moet dan weten, mijn waarde heer, dat 'er reeds lang klagten gevallen zijn wegens het onderwijs op de scholen. Dat onderwijs staat onder het toezigt van de regering; maar, daar in onze grondwet tot beginsel aangenomen is om alle godsdienstige gezindten gelijke bescherming te verleenen, zoo beweert men dat daarvan het gevolg is dat men 'er geen eene beschermt, en dat men het, bij het onderwijs, aan het toeval, aan de gezindheid van den leermeester, aan de boeken, die men gebruikt, overlaat, welke denkbeelden der jeugd worden ingeprent. Het onderwijs, zegt men,

{==152==} {>>pagina-aanduiding<<}

heeft, van de zijde van den godsdienst beschouwd, geen kleur, en de beste scholen zijn dan nog, waar men in 't geheel van den godsdienst niet spreekt.
Ik, voor mij, stel mij geen partij, maar ik begrijp toch ook dat men den jonge kinderen in de eerste plaats godsdienstige denkbeelden moet inprenten, en dat een geu... ik wil zeggen een gereformeerde schoolmeester niet wel godsdienstig onderrigt kan geven aan roomsche kinderen. Daarom dus wilde men afzonderlijke scholen hebben; en niet alleen wij, maar ook van uwe zijde heeft menigeen dat begeerd. Wij verlangen roomsche scholen, met roomsche meesters. Velen van uwe kerk verlangen gereformeerde scholen, waar uwe gereformeerde begrippen aan de kinderen ingeprent worden; zoo ook luthersche en doopsgezinde, en wie 'er al meer zijn. - Wel nu, zeide kapitein van Berkel, die met groote aandacht had zitten luisteren, en waarom zou dat niet? Dat vind ik een excellent idee! Godsdienst moet aan de kinderen toch geleerd worden; en tegenwoordig, heb ik wel eens gehoord, zit 'er dat maar dunnetjes op, in onze scholen. Waarom heeft men dat niet al lang zoo ingerigt? - Dat kan niet, hervatte de pastoor, zoo lang het onderwijs onder het opzigt van het gouvernement blijft, zoo lang het gouvernement schoolcommissieën en schoolopzieners aanstelt, de schoolmeesters laat examineren en eerteficaten afgeeft. Om dus dat idee te bewerkstelligen, moet eerst het onderwijs vrij zijn. Vrijheid van onderwijs is buitendien een zeer billijke eisch.... Vrijheid! riep hier de kapitein, terwijl hij een lange teug aan zijn pijp deed, en een digte wolk rook met kracht uitblies, vrijheid! Aha, zijn

{==153==} {>>pagina-aanduiding<<}

we daar weêr! Nu vat ik de kneep. En wil ik u nu eens wat zeggen, pastoor? Nu geef ik voor uw gansche idee geen - spoog water. Zeer verpligt, pastoor, wij zullen 'er geen gebruik van maken. In die kerk wordt geen dienst gedaan, man. Vrijheid! Ja wel, ieder den baas spelen! Begrepen! Ik houde 't met de subordinatie. Maar, à propos, hoe komt gijlieden, die u altijd zoo op uwe disciplien en subordinatie beroemt, hoe komt gij nu zoo in eens weêr voor de vrijheid?
Hier keek de pastoor in zijn glaasje, als of 'er een vlieg in gevallen was, terwijl hij langzaam zeide: Dat is te zeggen - vrijheid - voor - Ja wel, hervatte de kapitein, niet weinig verheugd dat hij een' man die latijn verstond (zoo als hij ten minste dacht), over boord gezeild had, ja wel, vrijheid voor u zelven! En hiermede zette hij, luidkeels lagchende, het glaasje, dat hij reeds bijna aan de lippen gebragt had, weder op de tafel. - Vrijheid voor u zelven! - Nu, pastoor, dat is een leepe zet, man! Kijk, gij zijt toch een olijke gaauwdief! Wie zou dat achter u gezocht hebben! Vrijheid voor u zelven! Dat is om te gieren! Jongens, pastoor, gij zijt toch loos, als 't er op aankomt, - om u zelven bij den neus te krijgen!
Pastoor Labarius had grooten lust om boos te worden, maar hij deed het niet, omdat de genegenheid, die hij den kapitein toedroeg, op te hechte grondslagen gevestigd was, dan dat hij het den gullen zeebonk, die zoo menige beste flesch voor hem ontkurkt had, en hem bijna wekelijks aan zijne tafel spijzigde, kwalijk zou genomen hebben dat hij

{==154==} {>>pagina-aanduiding<<}

eens over de vrijheid lachte. In den grond was ook de pastoor noch voor noch tegen de vrijheid - van het onderwijs namelijk; anders was hij zeer liberaal, zoo als de kapitein het reeds uitgedrukt had, voor zich zelven namelijk. Hij liet dus den kapitein uitlagchen, en, zonder verder zich de moeite te geven zijne verlorene positie weder in te nemen, hervatte hij: Nu, kapitein, ik zeide dat het idee, waarvan ik u sprak, niet kon verwezenlijkt worden met de bestaande verordeningen op het onderwijs. Men heeft dus van verscheiden kanten zich daar tegen verklaard, en wat anders begeerd, en nu heeft het gouvernement, om het oude niet geheel op te geven, en zoo veel mogelijk den voorstanders van het nieuwe te voldoen, dat besluit van 2 Januarij 1842, waarvan ik u sprak, uitgevaardigd. - Dat is te zeggen, zij hebben 't zoo wat op een accoordje willen gooijen, viel de kapitein in, dat is een beroerd idee. Met modderen komt men nooit aan 't eind. Fiks ja of neen. Dat doen wij aan boord, en dan weet ieder waar zich aan te houden. - Volgens dat besluit, vervolgde de pastoor, zonder op deze aanmerking te letten, zijn de onderwijzers op de lagere scholen gehouden, om aan de geestelijken der onderscheiden gezindheden in hunne stad of gemeente, op derzelver schriftelijke aanvrage, opgave te doen van de boeken die zij op school gebruiken. Wanneer nu de geestelijke op die boeken eenige aanmerking heeft, dan mag hij die aan den schoolmeester mede deelen. Voegt de schoolmeester 'er zich naar, dan is 't goed; voegt hij 'er zich niet naar, dan adresseert de gees-
{==155==} {>>pagina-aanduiding<<}
telijke zich bij den schoolopziener of bij de plaatselijke schoolcommissie. Vindt deze de bedenking gegrond, dan mag zij het boek schorsen, maar moet 'er kennis van geven aan de provinciale commissie van onderwijs. Vindt deze de bedenking gegrond, dan wordt het boek geschorst in de geheele provincie; vindt zij ze niet gegrond, dan wordt de kerkelijke overheid van den geestelijke geraadpleegd, en zoo gaat dat voort: want, om u de waarheid te zeggen, het is mij onmogelijk geweest, niet alleen al die bepalingen te onthouden, maar zelfs te begrijpen. Ik kan mij dus ligt vergissen, want het ding wordt door zoo veel vaten gegoten, dat men 'er zeer gemakkelijk meê in de war kan geraken. Enfin, het begin is altijd dat men regt heeft aanmerkingen te maken. Ik, voor mij, zoo als gij weet, ben' een man des vredes, ik heb niet gaarne dat iemand zich met mijne zaken bemoeit, en bemoei mij daarom ook niet met die van een ander. Maar zie, nu krijgen wij, pastoors, op hooger order, last de boekjes, op de respectieve scholen in gebruik, te onderzoeken, en de aanmerkingen, die ons mogten invallen, op te zenden. Dat schrijft mij nu mijn vriend de kapellaan. En zie daar nu de zeer natuurlijke reden van mijne ontevredenheid, hetgeen u tevens overtuigen kan dat ik 'er het harnas niet voor aantrek, voor die vrijheid van het onderwijs. Ga maar eens na, nu moet ik eerst die boekjes zien te krijgen, dan moet ik al die dingen lezen en doorsnuffelen, of 'er ook wat op te zeggen valt. Gij zult zeggen: zeg maar dat gij ze gelezen hebt, en dat zij goed zijn. Maar dan kent gij onze superieuren niet. Neen, daar zijn wij 'er

{==156==} {>>pagina-aanduiding<<}

niet meê af. Zij hebben 'er den neus in, zoo goed als wij; en daar zijn altijd van die onrustige menschen bij, die altijd wat te vitten hebben. Vindt nu een ander wat, dat ik, bij voorbeeld, niet vind, dan krijg ik 'er een' neus over, en misschien nog erger, als het naar ketterij riekt. Dus, nolens volens, ik moet aan 't lezen, en welke lectuur! Ach hemel! En wie herinnert zich ieder oogenblik alles wat de kerk leert! Wie ziet zoo in eens of 'er iets is, waar aanmerking op zou kunnen gemaakt worden!
De kapitein was, omtrent het midden van deze verklaring van den pastoor, hoe langer hoe aandachtiger geworden. Op het laatst scheen het of hij hem gedurig wilde in de rede vallen, en, naauwelijks had de heer Labarius uitgesproken, of hij zeide met verheffing van stem, terwijl hij de hand op 's mans schouder legde: Nooit kon iets mooijer komen, waarde pastoor! Dat is nu waarachtig een tref, zoo aardig als ik 'er een' gezien heb! - Wat mooijer komen? vroeg de verbaasde Labarius. Vindt gij dat zoo mooi? Ik vind het afgedraaid lastig. Wat heb ik met al die dingen te maken? Heb ik het niet druk genoeg? Moet men mij nu nog noodzaken om dien ouden schoolvos achter de vodden te zitten?
Maar hoor nu toch eens even, mijn lieve man, viel hier de kapitein in, luister eens! Ik meen juist dat het zoo mooi treft dat gij 'er geen last ter wereld van zult hebben. Het zal u geen oogenblik hoofdbrekens kosten. Gij behoeft 'er geen enkel boekje voor open te doen. Gij bedient uwe missen, gij bezoekt uwe zieken, gij leest uw

{==157==} {>>pagina-aanduiding<<}

getijdeboek, gij komt hier uw borrel drinken, of 'er niets gebeurd was. Het werk, waar gij zoo tegen opziet, dat zullen wij voor u doen. - Gij! riep Labarius, gansch verbaasd. - Ja, man, gij kunt uw slaapmuts opzetten, gerust, wij nemen u op 't sleeptouw. Hoor eens, maar onder ons, wij hebben hier juist net zoo'n plannetje ('t is waarachtig aardig), zonder van uw besluit van 2 Junij (of wat datum is het?) iets te weten. De plaats is hier vacant, dat weet gij. Onze vorige domine was gansch niet kousser, verbaasd liberaal, groningsch, of hoe dat heeten mag. Nu hebben wij hier, dat is te zeggen, een paar van onze ouderlingen, de schoolmeester, en onze Willem de Lange die in de theologie studeert (want ik zit 'er maar bij, omdat ik in 't algemeen voor de gezonde leer ben; anders begrijpt gij dat het mijn zaak niet is), nu hebben deze vrienden hier juist plan gemaakt om de zaak eens in orde te brengen, en eens, zwart op wit, te bepalen wat eigenlijk onze leer is; dan kunnen zij, als wij een' nieuwen domine krijgen, en die wijkt weêr af, ter regter of ter slinkerhand, hem in eens een' knip op den staart zetten, en, met hunne instructie in de hand, tot hem zeggen: Halt baas! daar raak je van den koers. Doch nu, begrijpt gij, dienen zij op te passen dat zij zelve niet tegen hunne eigene woorden vloeken, en moet vooral onze schoolmeester Peperkamp, die een fijne kop is, alles in 't werk stellen, om niet door den domine overstaag gezeild te worden. 'Er is dus, met zijn goedvinden, besloten om de boekjes, die hij op school gebruikt, ook eens na te snuffelen, en die weg te doen, die niet in orde zijn. Wel

{==158==} {>>pagina-aanduiding<<}

nu, kon 't ooit mooijer? Nu wijde moeite toch voor ons zelve nemen, waarom zouden wij 't voor u ook niet met een willen doen? Gelukkig dat wij nog niet begonnen zijn. Laat gij dus de zaak maar aan ons over. Dat varken zullen wij wel wasschen. Breek gij 'er uw hoofd niet mede. Zoo veel zal het toch ook niet uit elkander loopen. Wij rooken zoo menige pijp zamen: 't zou al raar zijn, dat wij 't daarover niet eens wierden.
De goede kapitein zou 'er, in zijnen menschlievenden ijver, waarschijnlijk nog heel wat bijgevoegd hebben, ware hij hier niet door een' luiden lach van den pastoor, die al een' geruimen tijd had zitten te meesmuilen, gestoord geworden; maar, toen de kapitein hem verwonderd aanzag, zeide hij, vreezende dat deze hem zijne onverwachte vrolijkheid kwalijk mogt nemen: Ik dacht daar om uw' schoolmeester Peperkamp, kapitein, wat een komiek gezigt dat moet wezen, als hij in uw vergadering zijn advijs geeft. Maar, voegde hij 'er toch bij, zoudt gij wezenlijk denken dat de boekjes, die hij goed vond, mij zouden voegen? - Wel, waarom niet, als 'er maar niets tegen de mis en het vagevuur; en zoo wat, in komt. - Ik weet het niet, kapitein, ik weet het niet. Maar, het zij zoo, begin gij maar, en vindt gij iets dat, naar uw oordeel, mij niet zou lijken, waarschuw mij dan eens. Dan kunnen wij altijd verder zien. - Top, man, hervatte de kapitein, en hield hem de open hand toe, met welke hij de hand, die de pastoor hem toereikte, een' helderen slag gaf. - Daar zal niet aan mankeren. Ik zal een' man op den uitkijk zetten, en die zal

{==159==} {>>pagina-aanduiding<<}

u roepen, zoodra hij merkt dat 'er geen water genoeg is voor uw' bodem. Zeg gij ons maar hoe diep gij gaat, en wij belooven u, wij zullen u waarschuwen. - De pastoor, hoe grooten lust hij had weder uit te barsten, schudde des kapiteins hand hartelijk, en zeide, zijn' lach versmorende: Och, kapitein, waren ze allen zoo als gij, 'er wierden wat meer rustige pijpen gerookt! - En hiermede wenschte hij hem smakelijk eten, en vertrok.




{==160==} {>>pagina-aanduiding<<}

Elfde hoofdstuk.


Oppositie in de kerkvergadering. Sommige leden beginnen tegen Hellenbroek te protesteren. Onstuimige zitting.

De beide proef-predikatieën hadden aan de conversatie op Diepenbeek eene bijzondere levendigheid bijgezet. Wij willen hier niet mede te kennen geven dat de conversatie 'er anders niet levendig was; maar, hoe gewigtig het ook velen der dorpelingen voorkwam te ontdekken wie, bijvoorbeeld, deze of gene vreemdeling ware, die aan het regthuis een' borrel gedronken had, of waarom buurvrouw A. haar melkmeid liet gaan, en waarom de zoon van buurman B. altijd de dochter van C. naliep 1), zoo was dan toch de vraag wien men tot herder en leeraar

{==161==} {>>pagina-aanduiding<<}

krijgen zou voor elk regtgeaard Diepenbeeker zoo buitengemeen belangrijk, dat daarvoor alle andere questieën voor het oogenblik moesten achterstaan. Wij hebben reeds de verschillende oordeelvellingen der meeste ons bekende personen vermeld. Daarnaar kan men eenigermate die der overige gemeenteleden beoordeelen. De meeste waren voor van der Goot, schoon toch ook Rusting zijne voorstanders had, meer echter om zijne stem, dan om hetgeen hij daarmede gezegd had, waartegen evenwel weder andere meer nadenkende toehoorders, die zich den slechten uitslag herinnerden van de beoordeeling der proef-predikers door middel van de stokjes op het kerkhof, niet geheel ten onregte aanmerkten dat men op de stem niet te veel vertrouwen moest, als men niet weêr rouwkoop wilde hebben.
Maar, terwijl de gemeente van Diepenbeek alzoo reeds in twee deelen begon verdeeld te worden, kwam meester Peperkamp op zekeren morgen baas Hartman berigten, dat zijn neef, die te Leyden gestudeerd had, met name Jacobus Klos, verlangde toegelaten te worden om eene predikbeurt bij de diepenbeeksche gemeente te vervullen.
Weldra verspreidde zich dit gewigtige nieuws door het geheele dorp. Een ieder was in angstige verwachting hoe deze nieuwe proef zou uitvallen; en, terwijl men tot nog toe elkander onderhouden had, over hetgeen men gehoord had, onderhield men elkander nu over hetgeen men hooren zou. Het laat zich denken dat de gevoelens hierover nog meer uit een liepen, dan over het vorige reeds veel besproken onderwerp.

{==162==} {>>pagina-aanduiding<<}

Voor dat wij echter verslag geven van deze derde predikatie, moeten wij een geval vermelden dat de gemoederen nog vrij wat sterker in beweging bragt dan de proef-preken.
Men zal zich herinneren dat de leden van het leesgezelschap besloten hadden Hellenbroek tot leidsman te nemen van hunne overdenkingen. Onze lezers zullen waarschijnlijk niet van ons vorderen dat wij van alles berigt geven, wat in de vergaderingen, die steeds geregeld gehouden werden, voorviel. Wij vergenoegen ons dan ook met te zeggen dat de drie eerste hoofdstukken, Van de Kennisse Gods, Van de Schriftuur, en Van God, zonder eenige aanmerkingen van iemand der leden, zeer bedaardelijk waren gelezen en aangehoord, zoodat men zich reeds begon te vleijen dat men de hulp van den student, die slechts nu en dan de vergaderingen bijwoonde, geheel zou kunnen ontberen. Men was nu tot het vierde hoofdstuk, over Gods Besluiten, genaderd.
Meester Peperkamp, wien dit werk natuurlijk toekwam, las op zijn' gewonen kerktoon de vragen en antwoorden, die den inhoud van dit hoofdstuk uitmaken, en verwachtte evenmin als vroeger dat iemand der aanwezigen hem in zijne lectuur zou storen, toen, bij het antwoord op de laatste vraag, de kapitein eene uitboezeming deed hooren, die het gansche gezelschap verbaasde. Om dit begrijpelijk te maken, moeten wij hier vraag en antwoord mededeelen. Nadat namelijk in dit hoofdstuk geleerd is dat God, schoon hij regtvaardiglijk alle menschen had kunnen laten verloren gaan, 'er

{==163==} {>>pagina-aanduiding<<}

eenige, en wel bepaaldelijk aangeduide personen, heeft uitverkoren, die hij, zelfs tegen hunnen wil, noodzaakt om te gelooven, en dat geenszins om hun voorgezien geloof of goede werken, volgt de vraag: Waartoe dient dit leerstuk der voorverordinering? en het antwoord: Het dient om God te verheerlijken in zijne opperste souvereiniteit, onafhankelijkheid, genade, regtvaardigheid en waarheid, en om den mensch te vernederen. Zoo als nu meester Peperkamp deze woorden had uitgesproken, stond kapitein van Berkel ongeduldig op, en zeide met een forsche stem: Dat is niet waar!
Het is ons onmogelijk onzen lezeren een juist denkbeeld te geven van de verbazing, die deze stoute en geheel kettersche uitroep bij de aanwezigen verwekte. Meester Peperkamp liet het boekje bijna van schrik vallen, en hij, zoowel als de overigen, staarde den vermetelen kapitein met open mond en oogen aan, tot dat eindelijk de burgemeester, van den eersten schrik een weinig bekomen, angstig vroeg: Wat is niet waar? - Dat het dienen moet om den mensch te vernederen, kan zijn, antwoordde de kapitein, maar dat het dienen zou om God te verheerlijken, dat is onmogelijk. - Het is toch een fundamenteel punt, hervatte de burgemeester, van ons gereformeerd geloof. - Zeer mogelijk, hernam de kapitein, maar dat bewijst niet dat ik ongelijk heb. - Wat, riep hier baas Hartman, dat zullen wij eens zien. Hier, meester, de Leerregelen van de Synode. Daar moet het in staan. De meester gaf de Leerregelen aan Baas Hartman, die echter, daar hij ze waarschijnlijk voor

{==164==} {>>pagina-aanduiding<<}

het eerst van zijn leven inzag, 'er niet zoo schielijk in vinden kon wat hij zocht. Terwijl hij dus in het boek rondbladerde, wandelde kapitein van Berkel zeer bodaard de kamer op en neêr, in zijn hart overtuigd dat baas Hartman nog lang zoeken zou, er hij het bewijs, dat hij zocht, gevonden had. Indedaad, baas Hartman, die buitendien vlugger was met hamer en beitel, dan met boeken, bekraste te vergeefs elk blad, voor dat hij het omsloeg, met zijn' harden nagel, of blies tusschen de bladen, om ze doen los gaan, - hij kon 'er niet uitkomen. - Mag ik eens even, broeder, zeide nu de burgemeester, misschien vind ik het spoediger. - Wacht, burgemeester, hier heb ik het al... Neen, dat zijn allemaal namen van dominees, dat is het niet. - Wacht hier: Verwerping der Dwalingen. - Neen, dat is het ook niet. - Nu, baas, dat duurt lang, zeide de kapitein, ik dacht dat gij zekerder van uw stuk waart. - Wel, mijn waarde kapitein, zeide nu de burgemeester, baas Hartman heeft maar te beginnen, waar hij wil; de Canones loopen geheel over dat punt. - Waarde broeders, zeide nu meester Peperkamp, indien het mij geoorloofd is omtrent de aanhangige zaak iets in het midden te brengen, dan komt het mij voor dat dit nu juist het geval is, waarin onze hooggeachte jongeheer de Lange ons zou kunnen met zijnen raad voorlichten. Wat dunkt u, heer burgemeester, als wij denzelven eens lieten verzoeken, om een oogenblik hier te komen. Zijn edele is zeker t' huis. - Ik denk, zeide de kapitein, dat gij zoover niet zult behoeven te zoeken; hij zal hier wel op Ammerstein wezen. -

{==165==} {>>pagina-aanduiding<<}

Dit gezegd hebbende, schelde hij met een' frisschen ruk, als wilde hij te kennen geven dat hij den jongen heer de Lange zoo min vreesde, als de Canones. Om kort te gaan, de student zat bij de dames, met den heer van Groenendaal, die, schoon hij eerst veel haast scheen te hebben, om weder 't huis te zijn, zijn vertrek van den eenen dag tot den anderen had uitgesteld, en 'er zelden een' had laten voorbijgaan, zonder Ammerstein te bezoeken. Willem, hoe zeer ook begeerig der kerk van dienst te zijn, zat toch eigenlijk liever bij Lotje dan in het theologische leesgezelschap, waar hij buitendien, zoo wij gezien hebben, van den beginne af aan niet veel meê ophad. Maar hij was te gehoorzaam een zoon, om zijn verlangen niet aan dat van zijn' vader, dat hem werd kenbaar gemaakt, op te offeren.
Zoo als hij de eerwaarde vergadering binnentrad, zeide de kapitein: Wij zitten aan den grond, Willem. Dat komt 'er van als de loots niet aan boord is. Nu, ik begrijp het, gij hoort daar te Utrecht zooveel van die dingen, dat gij hier liever met iemand anders praat. Wij zijn ook jong geweest. Maar nu moet gij toch aan den slag, jongen. - Wees zoo goed, student, zeide baas Hartman, terwijl hij hem het boek overreikte, en zoek ons eens eventjes het hoofdstuk over de verkiezing en de verwerping. - Terwijl hij het boek aannam, zeide Willem, niet zonder een' glimlach (misschien om dat eventjes van baas Hartman): Mag ik eerst eens vragen wat eigenlijk de questie is. - Juist over die verkiezing en verwerping, antwoordde baas Hartman. Doe mij 't genoegen, en wijs mij dat

{==166==} {>>pagina-aanduiding<<}

artikel maar, dan zult gij wel hooren. - Misschien, zeide Willem nu, het boek openende, zult gij dit bedoelen, en hiermede begon hij het achtste artikel van het tweede hoofdstuk te lezen:
‘Want dit is geweest de gansche vrije raad, de genadige wille en voornemen Gods des Vaders, dat de levendigmakende en zaligmakende kracht van den dierbaren dood zijns Zoons zich uitstrekken zou tot alle uitverkorenen, om die alleen met het regtvaardigmakend geloof te begaven, en door hetzelve onfeilbaarlijk tot de zaligheid te brengen; dat is, God heeft gewild dat Christus, door het bloed zijns kruises, - uit alle volkeren, stammen, geslachten en tongen diegene alle, en alleen, krachtiglijk zou verlossen, die van eeuwigheid tot de zaligheid verkoren, en van den Vader hem gegeven zijn, dezelve begaven met het geloof, 't welk hij hun, gelijk ook andere zaligmakende gaven des H. Geestes, door zijnen dood heeft verworven, en van alle hunne zonden, zoo de aangeborene als werkelijke, zoo na als voor het geloof begaan, door zijn bloed zou reinigen, tot ten einde toe getrouwelijk bewaren, en ten laatste zonder eenige vlek of rimpel heerlijk voor hem stellen.’ - En zoo zegt ook onze Christelijke Geloofsbelijdenis, in het - ik weet nu niet regt in welk artikel. Mag ik dien bijbel eens, meester?... Ja, hier, in het zestiende artikel: ‘Wij gelooven dat, het geheele geslachte Adams door de zonde des eersten mensche in verderfenis en ondergang zijnde, God hem zelven zoodanig bewezen heeft, als hij is, te weten: Barmhartig en Regtvaardig. Barmhartig, doordien hij uit deze verderfenisse trekt en verlost

{==167==} {>>pagina-aanduiding<<}

degene die hij, in zijnen eeuwigen en onveranderlijken raad, uit enkele goedertierenheid uitverkoren heeft, in Jesu Christo onzen Heere, zonder eenige aanmerking hunner werken. Regtvaardig, doordien hij de andere laat in hunnen val en verderf, waar zij hen zelve in geworpen hebben.’
Wel nu, zeide de kapitein, staat hier iets dat bewijst hetgeen Hellenbroek zegt?
Wat meent gij? vroeg Willem. - De kapitein, antwoordde de burgemeester, gelooft niet dat Hellenbroek, in zijn vierde hoofdstuk, de leer der kerk naar waarheid heeft voorgesteld. - Met uw permissie, hernam de kapitein, dat heb ik niet gezegd. Ik heb alleen gezegd dat hetgeen Hellenbroek op het laatst van dat hoofdstuk beweert niet waar is, dat namelijk hetgeen daarin geleerd wordt zou dienen om God te verheerlijken. - Maar, hervatte de heer de Lange, als Hellenbroek de leer der kerk goed opgegeven heeft, dan zal het toch ook wel waar zijn, dat hetgeen hij zegt dienen moet om God te verheerlijken. - Neen, zeker niet, antwoordde de kapitein, als ieder mensch, die zijn vijf zinnen bij elkander, en een greintje gezond menschenverstand, heeft, u bewijzen kan dat die leer niet dienen kan om God te verheerlijken, maar om hem te onteeren, daar God verheerlijkt wordt door regtvaardigheid, terwijl dat geheele leerstuk een zamenweefsel zijn zou van ongeregtigheid. - ô God. zuchtte baas Hartman, vergeef het hem, want hij weet niet wat hij zegt! - Maar, mijn waarde kapitein, hervatte de burgemeester, luister toch, het is de leer der kerk! Laat mijn zoon het u maar eens

{==168==} {>>pagina-aanduiding<<}

uitleggen. - Daar heb ik volstrekt niets tegen, zeide alweder de kapitein, dat het de leer der kerk is. Ik zeg maar dat die leer God niet verheerlijkt, maar hem oneer aandoet. - Ach, mijn lieve kapitein, riep Hartman weder, had ik dat van u gedacht! Ik heb het diepste medelijde met u! - Dat is niet noodig, baas, antwoordde de kapitein. - Niet? En als gij nu een Pelagiaan zijt? - Ja, van die namen heb ik geen verstand. - Als de Satan u heeft verstrikt? - De Satan heeft hier niets te maken. Die komt 'er bij te pas als een wimpel op een slaapmuts.
Waarde broeders, sprak thans de bedaarde en deftige meester Peperkamp, terwijl hij van zijn' stoel oprees, en zich vriendelijk regts en links boog, het smart mij tot in het diepste mijner ziel te ontwaren dat het overwegen van de goddelijke waarheden onzes heilaanbrengenden geloofs, ingesteld met het doel om dezelve dieper in onze harten te prenten, en ons dus in staat te stellen te beoordeelen of de jonge leeraars, die tot ons komen, dezelve wel in hunne predikatieën zuiver en onvervalscht voordragen, hier in deze onze vreedzame vergadering een twistappel zoude worden, een middel tot scheuring en verbittering, en het vuur der tweedragt doen ontvlammen in onze harten, terwijl dezelve juist behoorden onstoken te zijn van liefde tot den naaste, om denzelven te beminnen als ons zelven. En dit is des te meer te bejammeren, daar het mij voorkomt dat het niet moeijelijk zou zijn met weinige woorden alle verschil te doen ophouden. - Wel, meester, antwoordde de heer de Lange, dat zou ons bijzonder welkom

{==169==} {>>pagina-aanduiding<<}

zijn. Ik vrees evenwel, zoo als de zaken nu staan, dat dit veel moeite zal inhebben. - Och neen, heer burgemeester, hervatte de vredelievende Peperkamp, als ik mij niet grovelijk bedrieg, dan is de eenige oorzaak van het verschil tusschen den heer kapitein en den ouderling deze dat de ouderling den heer kapitein niet begrijpt. - Niet begrijpen? viel hier de ouderling in, ik begrijp hem heel best. Of denkt gij dat ik niet weet wat een Pelagiaan is? - Met uw verlof, baas, heeft de heer kapitein niet duidelijk gezegd dat hij 'er niets tegen had dat hetgeen Hellenbroek in zijn vierde hoofdstuk voordraagt de leer der kerk is? Ik heb het zijn edele ten minste hooren zeggen, en al de broeders kunnen het getuigen; des noods zou hij het zelf kunnen doen. Hebt gij dat niet gezegd, kapitein? - Wel zeker, antwoordde de kapitein, want... Met uw verlof, heer kapitein, dat ik u in de reden val. Wel nu, baas, wat wilt gij meer? Die dat zegt, is die een Pelagiaan? - Ja maar, hernam baas Hartman, de kapitein heeft ook gezegd dat die leer niet diende om God te verheerlijken, maar om hem te onteeren. - Dat doet niets ter zake. Als de heer kapitein maar erkent dat het de leer der kerk is, en dat een domine, die hier komt prediken, die leer moet verkondigen, wat doet het 'er dan toe, hoe hij zelf over dezelve denkt? Dat zijn maar menschelijke overdenkingen, en doen der goddelijkheid van de leer in niets te kort. En wil ik u nu nog eens wat zeggen, baas? Dat de heer kapitein de leer niet goedkeurt, en dezelve toch voor de leer der kerk erkent, daardoor toont hij juist de

{==170==} {>>pagina-aanduiding<<}

sterkte van zijn geloof. - Zoo, dat wilde ik wel eens hooren, hernam de ouderling, met een vinnig gezigt. - Wel, als hij dezelve goedkeurde, dan was 't geen kunst dezelve te gelooven. Zeide niet de Heer tot Thomas: Omdat gij mij gezien hebt, Thomas, zoo hebt gij geloofd. Zalig zijn ze die niet en zullen gezien hebben, ende nogthans zullen geloofd hebben? En vraagt gij hoe het komt, dat de heer kapitein in het vierde hoofdstuk van Hellenbroek de leer der kerk erkent, alschoon hij hetzelve niet geschikt acht om God te verheerlijken? Wel, omdat het een verborgenheid is, man. Dat is de eenige reden. Gij hebt immers wel opgemerkt dat ik het vierde gedeelte van het derde hoofdstuk, waar over de drie personen gehandeld wordt, gansch bedaard heb voorgelezen, zonder eene enkele aanmerking op hetzelve te maken. En ziet gij mij dan toch voor zoo slecht een rekenmeester aan, dat ik niet zou weten dat eene eenheid niet hetzelfde zijn kan als drie eenheden? Ik keur dus de leer, die daar, in dat vierde gedeelte van het derde hoofdstuk, door Hellenbroek verklaard is, ook niet goed, en kan dat niet doen; want het is een onmogelijkheid. Dat zal ieder erkennen, die onderrigt genoten heeft van eenen maar middelmatigen onderwijzer. Gewisselijk zal ieder, die tellen kan, het nooit toestemmen dat een zooveel is als drie, en drie zooveel als een; en toch twijfelt geen mensch, die goed gereformeerd is, aan de Drieëenheid. En waarom niet? Omdat het een verborgenheid is, man. En hoe men achter eene verborgenheid komt, dat hebben wij nu juist geleerd door de preek van den proponent van der Goot:

{==171==} {>>pagina-aanduiding<<}

door het gevoel. Het verstand dient alleen maar voor de aardsche zaken. De hemelsche, de leer der kerk, die kan geen verstandig mensch bevatten. Die moet men voelen. Ziet gij wel, baas? Dat is de gansche zaak, anders niet. - Baas Hartman keek op zijn' neus, en van den Empel fluisterde Rietveld in het oor: Wij hebben toch een' duivelsch knappen meester. Die vent is gewikst. -
Rietveld zelf scheen hiervan niet zoo volkomen overtuigd; althans hij waagde het den meester dus aan te spreken: Maar, meester, zeide hij, gij zegt dat drie niet een, en een niet drie kan zijn. Dus, zou ik zeggen, is het in 't geheel niet. En hoe kan het dan een verborgenheid wezen? - Dat vraag ik ook, riep de diaken, want, om u de waarheid te zeggen, ik heb maar gezwegen, omdat niemand iets zeide, en ik alleen niet wilde beginnen, maar dat heeft 'er bij mij ook niet gewild. - Dan zullen we 't 'er wel in krijgen! schreeuwde Hartman, met zijn vuist op de tafel slaande. Doch onmiddelijk daarop hoorde men den kapitein, met nog vrij wat krachtiger stem: Hei daar, stilte aan den bak! Is dat manier van spreken! - Hartman schrikte, want de kapitein, anders zoo goedhartig, werd hier eensklaps gezagvoerder, zoo als de Haarlemsche Courant het heeft.
Waar dit rumoer op zou uit gekomen zijn, is moeijelijk te zeggen, indien niet de bedaarde en concilierende stem van Willem de Lange zich had doen hooren. Hij begon met de broeders tot eendragt te vermanen, en zeide daarop het een en

{==172==} {>>pagina-aanduiding<<}

ander over het leerstuk in questie, waardoor hij trachtte te betoogen dat het niet zoo strijdig was met de mogelijkheid als de meester het had voorgesteld; schoon ook bij hem het voornaamste argument was - dat de kerk het leerde.
De poging, door meester Peperkamp aangewend, om de zaak te vereffenen, had het oorspronkelijk onderwerp, de vraag of de kapitein gelijk had of niet, ten opzigte van Hellenbroek, geheel doen vergeten, terwijl de verklaring, door den student gegeven, Hartman aanleiding gaf ook nog iets over de Drieëenheid in het midden te brengen, hetgeen echter van den Empel weder niet met hem eens was; en zoo kreeg men weldra zoovele verschillende gevoelens als 'er personen tegenwoordig waren. De een maakte van God drie wezens, een ander maakte 'er van een wezen met drie eigenschappen, een derde een wezen met drie namen. Dit laatste was ook Rietvelds gevoelen, want, schoon hij aanmerking gemaakt had op de verklaring van den meester, verklaarde hij echter gaarne alles te willen doen wat in zijn vermogen was om de zaak te begrijpen. De meester daarentegen bleef bij zijne gevoelsleer. - Begrijpen, neen, vrienden, riep hij uit, dan komt gij 'er niet. Wie begrijpt het? Niemand. Laat dat denken en begrijpen maar staan. Gevoel maar, zoo in eens. Dan zijt gij 'er.
Te vergeefs trachtte de student nog eenige orde in de debatten te brengen, en sommige gevoelens ten minste te vereenigen: de kerkvergadering was nu geëmancipeerd. Tot nog toe had men alleen toegeluisterd; nu begon elk meê te praten.

{==173==} {>>pagina-aanduiding<<}

In plaats van het geloof, kwam het onderzoek, en vele der tot heden zoo volgzame broeders waren echte Protestanten geworden.
Thans moeten wij zien wat 'er op denzelfden tijd in een ander vertrek van het kasteel voorviel




{==174==} {>>pagina-aanduiding<<}

Twaalfde hoofdstuk.


De heer van Groenendaal onderneemt mevrouw Weenink te bekeeren.

Om hetgeen daar voorviel regt te begrijpen, moeten wij de zaak een weinig hooger ophalen. De oplettende lezer zal zich zeker herinneren hoe de heer van Groenendaal op het diner werd bijgestaan door mevrouw Weenink, hoe vriendelijk en voorkomend hij met haar na den maaltijd sprak, en hoe gunstig hij zich over haar uitliet, volgens de getuigenis van de lieve Charlotte. Wij hebben ook reeds gezegd dat de heer van Groenendaal, schoon hij eerst groote haast scheen te hebben, om tot zijne staatkundige bezigheden terug te keeren, desniettemin nog steeds op Diepenbeek was blijven vertoeven. De heer van Groenendaal gaf te kennen dat hij eene bijzondere gevoeligheid had voor de schoonheden der natuur, dat de rust en stilte, in welke hij op het afgelegen Diepenbeek leefde, hem

{==175==} {>>pagina-aanduiding<<}

eene welkome afwisseling was van de nimmer eindigende beslommeringen van zijne moeitevolle staatkundige loopbaan, en dat hij gevoelde dat zijne gezondheid, die door eene rustelooze werkzaamheid veel geleden had, met den eersten dag zijner landelijke afzondering merkelijk was begonnen te verbeteren. Men begrijpt welk een genoegen en voldoening dit verschafte, niet alleen aan den bewoner van het regthuis, maar ook aan de overige Diepenbeekers, die zich niet genoeg konden verheugen, dat een zoo vroom en hoog geplaatst man zich wel had willen verledigen hun nederig dorpje tot zijne zomerresidentie te kiezen, daar hij toch even goed naar de eene of andere badplaats had kunnen gaan, om daar voor die dierbare gezondheid te zorgen. Zelfs kon de burgemeester, en ook de schoolmeester, niet begrijpen dat de waardige man zich op dit afgelegen dorp niet doodelijk verveelde; en men vond het niet meer dan natuurlijk, dat zijn edel groot achtbare, die zoo gehoorzaam het bevel van zijn' doctor opvolgde, welke hem (zoo hij verhaalde), in een geschreven consult het klimaat van Diepenbeek boven alle andere had aanbevolen, veelvuldige bezoeken aflegde op het kasteel Ammerstein. Het was de eenige uitspanning, die de brave man had. Doch, hoe natuurlijk ook deze beweegreden schijnen mogt, het was naauwelijks te denken dat een man als de heer van Groenendaal hierbij alleen zijn eigen genoegen zou op het oog hebben. Zeker moest 'er nog eene andere en gewigtiger reden zijn, dan alleen verlangen om zich eene afleiding te bezorgen. Lotje was de

{==176==} {>>pagina-aanduiding<<}

eerste, die deze reden, met hare gewone snedigheid doorgrondde.
Evenmin toch als het haar ontgaan was, welke gunstige gedachten de heer van Groenendaal van hare zuster, mevrouw Weenink, had opgevat, even zoo bemerkte zij spoedig hoe diep het den vromen man griefde dat deze beminnelijke vrouw nog zoo geheel in de strikken des Satans verward was, en maar volstrekt geen denkbeeld scheen te hebben, van den diepen afgrond, op welks rand zij zorgeloos voorthuppelde. Eenige uitdrukkingen van den heer van Groenendaal, in der haast opgevangen, zijn innemend en teederlievend gedrag omtrent de schoone zondares, de attentie die hij had, om, als hij in het bosch ging wandelen, juist op de plek aan te komen, waar mevrouw Weenink dikwijls des morgens ging zitten lezen, dit alles gaf haar een gereede aanleiding om te vermoeden dat de heer van Groenendaal met de zorg voor zijn eigen ligchaam ook die voor de ziel harer zuster op zich genomen had, en dat eene der voornaamste oorzaken van 's mans assiduiteit was het edel verlangen om - Esperança te bekeeren.
Een gesprek, kort voor den avond, van welken wij thans spreken, met den heer van Groenendaal gehouden, bevestigde de vermoedens van het lieve Lotje volkomen. Nadat de heer van Groenendaal haar eenige zeer discrete vragen omtrent hare zuster gedaan had, onder andere wie haar echtgenoot was, welke waardigheid hij bekleedde, waarom hij zich thans niet hier bevond, en of hij nog lang zou weg blijven, of zij ook kinderen had, en diergelijke,

{==177==} {>>pagina-aanduiding<<}

weidde hij een' geruimen tijd uit in den lof van haar karakter, van haar verstand, en van hare beminnelijke hoedanigheden, en besloot zijne redenen met een' diepen zucht en een bedenkelijk maar...
Het gevoelige Lotje, innig verheugd over den lof, dien de heer van Groenendaal harer zuster toezwaaide, begreep dit maar maar al te goed, om niet meê te zuchten. De heer van Groenendaal zou zich welligt niet verder uitgelaten hebben, ware hij niet door Lotje's tegenzucht aangemoedigd geworden. Gij zucht, lief meisje! zeide hij. - Ja, mijnheer, was het antwoord, mijnheer zucht ook. - Ach ja! Zouden wij ook om hetzelfde zuchten? - Helaas. - Lieve Charlotte (wilt gij mij vergunnen u dus gemeenzaam aan te spreken), mag ik u deelgenoot maken van mijne bekommering? - Ach, mijnheer van Groenendaal, sprak Lotje, hare schoone blaauwe oogen, waarin een traan parelde, naar den zolder slaande, ik weet wat gij zeggen wilt. - Lotje zag 'er zoo bekoorlijk uit, toen zij, met de gevouwen handen in den schoot, en met eene van aandoening hijgende borst, den heer van Groenendaal misschien voor 't eerst in de gelegenheid stelde het zachte en verkwikkelijke licht van die lieve oogen te bewonderen, dat het den braven man bijna begon te spijten dat Lotje zelve zijne zorgen niet meer noodig had; en, hoezeer ook hiervan overtuigd, werd hij zoo aangedaan door de gewaarwordingen van het oogenblik, dat hij, bijna vergetende waarom voornamelijk hij zich getroostte op dit eenzame dorp te vertoeven, misschien ook begrijpende dat zelfs de reeds bekeerden nog gestadige

{==178==} {>>pagina-aanduiding<<}

opwekking en aanmoediging behoeven, de beide gevouwen handen van het meisje ontsloot, en die in de zijne nam, ze zacht drukkende, en haar met eene regt vaderlijke teederheid aanziende, waarvan het gevolg was dat de oogen van Charlotte, op dit oogenblik weder dalende, die van den heer van Groenendaal ontmoetten, en dezen vromen man een oogenblikje verschaften, dat niet volkomen in harmonie was met de geestelijke natuur van het gesprek; een oogenblikje, zeg ik, want, Lotje's oogen, volstrekt ongewoon om zelfs door den vroomsten blik lang beschouwd te worden, waren ook dadelijk weder door de breede oogleden en de lange zijden wimpers gesluijerd; schoon zij hare handen zeer kalm in die van den braven man liet rusten, die dan ook niet naliet van deze ongezochte en onverwachte gelegenheid een dankbaar gebruik te maken, en zich zoolang in het aangename bezit te handhaven, als de welvoegelijkheid het maar eenigzins gedoogde. - Gij weet, hervatte hij, wat ik zeggen wil, lief meisje, ô dan weet gij ook, wat mij zoo veel belang voor haar inboezemt. Ja, ik behoef het u niet te verbergen, zij is, - ik mag het nu zeggen - zij is niet op den goeden weg - zij is. - Ach, als de onuitsprekelijk vrijmagtige en eeuwig te aanbidden, eeuwig te verheerlijken, genade haar hart niet treft, haar de ooren niet opent, opdat zij de stemme des Heeren zoude hooren in zijn woord, en ter harte nemen de taal van hem, die gaarne zijn leven geven zou, om haar te behouden ach dan... dan! - Deze woorden maakten een' twee-
{==179==} {>>pagina-aanduiding<<}
den, nog teederder, handdruk volstrekt noodzakelijk, die Lotje geheel en al overtuigde van het diepe medelijden dat de waardige Zebedeus met hare zuster had.
Het ijs was nu gebroken, en beide vrome zielen betreurden eerst een' tijd lang den droevigen afval van de arme Esperança, waarna zij tot het besluit kwamen dat men met vereende krachten alles behoorde in het werk te stellen, om haar te redden; en, daar Lotje volkomen overtuigd was dat niets voor haar zoo heilzaam zou zijn als de vermaningen van een' man als de heer van Groenendaal, van wiens teedere belangstelling zij zelve nu zulke doorslaande blijken ontvangen had, werd 'er afgesproken dat zij dezen heer zooveel mogelijk in de gelegenheid zou stellen hare zuster, en wel alleen, te spreken, om dat zij zelve wist dat zulke teedere onderwerpen zich niet wel anders dan onder vier oogen laten behandelen.
Wanneer men zich herinnert dat mevrouw Weenink Lotje juist verzocht had om, als de heer van Groenendaal haar aansprak, haar wat te komen helpen, dan ziet men dat Lotje thans geheel strijdig met dit verzoek handelde. Wij willen daarom het lieve meisje echter niet veroordeelen. Wat doet men niet om eene ziele te redden van het verderf! En, dat de hulp van Lotje hier noodig was, zal ieder spoedig bevroeden, die bedenkt dat hetgeen zij opmerkte niet wel voor Esperança zelve kon verborgen blijven, en dat deze, nog onbewust van de bekommering van den heer van Groenendaal voor haar geestelijk welzijn, zijne herhaalde pogin-
{==180==} {>>pagina-aanduiding<<}
gen om haar te ontmoeten en te spreken vrij lastig begon te vinden. Wij hebben reeds gezegd dat de heer van Groenendaal, in het bosch, bijna altijd juist op de plek aankwam, die mevrouw Weenink gekozen had, om 'er te gaan lezen. De eerste en tweede maal dat dit gebeurde, meende zij dat het geheel toeval was; maar, toen het kort daarna al weder plaats had, begon zij 'er (misschien niet ten onregte) opzet in te zien; en, daar zij den heer van Groenendaal zijne wandelingen niet verbieden kon, en zij zelve evenwel nog te zeer in de strikken des Satans verward was (zoo als de heer van Groenendaal het uitdrukte), om den regten smaak te hebben in zijn geestelijk onderhoud, schoot 'er voor de arme vrouw niet anders over dan, of een meer afgelegen, en haar minder aangenaam, plaatsje op te zoeken, of - t' huis te blijven. Dat dit haar juist niet zeer gunstig voor den heer van Groenendaal stemde, zal ieder, die zich in de plaats en in de gemoedsgesteldheid van deze nog zoo kettersche vrouw verplaatsen kan, ligtelijk bevroeden. Zoo was het ook in huis, en op de wandeling. Als de kapitein tegenwoordig was, diende de heer van Groenendaal wel met dezen zich te onderhouden; maar, was hij 'er niet (en dit gebeurde nog al eens, want de kapitein was niet gewoon zich voor iemand te gêneren), dan was Esperança meermalen met de zorg belast om het onderhoud met den heer van Groenendaal gaande te houden, daar Willem zich natuurlijk grootendeels met Lotje bezig hield. En dan was het wel eens gebeurd dat Esperança, om

{==181==} {>>pagina-aanduiding<<}

de bovengemelde reden, soms zeer overwacht, soms zelfs wat heel abrupt, het gesprek afbrak en zich verwijderde. Het eenige dus wat den welmeenenden man overbleef, om het bekeeringswerk met eenige vrucht te kunnen verrigten, was dat hij Lotje onder den arm nam, om door haar de gelegenheid te erlangen mevrouw Weenink alleen te spreken, en wel zoo, dat deze, zonder al te blijkbare onbeleefdheid, hem niet kon verlaten.
Na deze noodige inlichtingen, zal men begrijpen waarom Lotje, kort nadat Willem de kamer verlaten had, om de kerkvergadering te gaan voorlichten in hare beraadslagingen, met een zekere haast, als had zij iets vergeten, de kamer uitging, en alzoo mevrouw Weenink met den heer van Groenendaal alleen liet.
Het was voor dezen zeer gelukkig dat dit onverwacht vertrek juist plaats had midden in een gesprek, dat hij slechts behoefde voort te zetten, om Esperança die lessen te geven, welke zij zoo zeer behoefde.
Het gesprek had geloopen over de vraag hoe verre men gaan mogt en gaan moest, om anderen, die van ons in godsdienstige gevoelens verschillen, tot de onze over te halen, over het geoorloofde en ongeoorloofde proselijtisme, in een woord. Esperança was van oordeel dat niets meer smaakte naar ijdelheid en hoogmoed, dan zijn eigen gevoelen anderen te willen opdringen, en dat niets dwazer zijn kon dan zich te verbeelden dat wij zelve alleen door-zigt genoeg hebben om de waarheid te kennen; terwijl tevens, volgens haar, niets meer aanleiding gaf

{==182==} {>>pagina-aanduiding<<}

tot nimmer eindigende twisten en oneenigheden, dan waar elk zijn eigen gevoelen voor het eenige ware houdt, en uit de hoogte decreteert dat alle andere menschen in duisternis en dwaling verkeeren. De heer van Groenendaal en Charlotte waren natuurlijk van een geheel ander gevoelen. De eerste had het juist met vuur verdedigd, toen Lotje opstond en de kamer verliet. De heer van Groenendaal nam eerst den schijn aan of hij niets bemerkte, en redeneerde voort. Maar weldra begon hij eene eenigzins andere wending aan zijne rede te geven. Hij had tot nog toe van de verpligting gesproken, welke op ieder Christen rustte om de waarheid te verkondigen, en anderen tot erkentenis dier waarheid over te halen, met andere woorden, van de verpligting van iederen orthodoxen Gereformeerde om anderen de dordtsche leerregelen smakelijk te maken. Thans begon hij het onwederstaanbare verlangen te schilderen, door de innige belangstelling in het heil van anderen in ons opgewekt, om hen van de waarheid te overtuigen. Nadat hij hier over uitgeweid had, vervolgde hij: In een zeker opzigt doet het mij genoegen, mevrouw, dat wij juist op dit onderwerp gekomen zijn, want ik gevoel dat ik u eenige rekenschap verschuldigd ben wegens mijn gedrag ten uwen opzigte. Misschien heeft het uwe aandacht niet getrokken; misschien evenwel (en ik zou haast zeggen, zeker) kan het u niet ontgaan zijn, dat ik de gelegenheid zoek, welligt wat indiscreet, om mij met u te onderhouden. En, is dit het geval, zijn mijne bezoeken in uw oog wat menigvuldig, was het u onaangenaam ge-
{==183==} {>>pagina-aanduiding<<}
stoord te worden op uwe ochtendwandelingen - dan, dit gevoel ik, ben ik verpligt u daar verschooning voor te vragen, en u mijne beweegredenen rondborstig open te leggen. Ik zal ze u openleggen, mevrouw, die beweegredenen, en zij zullen, hier twijfel ik niet aan, het vreemde in mijn gedrag volledig verklaren. Sedert het eerste oogenblik dat ik met de brave en beminnelijke bewoners van dit gastvrij huis, maar vooral met u, heb kennis gemaakt, heb ik voór u alle eene onweêrstaanbare achting en genegenheid opgevat. Niet gelukkig in mijn eigen huis, helaas (het is onnoodig u daarvan de bijzonderheden mede te deelen), vind ik hier voldoening voor verstand en hart, terwijl ik tevens (vergeef het mij) reden meen te hebben, om te gelooven dat ook mijn omgang hier niet geheel zonder vrucht zou kunnen zijn. Immers, mag ik het zeggen? Ja, ik mag niet alleen, ik moet, u, voortreffelijk wezen, waarschuwen. U ontbreekt tot nog toe het eenige noodige. Gij behoort nog niet tot de onzen. Nog zwerft gij om in de kronkelpaden des ongeloofs. ô Dit smart mij meer dan ik het u zeggen kan. Met het genoegen, dat ik in uw bijzijn smaak, is dus een innig medelijden verbonden, en een brandend verlangen om u te redden van het verderf. En zoo naauw, zoo innig, is dit tweederlei gevoel in mijn hart vereenigd, dat het eene het andere voedt, opwekt, en - heiligt. Indedaad, mevrouw, laat ik eens geheel opregt met u mogen omgaan: gij kent de wereld - en - gij kent u zelve. Niemand zoude u van ijdelheid verdenken, die vernam dat gij zelve 'er van

{==184==} {>>pagina-aanduiding<<}

overtuigd waart dat 'er weinig vrouwen zijn, die u, in schoonheid en bevalligheid, in verstand en talenten, evenaren, geene, die u overtreffen. En zou het u dan vreemd voorkomen dat een man, die ook weet wat 'er in de wereld omgaat (hier, nam de duivel des hoogmoeds een oogenblikje de plaats in van eenen anderen duivel, in het hart van den edel groot achtbaren heer), die, mag ik het eens zeggen, geen nieuweling is in den omgang met het schoone geslacht, dat zulk een man, getroffen door uwe indedaad schitterende schoonheid, alle bedenkingen ter zijde zette, zijn hart voor u openlegde, en u - verklaarde dat - hij u beminde - ja - beminde, meer dan zijn leven? - En waarom spreek ik zoo niet? Waarom niet? Om dat menschen, zoo als wij zijn, die gewone banale uitdrukkingen kond en flaauw moeten vinden, in vergelijking van hetgeen zij gevoelen. Neen, ik zeg niet: Ik bemin u! Ik zeg: Zoo innig, met zulke onlosmaakbare banden is mijn hart aan het uwe gekluisterd geworden, van het eerste oogenblik dat ik u aanschouwde, dat ik gevoel, dat ik levendig besef, dat wij één moeten zijn, één in zin en geest, één in geloof, één in hoop, één in liefde!
Dit laatste woord werd hier, gelooven wij, in eene eenigzins andere beteekenis genomen, dan waarin het, met die twee andere vereenigd, gewoonlijk opgevat wordt. - En zie daar, dus eindigde de heer van Groenendaal, zie daar oen voorbeeld van onontwijkbaar, van volstrekt noodzakelijk, proselij-
{==185==} {>>pagina-aanduiding<<}
tisme. Ik kan niet lijdelijk toezien dat gij op dien (vergeef het mij) op dien doolweg, op welken gij u bevindt, voortgaat - ik moet u redden, ik moet u behouden. Daarom vervolg ik u, daarom zoek ik uw gezelschap. ô Als gij eens tot ruimte gekomen zijt, hoe dankbaar zult gij mij dan zijn! Maar ook dan eerst zal het zich regt openbaren welk eene heerlijke harmonie ons geheel, geheel, aan elkander verbindt; dan zult gij zelve erkennen dat ik wel deed; dan zult gij ook die zaligheid smaken, die nu reeds mijne borst doorgloeit. Ik smeek u (ach, sta mij toe zoo gemeenzaam te wezen), ik smeek u, schoone, bekoorlijke, onweêrstaanbare Esperança, neem mij aan tot uwen leermeester, wordt geheel de mijne, in geloof, in hoop, in liefde!
Met het uitspreken van deze woorden, wierp zich de heer van Groenendaal, die tot nog toe voor de zittende mevrouw Weenink gestaan had, veel vlugger dan men van zijn niet zoo geheel alert voorkomen zou verwacht hebben, op eene knie aan hare voeten, en, daar deze houding voor iemand, die 'er niet aan gewoon is, niet van de gemakkelijkste is, vatte de heer van Groenendaal, om niet te vallen, de beide armen van mevrouw Weenink, hetgeen hem des te ligter viel, daar zij, om zijne redevoering goed te hooren, het werk, waar aan zij bezig was, had nedergelegd, en, met de handen in den schoot, zeer kalm naar hem had zitten luisteren.
De beweging van den heer van Groenendaal was zoo onverwacht, dat de goede Esperança, voor dat zij dezen aanval van regtzinnige liefde had kunnen voorzien, zich door de schoone handen van

{==186==} {>>pagina-aanduiding<<}

den teederhartigen Zebedeüs omstrengeld zag, en wel zoo stevig, dat het haar in het eerst volstrekt onmogelijk was zich aan zijne omhelzing te onttrekken.
Mijn lieve mijnheer, laat mij los! was de eerste, zeer natuurlijke, uitroep der verschrikte vrouw; en, toen de heer van Groenendaal, in plaats van aan dat verzoek te voldoen, zeker (wij willen het gelooven) alleen om zich op zijn eene knie staande te houden, de arme vrouw nog vaster begon te omkuellen, rukte zij haren linker arm met geweld los, en sloeg dien aan den rug van den stoel, om een steunpunt te hebben, daarbij niet zonder eenige ontroering uitroepende: Ik geloof waarlijk mijnheer, dat gij niet regt bij uwe zinnen zijt! Laat mij los, zeg ik u. Als ik opsta, ligt gij op den grond.
Hetzij dat de heer van Groenendaal van de waarheid van dit gezegde overtuigd was, hetzij dat hij toch zelf begreef dat het niet beleefd is iemand zoo te knijpen, hij liet ook den anderen arm los, maar vatte schielijk de hand, en drukte daarop, op hetzelfde oogenblik dat mevrouw Weening opstond, een' kus, die haar moest overtuigen dat zijn proselijtisme volkomen wel gemeend was. Deze kus echter had hem duur kunnen te staan komen, wijl de kracht, met welke de benarde vrouw nu ook deze hand terug trok, hem geheel zonder steunsel liet, zoodat hij, alleen door schielijk zijnen arm uit te steken, zich (nog altijd op zijn eene knie) in evenwigt hield; en, daar het knielen nu verder onnoodig moest geacht worden, gebruikte de goede man diezelfde hand, om,

{==187==} {>>pagina-aanduiding<<}

juist niet met de bevalligste beweging (gelijk ieder ligt begrijpen zal), zich van den grond op te heffen.
Maar, voor dat hij weder op zijne beenen stond, was mevrouw Weenink de deur genaderd, en, op het punt van die uit te gaan, zeide zij: Mijnheer, ik, geloof dat gij zelf zult gevoelen dat gij u vergist hebt in de middelen, door u gekozen, om mij te bekeeren; en ik ben overtuigd dat, als iemand uwe woorden gehoord had, hij het mij niet als eene onbeleefdheid zou aanrekenen, als ik u hier alleen laat.
De heer van Groenendaal, zelf misschien overtuigd dat hij in zijnen heiligen ijver wat heel ver gegaan was, durfde geen tweede diergelijke poging aanwenden, om de verschrikte vrouw terug te houden; maar, daar hij tevens niets meer vreesde, dan dat zij hem ontevrede verliet, naderde hij haar, schoon eerbiedig, en met gevouwen handen, uitroepende: Ach, mevrouw, een oogenblik! Hoor mij, bid ik u!
Esperança, schoon een oogenblik verrast, was zich zelve te wel meester, om zich niet, nu zij zag dat zij 'er den schrik onder had, heimelijk te vermaken met de droevige figuur die de teêrgevoelige missionaris maakte. Daarbij begreep zij zeer spoedig dat een ontvlugten van het vertrek ligt tot een éclat zou kunnen aanleiding geven, waarvan zij, als elke verstandige vrouw, een' grooten afkeer had. - Welaan, mijnheer van Groenendaal, zeide zij, terwijl zij de kamer weder in kwam (zij stond reeds op den drempel), ik zal hooren. Maar eene voorwaarde. Geen aanbiddingen of kniebui-
{==188==} {>>pagina-aanduiding<<}
gingen meer. Neem uw gemak. Ik zal 't ook doen. -
Met deze woorden, zette zij zich bij haar werktafeltje, op een' geruimen afstand van den heer van Groenendaal neder, en vervolgde: Ik zal hooren, maar, om het u gemakkelijk te maken, zal ik zelve beginnen met eene vraag. Als gij 'er zoo veel belang in stelt dat wij een zijn in zin en geest, gelijk gij het uitdrukt, waarom wilt gij dan juist dat ik mij naar den uwen voege, en waarom schikt gij u niet naar den mijnen? Dat zou, dunkt mij, die eensgezindheid veel spoediger doen ontstaan. - Ach, mevrouw! antwoordde de edel groot achtbare heer, die zich intusschen omgewend had, en een paar stappen genaderd was, zonder evenwel, zoo als hem verzocht was, zijn gemak te nemen, ach, mevrouw, wat verlangt gij van mij! - Wel, mijnheer, hervatte Esperança, die haar lagchen naauwelijks kon bedwingen, op het zien van de piteuse figuur, die de groote man, zelf nog verschrikt van den slechten uitslag zijner regtzinnige declaratie, thans maakte, - wel, mijnheer, wat verlangt gij van mij? Waarom zou ik mijne denkbeelden aan de uwe opofferen, eer dan gij de uwe aan de mijne? -
Op deze peremptoire vraag scheen de heer van Groenendaal geen antwoord te weten; ten minste hij zweeg. Mevrouw Weenink, hier door geheel hersteld, hervatte nu: Ik bid u, mijnheer van Groenendaal, blijf daar niet zoo als een arme zondaar staan. Neem een' stoel, en herstel u. Gij zijt niet wel, indedaad. Gij ziet 'er bleek uit. Als mijne zuster eens terugkwam, wat

{==189==} {>>pagina-aanduiding<<}

zou zij wel denken dat 'er gebeurd was? - De heer van Groenendaal gevoelde de juistheid van deze opmerking, en begreep tevens (slimmert, als hij was) dat eene vrouw, die, onmiddellijk na zulk eenen onverwachten aanval, zoo deelnemend voor zijne reputatie zorgde, niet zoo verschrikkelijk boos was, als men anders wel zou kunnen vermoeden; althans hij meende nu zeker te zijn dat zij hem niet zou verraden. Dit gaf hem niet alleen moed, maar deed tevens de hoop in zijne borst herleven, dat de schoone zondares niet onverzoenlijk zijn zou. Hij nam dus een' stoel, en plaatste dien nu zelfs vrij digt bij Esperança, waarop deze echter, opstaande, lagchende zeide: Die vromen zijn toch wonderlijk. Als men hun den vinger geeft, nemen ze terstond de geheele hand. Ik heb u wel verzocht plaats te nemen, mijnheer van Groenendaal, maar niet op mijn' schoot.
Dat de heer van Groenendaal terstond achter uit schoof, behoeft niet gezegd; en nu hernam dan Esperança ook hare plaats weder, en vervolgde: Gij zijt mij nog altijd antwoord schuldig op mijne laatste vraag, mijnheer van Groenendaal. Ik kan natuurlijk niet anders dan gevoelig zijn voor de eer die gij mij aandoet. Gij wilt u wel verledigen om mij te bekeeren (zoo als gij dat zeker noemen zult); evenwel (dat ik dit in 't voorbijgaan aanmerke), hoezeer ook dit verlangen moge voortspruiten uit de overtuiging, in welke gij zijt, dat uwe gevoelens de ware zijn, kwamen daar toch, zou ik zeggen, zulke hartstogtelijke uitdrukkingen niet bij te pas, veel minder ware het noodig mij bijna van mijn' stoel te

{==190==} {>>pagina-aanduiding<<}

te werpen: overtuigende redenen, woorden van gezond verstand, bewijzen, zouden, dacht mij, voldoende geweest zijn, al hadt gij ook nog verder van mij af gezeten, dan gij nu zit, mits ik u maar kon hooren. Maar, dit daargelaten, gij verlangt dat wij een zijn in zin en geest. Als 't u daar nu om te doen is, wel, waarom verzoekt gij mij dan niet dat ik u bekeer, liever dan te beproeven het mij te doen? Dat zou, dunkt mij, al zoo galant wezen, en u uw doel veel eerder doen bereiken. - Ach, goddelijke Esperança, zuchtte nu de heer van Groenendaal, terwijl hij al weder opstond en naderde, doe met mij wat gij wilt, bekeer mij, maak mij tot uwen dienaar, tot uwen slaaf! Ach, gij hebt mij begrepen! - Begrepen? hernam Esperança, volstrekt niet, mijnheer. Ik heb u zelfs nog verscheiden vragen te doen, voor wij zoo ver zijn. Maar, wezenlijk, wees niet zoo onrustig. Ga toch zitten.
De heer van Groenendaal deed zoo als hem gezegd was. - Gij stemt dan nu toe, vervolgde Esperança, u door mij te laten bekeeren; ik moet zeggen, dat is al ver gevorderd, en het is ook veel redelijker; hoewel ik u niet behoef te zeggen dat ik mij, door mijne vraag, nog niet verbonden heb om aan uw verlangen te voldoen. Vooreerst begrijpt gij wel dat eene, vooral in de theologie, zoo onkundige vrouw als ik, al zeer verwaand zou moeten zijn, als zij zich maar zou durven verbeelden een zoo geleerd man, een ouderling der kerk, en een staatsman 'er bij, zonder eene buitengemeene inspanning van alle de krachten van haren geest, van zijne gevoelens te kunnen afbrengen; maar buitendien is 'er nog eene kleinigheid te vereffenen, omtrent welke gij

{==191==} {>>pagina-aanduiding<<}

naar ik vermoed, nog geheel onkundig zijt. Gij hadt mij uwe denkbeelden willen smakelijk maken, omdat gij zoo sterk verlangt dat wij het eens zijn. Zeer redelijk en beleefd geeft gij nu toe om u liever naar mijne opinieën te schikken; maar, al vertrouwde ik het mij zelve toe om u die aannemelijk te maken, dan zal het toch, in de eerste plaats, wel noodig zijn, denk ik, dat ik uw verlangen naar die eenigheid des geestes tusschen ons deel; en hiervan heb ik u, voor zoo ver ik weet, nog geen blijk gegeven.
Zeker, mevrouw, antwoordde de heer van Groenendaal, ben ik niet ijdel genoeg mij te verbeelden dat ik zoo spoedig de verovering van zulk een hart zou gemaakt hebben; maar, vergun mij het u te zeggen, indien ik daaromtrent mij misschien meer durf toeeigenen dan mij toekomt, dan is daaraan uw ongedwongen omgang schuld, uwe vrolijkheid, uwe bevallige manieren, uwe - mag ik het zeggen - uwe vriendelijke voorkomenheid.
Nu begrijp ik u, mijnheer van Groenendaal, ik heb u een weinig bedorven; of liever (ik zal eens heel opregt met u te werk gaan), vol vertrouwen op uwe jaren, op uwe deftigheid, op uwen stand, en vooral op uwe ongeveinsde vroomheid, heb ik mij onvoorzigtig te veel blootgesteld, en denkbeelden bij u opgewekt, die ik dacht dat verre waren van zulk een vroom gemoed. Ik vind mij dus nu wel verpligt u te verklaren (ik hoop dat gij 't mij niet kwalijk zult nemen) dat ik, met al den eerbied dien ik voor u koester, tot heden 'er zelfs nog niet aan gedacht heb, veel minder 'er naar verlang, om met u in den geest vereenigd te zijn.

{==192==} {>>pagina-aanduiding<<}

Ach, mevrouw, ach, welk eene taal, riep de hopelooze minnaar uit, wist gij eens hoe gij geheel en al mijne ziel hebt ingenomen, hoe ik, sedert ik hier ben, om niets, om niemand, denk dan om u, hoe ik u, schoone, beminnelijke, bekoorlijke vrouw, aanbid en vergood. ô Mogt eenmaal een vonkje van dat vuur in dien schoonen, in dien goddelijken, boezem ontstoken worden, ô hoe gelukkig zou ik, hoe gelukkig zouden wij te zamen, zijn.
Bij deze woorden werd alweder zeer onverwacht, en vrij behendig, de hand van mevrouw Weenink gegrepen, en zeker zou die op nieuw zijn gekust geworden, had zij ze niet schielijk weggetrokken, met de woorden: Gij houdt u slecht aan onze voorwaarde, mijnheer van Groenendaal. Maar, als ik u dan wel begrijp, dan zijn wij nu toch aan de banale uitdrukkingen gekomen. - Een veel beteekenende glimlach was het antwoord van den heer van Groenendaal - Maar zeg mij dan nu toch ook eens, vervolgde Esperança, hoe moet ik het rijmen dat een zoo regtzinnig, zoo vroom man, die zelf getrouwd is, eene getrouwde vrouw op zulk eene wijze kan aanspreken? - Ach, mevrouw, vraagt gij dit nog? Dan kent gij u zelve niet. Wist gij eens hoe schoon, hoe bekoorlijk, gij zijt. Gij zijt onweêrstaanbaar... Ik wil 't gaarne gelooven, antwoordde Esperança lagchend, maar wat bewijst dit? Vreest gij niet dat gij u zelven van het koningrijk Gods zult uitsluiten, wanneer gij toegeeft aan eenen hartstogt, die u Gods toorn moet waardig maken? - Wat dat aangaat, lieve mevrouw, antwoordde de heer van Groenendaal, wees daaromtrent gerust; ook

{==193==} {>>pagina-aanduiding<<}

daarom juist is het dat ik u zoo gaarne wilde bekeeren. - Hoe de man dit meende, zal zich nader ontwikkelen. In een woord, hervatte mevrouw Weenink,

L' amour qui nous attache aux beautés eternelles 
N' étouffe pas en nous l' amour des temporelles, 
Le ciel défend, de vrai, certains contentements, 
Mais on trouve avec lui des accommodements. 


Niet waar? - Gelukkig was het voor den heer van Groenendaal, dat hij niet wist uit welk stuk deze verzen ontleend waren. Hij was veel te vroom om Molière te lezen.
Esperança reciteerde deze regels zoo goed, dat het laatste overblijfsel van gezond verstand, dat den goeden man nog was bijgebleven, hem verliet, en 'er zeker weder eene scène zou zijn voorgevallen, had niet het geruisch van voetstappen in den gang hem voorzigtigheid aangeraden, gelijk dan ook zeer spoedig Lotje weder binnen kwam, en alzoo Esperança bewaarde voor de gevolgen, die hare ondeugende aanhaling waarschijnlijk zou gehad hebben.




{==194==} {>>pagina-aanduiding<<}

Dertiende hoofdstuk.


Weêrspannigheid van den kapitein tegen de Canones. Hevige verontwaardiging van baas Hartman. Ontzettend tooneel.

De kapitein dacht niet dat 'er verder meer sprake zijn zou over de door hem opgeworpen twijfelingen. Hierin vergiste de goede man zich echter geweldig. Deze twijfelingen waren te gewigtig om niet in eene volgende vergadering van het leesgezelschap weder op het tapijt gebragt te worden; en Willem was te verlangend om uit den mond van zijnen aanstaanden schoonvader te hooren, hoe onwederstaanbaar hem de redenen voorkwamen van de dordtsche vaderen, dan dat hij nu zelf niet begeeren zou deze vergadering bij te wonen.
Het gezelschap was naauwelijks weder gezeten, of Willem begon met het gebeurde in de vorige vergadering voor te stellen als het gevolg van een misverstand, 'er bijvoegende dat de voorname reden van het verschil van gevoelen zeker alleen daarin

{==195==} {>>pagina-aanduiding<<}

moest gezocht worden, dat de heer van Berkel de verschillende artikelen van de dordtsche leer niet in hun verband gelezen en overwogen had. Hij stelde dus voor om die artikelen nu eens zamen achtereenvolgelijk te lezen. - Dat is eene uitmuntende gedachte van onzen student, merkte baas Hartman aan; dat had hij al eer moeten doen. - Dan zou ik zeker het tweede hoofdstuk van Hellenbroek niet voor eene verborgenheid hebben behoeven te houdén, zeide de diaken. - En wij hadden 'er nog wat stichtelijks bij gehoord, zeide Rietveld. - Als wij 'er maar niet later door t' huis komen, fluisterde van den Empel Peperkamp in. De man dacht aan zijne lieve gade.
Het zal den lezer misschien verwonderen dat de kapitein, die van den beginne af aan zich buiten de beraadslaging, en buiten de theologie, had willen houden, nu ook Willem niet verzocht de moeite, die hij nemen wilde, maar te sparen. Maar men bedenke dat hij te veel krijgsman was, om het vermoeden alleen dat hij den vijand niet zou durven onder de oogen zien niet nog ondragelijker te vinden, dan de theologie zelve.
Zoo als 'er van lezen gesproken werd, ging de mond van meester Peperkamp, die door 's mans ambtsbezigheid daarvan eene hebbelijkheid gekregen had, als van zelf open; onnoodig evenwel in dit geval, want Willem had het boek reeds voor zich, en begon het eerste hoofdstuk der dordtsche regelen te lezen, en gaande weg te verklaren, daarbij nog verscheiden teksten aanvoerende.
Het ging goed tot aan het vijfde artikel, hoewel de kapitein reeds bij het eerste zijn hoofd schudde,

{==196==} {>>pagina-aanduiding<<}

echter zonder eenige aanmerking te maken. In dat vijfde wordt gezegd dat de schuld van het ongeloof, gelijk ook van alle andere zonden, niet in God, maar in den mensch, ligt; maar dat het geloof in Christus, en de zaligheid door hem, eene genadige gave Gods is. - Toen Willem dit gelezen had, zeide de kapitein, die, nu hij zag dat het 'er op gezet was, ook besloten had geen troef te verzaken: Wacht eens even. Daar hebt gij al weêr iets waarvoor ik opdraai. - Willem was voorzigtig genoeg hem niet te vragen wat hij 'er tegen had, maar, om het hem duidelijker te maken, las hij het zesde artikel van het tweede hoofdstuk 'er bij, ‘Dat vele,’ leest men daar, ‘door het euangelium geroepen zijnde, zich niet bekeeren, noch in Christus gelooven, - zulks geschiedt niet door gebrek of ongenoegzaamheid van de offerande Christi, maar door haar eigen schuld.’ - Hij voegde 'er het zevende artikel bij, dat dus luidt: ‘Zoo vele als 'er waarachtig gelooven, en door den dood Christi van de zonden en het verderf verlost worden, die genieten deze weldaad alleen uit Gods genade.’ Willem besloot met artikel acht, waarin geleerd wordt dat alleen diegene verlost zullen worden, die van eeuwigheid tot de zaligheid verkoren zijn.
Wel zeker, viel hier baas Hartman in, Jakob heb ik lief gehad, en Ezau heb ik gehaat. Zijn wij niet als leem in de hand des pottebakkers? Zal het schepsel ook tot den Maker zeggen: Wat doet gij?
Ik zeg niets tot den Maker, antwoordde de kapitein; maar ik zeg alleen dat de schepselen zulke ongerijmdheden niet van den Maker vertellen moesten.

{==197==} {>>pagina-aanduiding<<}

Wat, man, riep hier Hartman uit, zijt gij een Christen, zijt gij een lidmaat der gereformeerde kerk! Hebt gij 't gehoord, broeders! ô Diepe, diepe ellende! ô Verdwaasdheid! ô Gruwel!
Oordeel niet, opdat gij niet geoordeeld wordt, zeide Willem. Gij zijt den kapitein in de rede gevallen, en hij heeft zich welligt sterker uitgedrukt, dan hij bedoelde. Laat hem zijne bedenkingen voordragen, en laat ons elkander verdragen in liefde.

Braaf gezegd, student, zeide van den Empel; zoo denk ik ook altijd, als mijne lieve vrouw eens wat grammottig is.
Ik veroordeel niemand, hernam baas Hartman, neen, denk dat niet van mij; hard zal ik niemand vallen: ik heb alleen medelijden met hem, diep medelijden.
Wel, baas, zeide nu de kapiteln, laat ons eens zien, wie hier meer medelijden verdient, gij of ik. Zeg mij eens, vriend, waarom geeft God aan den eenen zijne genade, aan den ander' niet?
Wel, omdat dat zoo Gods eeuwig besluit is. Die alle dingen werkt naar den raad zijnes willens.
Goed, maar behoort onder alle die dingen het ongeloof ook niet?
Wel zeker. -
En hier lees ik toch dat, als iemand niet gelooft, noch zich bekeert, dit geschiedt door zijn eigen schuld; maar dat, als hij gelooft, dit een gevolg is van Gods genade.
Wel zeker. God vermurwt de harten der uitverkorenen genadiglijk en buigt ze om te gelooven.

{==198==} {>>pagina-aanduiding<<}

Goed, maar als hij ze nu niet vermurwt, hoe komt dat dan?
Wel, omdat hij ze niet uitverkoren heeft.
Dus het uitkiezen en het niet uitkiezen hangt alleen van God af. Niet waar?
Wel zeker. De verkiezing is een onverdiende genade; niet alle menschen zijn verkoren; sommige worden voorbijgegaan, namelijk die, welke God, naar zijn gansch vrij, regtvaardig, onberispelijk, en onveranderlijk welbehagen, besloten heeft in de gemeene ellende te laten, in welke zij zich zelve door hun eigen schuld gestort hebben. Dit is het besluit der verwerping.
Dus, hervatte de kapitein, die God niet verkiest, die zijn zondig door hun eigen schuld, en worden daarom gestraft. Die God wel verkiest, die zijn even zondig door hun eigen schuld; maar, dat zij niet gestraft worden, dat is hun schuld niet. Nu bid ik alle menschen, die een greintje gezond menschenverstand bezitten, of zij ooit ongerijmder stelling gehoord hebben!
Ongerijmder! riep Hartman. Hier staat het. Het is de leer der kerk. God is een verschrikkelijk, onberispelijk, en regtvaardig rigter. - Ja, zeide de kapitein, verschrikkelijk zou hij zijn, als dat waar was.
Mag ik u nog iets anders uit dit boek voorlezen? hervatte nu Willem. Hoor eens. ‘Deze leer van de goddelijke verkiezing - moet in de kerke Gods voorgesteld worden met den geest des onderscheids en goddelijke eerbieding, heiliglijk, zonder curieuse onderzoeking van de wegen des Allerhoog-
{==199==} {>>pagina-aanduiding<<}
ste, ter eere van Gods heiligen naam, en tot eenen levendigen troost van zijn volk.’ Dit vindt gij in het veertiende artikel van het eerste hoofdstuk, en in het zestiende wordt men wel ernstig vermaand, om niet mismoedig te worden, wanneer men van de verwerping hoort gewagen, noch zich zelven onder de verworpenen te rekenen, veel min door deze leer verschrikt te worden, als men ernstig begeert zich tot God te bekeeren, hem alleen te behagen, en van het ligchaam des doods verlost te worden, al is men ook in den weg der godzaligheid en des geloofs zoo verre nog niet gevorderd, als men wel wilde.
Alles goed, mijn jongen, hervatte de kapitein, maar, als het nu mijne schuld is dat ik niet geloof, dan komt dat toch alleen daar van daan dat ik kiezen kan, of ik gelooven wil of niet. Anders zou 't mijne schuld niet zijn. Wel nu, als ik dus wel geloof, dat is, als ik, in plaats van te kiezen om niet te gelooven, verkies wel te gelooven, wiens schuld is het dan? Ik heb allen eerbied voor de kerk, dat weet gij, maar ik kan, ik mag niet gelooven dat God onbarmhartig en onregtvaardig genoeg zijn zou, om hem, die verlangde door het geloof aan Christus vergiffenis te erlangen van zijne zonden, daarvan uit te sluiten, terwijl hij anderen, onverschillig of zij het verlangden of niet, daaraan zou deel geven. Als gijlieden zegt dat de kerk zulke dingen leert, dan verstaat gij het zeker niet, of 'er moet wat achter zitten. De kerk, als zij ten minste verstandig is, moet leeren, of dat geloof en ongeloof beide onze schuld zijn, of dat beide ons van God worden ingegoten. Maar te zeggen dat de ongeloovigen ongeloovig zijn

{==200==} {>>pagina-aanduiding<<}

door eigen schuld, de geloovigen geloovig door Gods genade, dat zou wezen, als of gij zeidet: Als gij regts gaat, gaat gij zelf; als gij links gaat, dan gaat gij met, maar ik.
Een Pelagiaan, een Pelagiaan! riep hier Hartman uit, terwijl hij met groote stappen door de kamer ging loopen. De diaken daarentegen zag den kapitein, dien hij nog nooit zoo had hooren redeneren, met welgevallen aan, hoewel hij voorzigtig genoeg was zich niet in den twist te mengen.
Zoo komen wij 'er nooit, zeide Willem, die een weinig onrustig werd bij het dilemma van den kapitein. Wij moeten de zaak bedaard overwegen. Schuld hebben wij alle. Alle zijn wij zondaars. Dat is dus onze schuld, die gij God toch niet zult toerekenen. Wel nu, deze alle zouden door hun eigen schuld ongeloovig zijn en blijven, indien God niet tusschen beide kwam. Maar nu worden 'er door God eenigen uitverkoren. Deze worden dus door Gods genade, zonder hun toedoen, geregtvaardigd. De andere worden alle in hunne boosheid en hardigheid gelaten. Ziet gij, kapitein, zoo laat het zich zeer gemakkelijk verklaren.
Ja, hernam de kapitein, verklaren, maar begrijpen - dat is wat anders. Dat behoeft ook niet, zeide thans de burgemeester, die tot nu toe gezwegen had. - Gelooven is genoeg, en het is God, die het ons beveelt.
Juist, zeide Willem, hier in het vijfde artikel van het tweede hoofdstuk. Daar staat dat de belofte, dat een iegelijk, die in den gekruisten Christus gelooft, niet verderve maar het eeuwige leven hebbe,

{==201==} {>>pagina-aanduiding<<}

allen volkeren en menschen, tot welke God, naar zijn welbehagen, zijn euangelie zendt, zonder onderscheid moet verkondigd en voorgesteld worden, met bevel van bekeering en geloof.
Willem had het argument, door zijn' vader hem aan de hand gedaan, gretig aangepakt, meenende dat dit nu eindelijk zijnen aanstaanden schoonvader zou te vrede stellen. Maar deze, nu eenmaal begonnen, gevoelde zich te sterk om het op te geven. Trouwens, Willems argument was niet gelukkig gekozen.
Daar hebt gij het juist, riep de kapitein. Hoe kan God bevelen te gelooven, als het geloof alleen een gevolg is van zijne genade; en wat helpt dat bevel, als het gegeven wordt aan menschen, die niet uitverkoren zijn? Zoudt gij denken dat ik ooit waardig geweest was een schip te commanderen, als ik mijn volk bevelen had gegeven, die ik wist dat ze alleen konden volbrengen door mijn eigen toedoen?
Maar, mijnheer de kapitein, zeide nu eindelijk meester Peperkamp, als ik het wel begrijp, dan verklaart gij u nu openlijk tegen de leer der kerk. Eerst hebt gij alleen gezegd dat gij het niet met Hellenbroek eens waart. Toen is u uit de formalieren van eenigheid bewezen dat Hellenbroek gelijk had, en nu komt gij tegen die formulieren zelve op.
Dat zal ik u wel zeggen, antwoordde Hartman, voor den kapitein het woord opvattende, de reden daarvan is dat de heer kapitein in zijn hart den afschuwelijken kalverdienst des vrijen wils aanhangt. Van de diepte zijner ellende was hij zelf nog niet bewust, tot dat hij nu gezien heeft wat 'er al van den waren Christen gevorderd wordt.

{==202==} {>>pagina-aanduiding<<}

Hij meende dat hij een Christen was, sprak met eerbied van de geloofsleer, keurde het af dat men 'er aan durfde twijfelen; maar nu hij zelf die leer wat nader leert kennen, en ontdekt dat zij in strijd is met zijn hoogmoedig hart, nu zet hij de verzenen tegen de krib, even als Jeschurun, toen hij vet werd.
Vet of mager, antwoordde de kapitein, met een forsche stem, als gij mij, vriendje, hier in mijn eigen huis komt taxeren, en van hoogmoed beschuldigen, dan boen ik u, met uw gansche leesgezelschap, de deur uit. Wie heeft u in de wereld geschopt, om hier don inquisiteur te spelen!
Ik begeer geen oogenblik langer in uw huis te blijven, antwoordde baas Hartman, terwijl hij opstond.

Die niet en gaat in der godloozen raad, 
Die op den weg der zondaars niet en staat, 
Ende niet en sit bij den spotters onreine, 
Maar dag en nacht heeft in Gods wet alleine 
Al zijnen lust, ja spreekt daar van eenpaar, 
Die mensch is wel gelukzalig voorwaar! 


Ik begeer geen deel te hebben aan de ongeloovigen en aan de zondaars. Gij vraagt wie mij in de wereld geschopt heeft, om den inquisiteur te spelen; dat wil zeggen: wie mij verordineerd heeft om u de waarheid te verkondigen? Dat zal ik u zeggen, man. Dat heeft gedaan de Heere, Jehova, de God Israëls. Die God, die mij, in zijne vrijmatige en oneindige genade, op mijnen weg heeft tot staan gebragt, en de ooren heeft geopend, die God, die de woorden zijnes euangelium op de tafel mijnes herte geschreven heeft, heeft mij, ja mij,

{==203==} {>>pagina-aanduiding<<}

heer kapitein, mij, eenvoudigen timmerman, zoo als Paulus, die een eenvoudige zeilemaker was, geboden en gelast u, verstokte zondaar, aan te toonen dat gij als een blinde naar den want tast, en geheel en al verward zijt in de strikken des Satans; en, of gij mij nu beleedigt en sart, en den huize uitwijst, ja, al vervolgdet gij mij, al kondet gij mijne ziele van mij nemen, ik heb mij, onder in-smeeking van des Heeren Geest, en na mij zelven in den gebede beproefd te hebben, op alles voorbereid. Hier sta ik, doe met mij wat gij wilt; ik vergeef het u voorshans, en zal daarom niet ophouden voor u te bidden, dat de Heere eindelijk uw verstokt hart vermurwe, en licht geve in de stik-donkere duisternis, die u omringt.
Gij zijt al vriendelijk, baas, hernam de kapitein, die weder van zijne drift bekomen was, en bij wien deze laatste aanspraak van den theologischen baas een' onweêrstaanbaren lachlust had opgewekt, - gij zijt al te vriendelijk, neem die moeite niet. Maar, wilt gij dan volstrekt bidden, bidt dan dat God u wat meer gezond menschenverstand verleene.
De woede van den baas kende nu geen palen meer. Hij wilde spreken, maar het was hem volstrekt onmogelijk. Al blazende en schuimende, vatte hij zijn' hoed, en stoof de deur uit, gelukkig daar nog zoo veel lucht krijgende, dat hij een paar woorden kon uitstotteren, die echter niet al te best in eene vergadering voegden, in welke over geestelijke zaken gehandeld was, en om die reden ook door ons met stilzwijgen worden voorbijgegaan.

{==204==} {>>pagina-aanduiding<<}

De arme Willem had onder dit alles in de grootste onrust gezeten. Hij zag nu bij ondervinding hoe wijs hij gehandeld had met zich vroeger van deze kerkvergadering te onthouden. Even zeer echter gevoelde hij dat 'er zijn eer mede gemoeid was, indien hij de zaak niet tot een bevredigend einde bragt. Daarbij had hem de tegenspraak van zijnen aanstaanden sdhoonvader ook niet weinig gehinderd, en, zonder den aanmatigenden toon van baas Hartman goed te keuren, was hij echter volkomen overtuigd dat deze gelijk had.
Hij begon met zijn leedwezen te kennen te geven, over de wending die het gesprek genomen had, en keurde de onhebbelijke uitdrukkingen van baas Hartman ten stelligste af. Na deze inleiding, trachtte hij te doen zien dat men met zulke twisten geheel van het doel dezer bijeenkomsten afweek, hetwelk geen ander was dan de broeders in staat te stellen om te oordeelen over de regtzinnigheid der proponenten, die hunne gaven te Diepenbeek zouden laten hooren, geenszins om zelve de leer der kerk te onderzoeken; weshalve hij, zonder den kapitein in het bijzonder aan te spreken, de broeders verzocht dit toch in het oog te houden, en niet te zamen te twisten over iets, waar omtrent in 't geheel geen verschil van gevoelen meer te pas kwam, aangezien het nu sedert meer dan twee honderd jaren als de leer der Hervormde kerk was aangenomen. Hij voegde 'er echter bij dat hij dit niet zeide, omdat hij vreesde dat die leer het onderzoek niet zou kunnen verdragen; zelfs verdiepte hij zich in eene uitvoerige philosophisch-theologische ontwikkeling van de

{==205==} {>>pagina-aanduiding<<}

begrippen van godsbestuur, voorbeschikking, noodlot, vrijen wil, keuze tusschen goed en kwaad, toerekening onzer daden, en diergelijke. De goede jongen deed bij deze gelegenheid wat alle menschen doen, die over deze onderwerpen gesproken of geschreven hebben: hij praatte zich zelven vast; schoon hij niet naliet te eindigen met een: Zoo dat het dan nu ten klaarste blijkt - waarop eene conclusie volgde, die met geen mogelijkheid uit de premissen was op te maken, en uit welke het ten klaartste bleek dat Willem de zaak evenmin begreep, als ooit eenig mensch haar begrepen heeft, of zal begrijpen.
Het zal zeker niet bevreemden, wanneer wij verzekeren dat het met de broeders niet beter gesteld was, hetwelk echter niet belette dat de meeste den redenaar met verbazing aanstaarden. De kapitein deed zijn uiterste best om in de redevoering van zijnen aanstaanden schoonzoon eene oplossing te ontdekken van de door hem gemaakte bedenkingen. Na het gezegde, zal het gewis evenmin iemand verwonderen, dat hem dit niet mogt gelukken.
Om te erkennen dat hij overtuigd was, zonder dat hij iets ter zake strekkende gehoord had, dat kwam in 't geheel bij den opregten zeebonk niet op. Hij begreep echter ook, en te regt, dat het hem even onmogelijk zou zijn om Willem te overtuigen, als dit dezen omtrent hem zelven gelukt was. Daarbij, Willem sprak nu niet meer hem alleen aan, maar in het algemeen. Hij behoefde het zich dus niet aan te trekken, en deed bij gevolg wat ieder verstandig man, in zijn geval, zou gedaan hebben: hij zweeg stil. Willem had weinig moeite om

{==206==} {>>pagina-aanduiding<<}

zich zelven te overreden dat dit zwijgen toestemmen was, te minder daar zijn vader hem welbehagelijk toeknikte, en meester Peperkamp hem een' prediker als Brugmans, een' feniks noemde.
Hij zette de kroon op het werk door den kapitein te vragen of hij 'er tegen zou hebben dat baas Hartman weder deel aan de vergadering nam, mits hij beloofde zijnen ijver te matigen, waartoe hij hem ernstig zou aanmanen.
Al wie zich als een fatsoenlijk man gedraagt, antwoordde de kapitein (die zelfs niet wist wat wrok was), is hier welkom, maar zeg hem dat, als hij zijn verstokte zondaar en Pelagianen en dat tuig voortaan niet te huis laat, ik wel lust zou hebben om hem eens te doen gevoelen welke verstokte vuisten de Pelagianen hebben, als men het hun te gortig maakt.
'Er werd afgesproken dat, als de timmerman beloven wilde zich niet meer zulke scheldwoorden te veroorloven, men de gansche zaak als niet gebeurd zou beschouwen.




{==207==} {>>pagina-aanduiding<<}

Veertiende hoofdstuk.


Nog eene proef-predikatie, en wel over de liefde-koetsen.

Het voorval in de kerkvergadering, de redenen van Willem, om den kapitein, en die van den heer Groenendaal, om Esperança, te bekeeren, hebben ons wat langer opgehouden dan wij dachten. Wij haasten ons om verslag te geven van de derde proef-predikatie, die van den geleerden Jacobus Klos.
Deze Jacobus Klos was, zoo wij reeds gezegd hebben, een neef van meester Peperkamp. Hij behoorde tot eene classe van menschen, die niet zoo gemeenzaam met heeren en dames omgaan, als de beide vorige proponenten, weshalve het niet eens bij hem opkwam zich op het kasteel aan te melden; doch het was 'er zoo verre af dat dit meester Peperkamp ontmoedigen zou, dat deze 'er integendeel eene soort van eer in stelde, dat zijn neef zich, zonder aanbeveling, zonder kennis aan de groote

{==208==} {>>pagina-aanduiding<<}

luî, aan het oordeel van kerkenraad en gemeente durfde wagen. Of hij iets van de preek geweten hebbe, zou ik niet durven zeggen, maar aan zijne houding bij het voorlezen, aan het krachtige van zijne stem bij het zingen, kon ieder ligtelijk bemerken dat hij wel wist dat het dierbaar zijn zou. Hij bedroog zich niet.
De proponent Klos kondigde aan dat hij zou spreken over Hooghed III. vs. 9, 10. De koning Salomo heeft zich eene koetse gemaakt van den houte Libanons. De pilaren derzelve maakte hij van zilver, haren vloer van goud, haar gehemelte van purper; het binnenste was bespreid met de liefde van de dochteren Jeruzalems.
De redenaar begon met te doen opmerken dat kostelijke kleinoodien niet in vuile hoeken worden weg gestoken; dat alzoo ook de allerkostelijkste en alle waardij der gansche wereld oneindig overtreffende hemelsche schatten, die de Zoone Gods door zijn eigen bloed, verworven heeft, en door zijnen geest mededeelt, nog veel minder plaats vinden in eene ziele niet de vuiligheid der zonden besmet. - Zij laten zich, zeide hij, in den modder van eene zoodanige grouwel-spelonk, als ons hart van nature is, niet verbergen. Zoo haast de Heere Jezus, naar het eeuwige voornemen der genade, besloten heeft zich aan den uitverkorenen zondaar mede te deelen, gebruikt hij aanstonds de kracht zijnes geestes, om denzelven te reinigen; waarvan dan ook het gevolg is dat het alzoo gereinigde hart nader met Jezus vereenigd wordt, en dat de glans des Heere ook wederom van de ziele afstraalt.

{==209==} {>>pagina-aanduiding<<}

Nergens, in de H. Schrift, werd dit alles, volgens den heer Klos, duidelijker aangetoond dan in de door hem gekozen tekstwoorden. Zij stellen, zeide hij, den hemelschen Salomo voor, van zijne kerke, als van eene koetse, omgeven. Zij toonen aan hoe zorgvuldig de Heere Jezus, voor dat hij zich aan die kerk mededeelt, werkzaam geweest is, om haar zoodanig te bouwen en te versieren, dat zij op eene waardige wijze de schatkist zijner liefde konde worden. Het zinnebeeld eener koets geeft te kennen dat de Heere Jezus zijne heerlijkheid niet wil verborgen houden, maar voor alle wereld geopenbaard hebben, even als men in eene koets openlijk wordt omgedragen.
Na deze inleiding, overgaande tot de verklaring van zijnen tekst, deed de heer Klos opmerken dat de droefheid der minnares, die baren minnaar niet kan vinden (in de drie eerste verzen van dit hoofdstuk), de vervolging der kerk onder de laatste heidensche keizers afbeeldt; terwijl, in het vierde vers, waar de minnares haren geliefde vindt, en in de binnenkamer harer moeder brengt, de verlossing dier kerk wordt aangeduid, en voorts, in het vijfde tot het achtste vers, de heerlijke staat der kerk, en hare magt, na die verlossing; waarop dan de beschrijving der koets zelve in de tekstverzen volgt, die den glans afschildert door den hemelschen Salomo, ook nog in de volgende eeuwen zijner gemeente toebereid.
Deze glans en heerlijkheid beschouwde de redenaar drieledig: 1o ten opzigte van haren voortbrenger en bezitter, den koning Salomo, 2o ten op-
{==210==} {>>pagina-aanduiding<<}
zigte van haar gebruik en nuttigheid, heeft zich eene koetse gemaakt, 3o ten opzigte van de stoffe, uit welke zij vervaardigd was, van den houte Libanons enz. Dat de koning Salomo hier de Zoone Gods is, bleek, volgens den heer Klos, voornamelijk daaruit dat anders niet alleen de heiligheid van dit boek, maar ook de goddelijkheid van de gansche H. Schrift des Ouden Testaments, gevaar zou loopen. Maar ook buitendien, Salomo ontleent zijn' naam van den vrede: Gods zoon is de vredevorst. Salomo is een koning: Gods zoon, de Messias, is de stichter van het hemelsche koningrijk.
Dat de koets een geestelijke koetse is, en de kerk van Christus beteekent, is ontwijfelbaar, zoodra men maar nagaat dat men in eene koetse of draagbaar zit of ligt, en dat de hemelsche Salomo woont in het harte zijner uitverkoren als in een paleis. Hij woont door het geloove in hunne harten. Eph. III. 17. Hij blijft in hen, gelijk zij in Hem. Joh. VI. 56. De hemelsche Salomo is hier koning en bruidegom tevens, koning door zijne heerschappij, bruidegom door zijne innige liefde. In zijne heerschappij, zijn zijne oogen roodachtig door den wijn, in zijn genadeverbond, zijn zijne tanden wit door de melk. Gen. XLIX. 12. De hemelsche Salomo heeft zich eene koetse gebouwd; dat is, heeft zich eene kerk gesticht. Dit volk heb ik mij geformeerd, zij zullen mijnen lof vertellen. Jes. XLIII. 21.
Ten opzigte van de stof, betoogde de redenaar zeer duidelijk dat de Libanon eigenlijk de magt en verre uitbreiding van het romeinsche rijk beteekent. Het hout van den Libanon, de cederen, be-
{==211==} {>>pagina-aanduiding<<}
teekenen de ware geloovigen. - De regtvaardige zal groeijen als een palmboom, hij zal wassen als een cederboom op den Libanon. Ps. XCII. 13. Deze vergelijking van de geloovigen met de cederen werd nu zeer uitvoerig behandeld, en tevens (waarschijnlijk om de verscheidenheid te bevorderen) werd de koets gaande weg, in plaats van de kerk, zoo als zij eerst geweest was, het harte der geloovigen. Maar deze schijnbare onregelmatigheid gaf den redenaar aanleiding tot eene zeer welsprekende wending, in welke hij aantoonde hoe het hart des zondaars, dat eigenlijk niets anders is dan een onbekwaam hout, door den vinger Gods waardig geacht is een deel zijner koninklijke koets uit te maken.
En nu in eene nadere beschouwing tredende van de sieraden dezer koets, bewees de heer Jacobus Klos, uit Ps. XII. 7, dat het zilver van de pilaren of van de voeten (zoo als hij het overzette) beteekent het kostelijke woord des euangeliums. De redenen des Heeren zijn reine redenen, zilver, gelouterd in een' aarden smeltkroes, gezuiverd zevenmaal. Hij deed daarbij de treffende overeenkomst opmerken tusschen zilver en de waarheid van het euangelium. Zilver is wit, glinsterend: niet anders de waarheid. Het zilver heeft een' aangenamen klank: wat is aangenamer dan de klank der waarheid? Echt zilver houdt proef in het vuur, ja, hoe langer het daaraan blootgesteld wordt, hoe reiner en helderder het wordt: de waarheid des woords kan alle proeven uithouden. Alle reden Gods is doorlouterd, Spreuk. XXX. 5. En dat juist de voeten, waar de koets op rust, van zilver zijn, dit kon, vol-
{==212==} {>>pagina-aanduiding<<}
gens den redenaar, wel niet anders zijn dan eene toespeling op het geloof, dat even zoo berust op de getuigenis en de onbedriegelijke belofte Gods.
Op dezelfde wijze werd aangetoond dat het goud de heiligheid beteekent. Onder andere zeide de heer Klos bij deze gelegenheid: Het goud kan men geweldig uitrekken. De pligten der heiligheid strekken zich ook ver uit.
Het purper van het verhemelte (of liever van de zitplaats, zoo als de redenaar vertaalde) beteekent, volgens hem, de bloedroode schulden, om welker wille de zondaar verdiend had een bloedig slagtoffer der geregtigheid Gods te worden, indien deze niet ware voldaan geworden door het offer Christi. Gelijk dus het zilver op het leeraarambt, het goud op de koninklijke waardigheid ziet, zoo wijst ons het purper op het hoogepriesterschap van den hemelschen Salomo.
Was dit alles zeer treffend, nog hooger steeg de toon des redenaars, toen hij kwam aan de woorden: het binnenste was bespreid met de liefde van de dochteren Jeruzalems. Hier werd de heete liefdegloed des hemelschen bruidegoms levendig geschilderd, en aangetoond hoe ook een opregte tegenliefde in het hart der geestelijke bruid ontvlammen moet.
Het was duidelijk dat de leeraar het getroffen had. De meeste Diepenbeekers waren verrukt. Maar hunne bewondering klom ten hoogsten top bij de toepassing, waarin de leeraar de zondaars met krachtige woorden aansprak. - Hoe zult gij, ellendige zielen, riep hij uit, een liefdekoetse van den Heere Jezus zijn, gij, die nog een grouwelspe-
{==213==} {>>pagina-aanduiding<<}
lonk zijt der zonden, een drakenwoning, en legerplaats des duivels? Hoe kan Jezus zich als bruidegom in u openbaren? De duivel, ja, rust op zijn gemak op de kussens, die voor den Heere hadden behooren gespreid te zijn. Of hij al op uw geweten hamert (dit was zeker eene vernuftige zinspeling op den ouwen domine), gij blijft als een blok onnut hout en nooit kan 'er uit u een liefdekoets worden, daar gij om niets denkt dan om uw gemak, om vleeschelijke begeerlijkheid, en stinkende eerzucht. Heerlijk daarentegen was de aanspraak aan de ware liefdekoetsen, dat is aan de geloovige uitverkorenen. Deze werden zoo krachtig en liefderijk tevens aangesproken, en zoo sterk geprezen, dat het voor hen gewis moeijelijk geweest is 'er nederig onder te blijven, terwijl men wel niet behoeft te twijfelen of zij alle, die zich onder deze gelukkigen meenden te mogen rangschikken, besloten terstond dat niemand anders domine te Diepenbeek zou worden, dan de welsprekende Jacobus Klos.
Wij wagen het niet den indruk te beschrijven, dien deze leerrede op de gemeente te Diepenbeek maakte. Deze was zoo kennelijk, dat meester Peperkamp niet aarzelde zijn' neef, dadelijk na de predikatie, geluk te wenschen, met deze heilspellende woorden: Gij zijt de man, Kootje! Diepenbeek is niet meer vacant! - Kootje hoorde dit met betamelijken ootmoed aan, en met innige verheuging des harte; hoewel hij slim genoeg was zijnen waardigen oom te verzoeken zich niet te voorbarig uit te laten, wijl dit wel eens eene geheel verkeerde uitwerking kon doen. Men ziet dat hij de liefdekoetsen nog niet best ver-
{==214==} {>>pagina-aanduiding<<}
trouwde. Voor dat wij echter vermelden welk gevolg deze en de vorige proef-predikatieën hadden, moeten wij verslag geven van de wijze, op welke kapitein van Berkel zich kweet van den last, dien hij ter gunste van zijnen vriend, den heer pastoor Labarius, had op zich genomen.
De laatste vergadering was zoo onstuimig geweest, dat de kapitein, die een man des vredes was, en reeds bemerkt had, dat hij, voortgaande deel te nemen aan die godgeleerde onderzoekingen, moeijelijk niet alleen met anderen, maar ook met zich zelven, vrede zou kunnen houden, 'er op uitvond den jongen de Lange in bedenking te geven of het, ter afwisseling, zoo als hij zich uitdrukte, niet beter zou zijn, de geloofsartikelen nu een weinig te laten rusten, en eens te beginnen met het nakijken van de vraagboekjes van meester Peperkamp. Willem had 'er niets tegen, schoon hij bij zich zelven, mede door de ondervinding geleerd, besloten had, zich zoo min mogelijk meer met die vergadering in te laten.



    
        
    

{==215==} {>>pagina-aanduiding<<}

Vijftiende hoofdstuk.


Het besluit van 2 Januarij 1842 in werking gebragt. Ontsteltenis der vergadering, bij het vernemen van het voorstel van den kapitein om de schoolboekjes te gelijker tijd ook voor den pastoor na te zien.

De leden der vergadering waren vooraf reeds door Willem met het voorstel van den kapitein bekend gemaakt, schoon hij zelf zich maar weder achter de schermen hield. Alle, met uitzondering van den timmerbaas, hadden 'er gereedelijk in toegestemd, niet ontevrede dat men voor eenen avond het geloof eens kon laten rusten. Met uitzondering, zeg ik, van baas Hartman, want dezen, hoewel hij de van hem gevorderde belofte gedaan had, zat de laatste manmoedige oppositie van den kapitein nog te veel in den krop, om niet te verlangen eens op eenig ander punt, waar hij beter op gespitst zou zijn, zijne revanche te nemen. Hij moest zich echter natuurlijk aan de meerderheid onderwerpen.

{==216==} {>>pagina-aanduiding<<}

De boekjes werden dan door meester Peperkamp voor den dag gehaald, op de tafel uitgespreid, en den heer burgemeester aangeboden. Deze zag ze een voor een aandachtig in, maar, na dit met verscheiden meermalen gedaan te hebben, legde hij ze weder neder, keek de broeders aan, en zeide: Ja, dat is een zaak van gewigt, broeders, het onderwijs der jeugd! - Wat is 'er belangrijker dan dat! Maar, om nu met orde hierin te werk te gaan, zou men, dunkt mij, wel eerst die boekjes - dienen te lezen.
'Er was, geloof ik, niemand in de vergadering die niet volkomen overtuigd was van de juistheid van deze aanmerking; maar niemand vatte 'er het natuurlijke gevolg zoo vlug van als onze kapitein. Wel, vrienden, zeide hij, dan zullen wij 't van avond makkelijk hebben, en wij kunnen eens een ander onderwerp op touw zetten. Want lezen kunnen wij t' huis ook, en, om hier nu zamen stommetje te spelen, daar hebben wij waarachtig ook niet veel aan.
Zoo dat wij dan eigenlijk, merkte baas Hartman schamper lagchende aan, besloten hebben om iets te doen waartoe wij niet in staat zijn. Dat komt 'er van als men zoo van den hak op den tak springt. Ik blijf bij mijn gevoelen; eerst het een en dan het ander; anders komen wij 'er nooit. Met uw verlof, hervatte de heer de Lange, die misschien ook niet ongaarne eens eenen avond vacantie had, dit is een besluit waarop niet weder kan worden terug gekomen. Een van beide, de boekjes, of, zoo als de heer van Berkel te regt aanmerkte, prorogatie der vergadering. En wil zijn weledelgestrenge ons dan nog toelaten

{==217==} {>>pagina-aanduiding<<}

onze pijpen uit te rooken, dan zouden wij, bij voorbeeld, ieder een of twee dier werkjes kunnen medenemen, en naderhand, elk voor zich, daarvan rapport doen. - Wat het uitrooken aangaat, heer burgemeester, hernam de kapitein, gij moogt mijnentwege niet alleen uitrooken, maar wel een versche pijp 'er bij stoppen. Het was mij, om u de waarheid te zeggen, hier de laatste maal al te poesterig. Na zulk een bui, mogen wij ook wel eens uitblazen. We hebben toch nu ook al menig gangetje gedaan. Nu van daag eens rustdag gehouden. Wij zitten nu zoo pleizierig bij elkander.
Onder deze redenen, had meester Peperkamp een der boekjes genomen, hier en daar een vouwtje gelegd, en, zonder eens de laatste aanspraak van den kapitein gehoord te hebben, legde hij het werkje open voor zich neder, en het met zijne hand bedekkende, begon hij, als of 'er van niets anders questie was: Met uw welnemen, heer burgemeester, ik geloof dat wij zeer gevoegelijk nog dezen avond dienstbaar zouden kunnen maken aan het doel onzer bijeenkomst. Het was toch niet zonder reden dat ik, reeds bij het eerste ontwerp voor onze vergaderingen, het onderzoeken der thans meest gebruikelijke schoolboekjes voorsloeg. De kennis, door eenige ondervinding verkregen (het zij in alle nederigheid gezegd), stelt mij (vergeef mij mijne vrijpostigheid) in staat hierin der vergadering van nut te zijn, en te gelijker tijd voor mij zelven omtrent sommige bedenkingen tot meerder ruimte te komen. Het zal u bekend zijn dat onze overleden domine Wilbrink mij eenige nieuwe boekjes ten gebruike voor

{==218==} {>>pagina-aanduiding<<}

de school heeft aangeraden. Ik moet bekennen dat ik dezelve in eenvoudigheid des harte heb aangenomen, en ook gedeeltelijk gebruikt. Edoch, omtrent sommige derzelve is toch van tijd tot tijd eenig bezwaar bij mij opgerezen, en over hetzelve vooral wenschte ik het gevoelen der geachte broeders te vernemen.
Bij voorbeeld (ik zal hier maar eens een enkel staaltje geven, en daarnaar zal men gemakkelijk het overige kunnen beoordeelen), hier heb ik (op het boekje wijzende dat opengeslagen voor hem lag), hier heb ik Gezangen voor school- en huisselijk en gezelschappelijk gebruik. Daar komt een versje in voor, dat mij al dikwijls gehinderd heeft; het luidt aldus:

Aanminnige godsdienst, uit hooger gewesten 
Op aarde gedaald, om uw' zetel te vesten 
In 't hart van den mensch, als het rein is en goed. 


Bah! riep de timmerman uit, zoo als hij die woorden hoorde, wat is dat voor tuig, meester, En laat gij dat de kinderen zingen?
De chirurgijn, schoon anders nog al niet van de domsten, zag den man met verbazig aan. De beide ouderlingen, dit was duidelijk, vatten 'er het fijne ook nog niet volkomen van, terwijl de kapitein, die 'er niets van begreep, en niet gewoon was zijn gevoelen te verbergen, ongeduldig vroeg: Wel nu, wat mankeert 'er dan aan, is de godsdienst niet aanminnig, komt de godsdienst niet uit den hemel.... Met uw verlof, kapitein, antwoordde hem meester Peperkamp, dat is hier de voornaamste zwarigheid niet, maar dat hart van den mensch - rein en goed! Welk hart, welk menschenhart, is rein en goed? Zijn wij niet

{==219==} {>>pagina-aanduiding<<}

alle verdoemelijke zondaren? Zijn wij niet alle in zonden ontvangen en geboren, en alzoo verdorven dat wij ganschelijk onbekwaam zijn tot eenigen goede, en geneigd tot allen kwade? En waar woû dan dat reine en goede hart van daan komen? - Precies, meester, viel Hartman weder in, smijt me dat ding maar vast op het vuur!
De kapitein, die, bij de eerste woorden van den meester, zich zijn' catechismus herinnerde, en buitendien misschien liever niet weêr met baas Hartman aanlegde, was niet ontevrede dat hij door den burgemeester als 't ware van de noodzakelijkheid ontheven werd om te antwoorden. De burgemeester namelijk, misschien een weinig geërgerd door den magistralen toon, dien de timmerman nu reeds meermalen in zijne tegenwoordigheid had aangenomen, zeide niet zonder eenige geraaktheid: Zonder eenigermate te prejudicieren omtrent het gevoelen door baas Hartman uitgebragt, zoude men toch, dunkt mij, alvorens eenig vonnis te vellen, wel in de eerste plaats elk der leden van deze vergadering in de gelegenheid kunnen stellen om zijne denkbeelden over het voorstel van meester Peperkamp te uiten. Althans komt het mij voor dat hier de stem van baas Hartman wel niet alleen concluderende kan geacht worden.
Gelooft gij dan niet, mijnheer de burgemeester, vroeg de baas, dat Adam hem zelven willens der zonde onderworpen heeft, en overzulks den dood en der vervloekinge, het oor biedende den woorde des duivels?
Het is hier de vraag niet, baas, hervatte de burgemeester, wat ik geloof. Ik heb, meen ik, reeds

{==220==} {>>pagina-aanduiding<<}

gezegd: zonder eenigermate te prejudicieren. (Hij had het gezegd, dat is waar, maar vergeten te vragen of baas Hartman wist wat het was.) Ik wenschte alleen, dus besloot hij, dat elk vrijheid had zijn gevoelen te zeggen: - En hierop zich met deftigheid tot den ouderling van den Empel wendende, zeide hij: Wat dunkt u, broeder, van de door meester Peperkamp voorgelezene woorden? - Wat mij dunkt, antwoordde de ouderling, terwijl hij schuins naar den inwendig brommenden timmerman keek, ik zou zeggen, mijnheer de burgemeester, dat de meester en baas Hartman de zaak aan het regte eind hebben. - Ik ook, voegde 'er Rietveld schielijk bij, zeker niet verlangende zich met den formidabelen timmerman te meten. - En gij, heer diaken? vroeg nu de burgemeester, niet weinig te vrede dat hij de parlementaire vormen zoo schielijk en zoo fiks had weten te doen eerbiedigen. - Ik moet bekennen, antwoordde de chirurgijn, dat ik, toen ik die woorden hoorde, niet regt begreep waarom ze niet deugden. Ik vond ze nog al lief en gevoelig. Maar 't zal wel zoo wezen als de baas zegt. Evenwel, 'er staat niet dat het hart rein en goed is: 'er wordt alleen gezegd als het rein is en goed. - Als, als, viel hier de onverbiddelijke timmerman weder in, ja, als, maar wanneer?...
Met uw verlof, baas, hervatte de burgemeester, die nu besloten had dien lastigen baas voor eens en voor al op zijn plaats te zetten, met uw verlof; ieder zijn gevoelen, en ieder op zijn beurt. De heer van Berkel scheen 't ook niet volkomen met u eens te zijn, met deze woorden den kapitein aanziende. - Ik, voor mij, ant-
{==221==} {>>pagina-aanduiding<<}
woordde de kapitein, terwijl hij opstond, en zijn pijp uitklopte, ik heb van den beginne af aan reeds gezegd dat ik eigenlijk verzoek buiten de questieën te blijven, en ik heb den vorigen keer gezien, dat dit ook vrij wat beter is. Ik heb mijn' catechismus geleerd, en mijn belijdenis gedaan, maar voor mij zelven: wat anderen voor versjes maken, gaat mij niet aan. Ik commandeer niet waar ik niets te zeggen heb. - Het doet mij leed, hernam de burgemeester, dat gij 't zoo zwaar opneemt. Met zijn gevoelen te zeggen, is men niet bedorven. Evenwel, wij moeten uwe redenen eerbiedigen. En, zal ik dan ook mijn gevoelen uiten, dan kan ik niet anders dan de bedenking, door meester Peperkamp geöpperd, billijken. Het woordeke als (dat ik dit den heer diaken doe opmerken) heeft hier niet die beteekenis, welke zijn edele 'er aan toeschrijft. Immers het is duidelijk dat de dichter het in 't geheel niet voor iets vreemds houdt, dat het hart des menschen rein is en goed; hij onderstelt, dat ziet men klaar, dat 'er vele zulke reine en goede harten zijn. Ik wil nu niet eens vragen of dat woord godsdienst hier wel gepast is. Wat toch is het eigenlijk, dat ons Jezus Christus, met alle zijne verdiensten, doet omhelzen? Het geloof, alleen het opregt geloof, dat de H. Geest in onze harten werkt. Ik weet het niet, voegde hij 'er fijn glimlagchende bij, maar die godsdienst, daar zoo van den hemel nederdalende, doet mij denken aan Raphaël in den Gijsbrecht van Amstel. - Dat is nog een herinnering uit de dagen van olim, burgemeester, riep hier de kapitein, die niets liever wenschte dan eene andere wending aan het gesprek te geven, en wien 't gron-
{==222==} {>>pagina-aanduiding<<}
dig speet dat de meester zijn voorstel, om van avond eens uit te blazen, zoo gedwarsboomd had. - Wij hebben dien Raphaël wel eens zamen naar beneden zien komen. Ik herinner 't mij zeer goed. En dan - Chloris en Roosje ... Maar, mijn lieve kapitein, antwoordde de burgemeester, gansch verstoord over dien onhebbelijken inval, hoe komt dat nu hier bij te pas? - Nu, nu, hernam de welmeenende zeerob, neem niet kwalijk; de zaak is nu toch afgedaan. Reine en goede harten daar willen wij niets mede te maken hebben. En nu, vrienden, nu, zoo als ik straks zeide, eens over een' anderen boeg.... Met uw verlof, heer kapitein, hernam de schoolmeester, mij dunkt het gaat met de vraagboekjes beter dan met de artikelen. Ik zie met genoegen dat de vergadering in mijne gevoelens deelt. Zoo zou ik ook nog zeer gaarne weten of men het ook niet met mij eens is dat deze woorden, welke men in een ander boekje van Ds. Wilbrink vindt, zouden verdienen afgekeurd te worden. Hier lees ik (hij nam een ander boekje op): ‘Streef uw leven door naar volmaking!’ Wat beteekent dit? Is het niet of men tot den blinde zeide: Tracht te zien, of tot den lamme: Poog te loopen. Tot den onmagtigen zondaar, die niets vermag dan door Christus, die hem kracht geeft, te zeggen: Streef naar volmaking! Welk een onzin!...
Maar op die manier, zeide de diaken, die nog eenigzins verstoord was dat zijne fijne onderscheiding omtrent dat als zoo weinig geluk gehad had, komt 'er van de boekjes niets te regt. Met uw verlof, antwoordde meester Peperkamp, zoo erg

{==223==} {>>pagina-aanduiding<<}

is 't nu nog niet. Wij hebben hier het besluit van 2 Januarij 1842 in ons voordeel, en wij kunnen gerustelijk hetgeen ons daarin wordt voorgeschreven navolgen. Te weten, bij dit besluit is bepaald dat, ingeval het geheele boek niet wordt afgekeurd, de plaatsen, op welke men bedenkingen heeft, onleesbaar zullen gemaakt worden. - Maar, vroeg de diaken, als 'er dan bij ongeluk eens kinderen op school komen met nieuwe exemplaren van hetzelfde boekje? - Nu, antwoordde de meester, inkt hebben we nog genoeg. - Heden nog toe, riep thans eensklaps de ouderling van den Empel uit, die anders zich wel het minste deed hooren, maar dien dit lumineuse idee van het besluit van 2 Januarij scheen te treffen, - dat konden ze waarlijk nooit mooijer bedacht hebben. Dan schrappen we naar volmaking maar uit. - Precies, hervatte de diaken, en dan staat 'er Streef uw geheele leven door. Nu, dat zullen alle menschen wel doen. Ja maar, hervatte de schoolmonarch, men mag ook voor het afgekeurde woord een ander verzinnen. - En 'er dat, in alle exemplaren bijschrijven of opplakken? vroeg de chirurgijn, dat is waarlijk zeer aardig bedacht.
Hoe hebben we 't nu met ulieden, voegde kapitein van Berkel 'er luidkeels lagchende tusschen, wie houdt hier den ander voor 't lapje, meester Peperkamp meester Martens, of meester Martens meester Peperkamp? Kijk, dat kan ik nu zelfs begrijpen, die van logboeken meer weet dan van schoolboeken, dat, in onze verlichte tijden, en nu 'er honderden exemplaren van een werk bestaan, het gouvernement niet zoo gek zal wezen van te meenen dat het kwaad, dat door

{==224==} {>>pagina-aanduiding<<}

het een of ander woord in een boek zou kunnen gedaan worden, te verhelpen was met, in de exemplaren, die men op 't oogenblik voor handen had, dat woord uit te schrappen, of 'er wat bij te krabbelen. - Gij moogt het gek vinden of niet, kapitein, hernam de meester een weinig gebelgd, maar hetgeen ik u zeg is waarheid. Als ik het besluit hier had, zou ik 't u kunnen laten lezen. - Nu, dan heeft het gouvernement de schoolmeesters bij den neus, hernam de kapitein. Doch, voegde hij 'er bij, eensklaps zijn pijp neêrleggende, en zijne hand aan 't voorhoofd brengende, daar had ik het waarachtig haast vergeten, en ik heb het dien goeden Labarius toch op handslag beloofd. Ja, vrienden, nu wij dan toch van avond over dien schoolkraam handelen moeten, heb ik aan u een vriendelijk verzoek van den heer pastoor. Pastoor Labarius heeft mij gezegd dat hij op hooger order de boekjes, waaruit de kinderen geleerd worden, moet opvragen, om te zien of 'er ook iets tegen zijn leer in stond. Dat konden we nu met een wel eens even voor hem nazien. Gelukkig dat ik 'er om denk.
De oude dichters verhalen van den indruk, dien het hoofd van Medusa maakte op allen, die het aanschouwden. Niet sterker, niet oogenblikkelijker kan die geweest zijn, dan de uitwerking welke deze woorden van den kapitein bij de aanwezigen te weeg bragt, eene uitwerking die elk een, die 'er getuige van geweest ware, des te meer in het oog zou gevallen zijn, door de merkbaar onverschillige wijze op welke de kapitein die vreesse-
{==225==} {>>pagina-aanduiding<<}
lijke woorden uitsprak. De burgemeester, die zich juist schrap gezet had om het gouvernement te verdedigen tegen de aanmerking van den kapitein, vergat het gansche besluit, en staarde den man met een gelaat aan, waar de verbazing en de schrik op te lezen stonden. Hartman kreeg een' schok of hij geëlectriseerd werd. Van den Empel vergat het glas, dat hij juist opgenomen had, aan zijn' mond te brengen, Rietveld het zijne, dat hij uit had, op tafel te zetten; de diaken alleen had besef genoeg om iets te zeggen, maar een der woorden, die hij gebruikte, bewees genoeg dat hij vergat waar hij was, en dat ook hij dus den onweêrstaanbaren invloed gevoelde van de ontzettende aankondiging des kapiteins.
Deze goede man zelf was niet minder verbaasd over het effect dat hij maakte, dan zijne toehoorders waren over hetgeen hij gezegd had. - Ik mag verd.... (hij gebruikte hier juist hetzelfde woord dat den diaken ontsnapt was) zijn, als ik weet wat jelui mankeert. Wat steekt daar nu in? Is dat zoo'n vreesselijke moeite, als men toch aan 't werk is, voor een goed vriend een handje meê uit te steken. Ik heb, aan boord, als jongen niet alleen, maar toen ik al heel wat jaren varens had, zoo dikwijls voor een ander naar boven geënterd, of een slaand zeil gevangen. Ieder moet zijn eigen zaken doen, dat is waar, zonder dat geen orde: maar die orde wordt niet gestoord met elkander eens een' vriendelijken dienst te bewijzen. Ik herinner me nog dat ik een' kwa jongen eens ouderwetsch op zijn ooren gepeuterd heb, om dat hij voor een ander, die zich bezeerd had, wei-
{==226==} {>>pagina-aanduiding<<}
gerde een eind touw op te schieten, alleen omdat de stuurman het dezen gelast had. Kom, kom, mannen, nu is 't mijn beurt weêr, merk ik, om een woordje meê te praten. De fijne puntjes moet gijlieden 'er maar uit zoeken; maar, is het met wat meerder moeite of wat langer werk te doen (werk waar ik bij kan), dan ben ik uw man. Elk paar handen meer aan het braadspil is altijd weêr zooveel gewonnen.
Ja, ware het met werk of moeite te doen, kapitein, zeide nu de burgemeester, die een weinig op zijn verhaal gekomen was, voorwaar wij zouden niet zoo ontsteld geweest zijn over uwe zoo geheel onverwachte aankondiging. Het werk zal de pastoor zelf wel dienen te verrigten, als het 'er wezenlijk op gezet is; doch 'er schuilt meer achter, latet anguis sub herbâ, kapitein, 'er schuilt een adder onder het gras. - Wat dat aangaat, wees gerust, hervatte schielijk de kapitein. De pastoor is een goede slokkert. Hij meent 'er niets meê. Integendeel, hij was 'er zelf bitter meê verlegen; en dat was juist de reden waarom hij 't mij opdroeg. - Ik wil 't gaarne gelooven, kapitein, maar de pastoor heeft het ook niet verzonnen. Op hooger orde, zegt gij zelf, moet hij de boekjes onderzoeken. Op hooger orde, weet gij wel wat dat inhoudt?
Ja, kapitein, viel hier de timmerman in, de pastoor spreekt zoo niet uit zich zelven: hij spreekt de woorden van die het hem gezegd hebben. - De kerk is in gevaar! zuchtte van den Empel. - Die Roomschen, die Roomschen! riep Rietveld, terwijl hij zijn glas bij hield, om door een' hartigen dronk

{==227==} {>>pagina-aanduiding<<}

zijn ontsteld gemoed eenigzins tot bedaren te brengen. - 't Ziet 'er gek uit, mompelde de diaken, terwijl hij met een: Met uw permissie, kapitein, Rietveld en zich zelven inschonk.
Wel, mannen, hervatte de kapitein, als 't 'er dan zoo boos uitziet (hoewel ik 'er het fijne nog niet van vat), dan moet, zou ik zeggen, ons orakel maar weêr op de proppen. Die zal 'er ons wel weêr uit boegseren. Wat dunkt u? vervolgde hij de hand aan het schelkoord slaande. - Ik zie niet, antwoordde de burgemeester, dat mijn zoon hier eenig nut kan doen. De zaak ligt 'er toe, en wij zullen moeten afwachten welke aanmerkingen 'er door den geestelijke op de boekjes gemaakt worden.
Meester Peperkamp, die zich tot op dit oogenblik nog in 't geheel niet over de zaak had uitgelaten, maar, als door eene instinctmatige beweging, gelijk een hen hare kiekens, al zijne boekjes bij elkander gepakt had, als wilde hij ze voor de roofgierige blikken van de roomsche curie verbergen, meester Peperkamp opende nu zijnen mond, en zeide: Ik zou het toch, onder verbetering, niet ondienstig oordeelen den heer student met de zaak bekend te maken.
Accoord, meester, riep de kapitein. De schel klonk met langen weêrgalm door den gang, en niet lang daarna zag men, ten gevolge van de gegevene bevelen, den jongen de Lange binnentreden. Op het eerste vernemen van de schrikbarende tijding, was Willem bijna niet minder onthutst dan de overigen, maar de overtuiging dat al deze menschen, tot zijn eigen vader toe, van hem alleen licht en troost

{==228==} {>>pagina-aanduiding<<}

verwachtten, stelde hem in staat, schoon niet zonder inspanning, zijne aandoeningen te overmeesteren, en door een zoo veel mogelijk kalm gelaat de hoop in de verslagene harten te doen herleven. Een zeer geschikt middel daartoe, en tevens om tijd te winnen voor het geven van zijn advijs, was het opnemen en doorbladeren der boekjes, om, zoo hij zeide, te zien of de pastoor 'er wel eens veel in zou vinden, waarop hij aanmerking zou kunnen maken. Eenige plaatsen met potlood aangehaald hebbende, legde hij de boekjes, waarin hij dit gedaan had, ter zijde, en schoof de overige meester Peperkamp toe, zeggende: Deze kunt gij gerust laten zien, meester, die ken ik, en ik zou mij zeer bedriegen, indien daarin maar het geringste voorkwam, waarop een roomsch geestelijke eenige aanmerking zou kunnen maken. Maar, ook dan wanneer 'er aanmerkingen gemaakt wierden, komen 'er nog, volgens het koninklijke besluit, zoo vele personen aan te pas, dat het al zeer vreemd zou zijn, indien die alle het eens waren. Kunnen meester en pastoor het zamen vinden, dan is de zaak schielijk afgedaan; maar, stel eens dat de pastoor een boekje afkeurde dat de meester wilde houden, dan zou de heer Labarius zich moeten adresseren aan den schoolopziener of aan de plaatselijke schoolcommissie. En die commissie, al vond die de aanmerkingen gegrond, mag het boek wel schorsen, maar nog niet eens geheel verbieden, zonder de zaak nog weêr in handen gesteld te hebben van de provinciale commissie van onderwijs. In een woord, de gang van het werk is zeer ingewikkeld, en het kan

{==229==} {>>pagina-aanduiding<<}

een' geruimen tijd duren, eer zulk eene zaak beslist is.
Dat is waarachtig nog al slim overlegd, zeî de diaken. Zij zijn toch leep, die vrienden daar in den Haag. Ik begin nu te gelooven dat zij 'er dat uitschrappen ook maar bij verzonnen hebben, om de gansche zaak zoo wat in een zotskap te zetten, - Weet gij wel, meester Martens, vroeg hier de burgemeester zeer ernstig, dat gij spreekt van een koninklijk besluit! - Nu ja, hernam de chirurgijn, koninklijk, maar de koning zal het toch niet gemaakt hebben; dat laat hij immers zijn ministers doen? - Daar hebben we 't al weêr, riep de magistraat. Hier, waarachtig, hier, op Diepenbeek, ook al die verderfelijke onderscheiding van ministers en koning. Ik zou 'er wel voor bedanken koning te wezen in een land, waar al wat ik deed aan anderen wierd toegekend, waar ik zelfs niet eens een redevoering kon houden, of ze moest me door mijn ministers gesouffleerd worden. En nog minder zou ik minister willen zijn, als ik nooit eens achter den koning kon schuilen, of als ik die lastige dagbladschrijvers niet met den koningsnaam, als met een' bullebak, in bedwang kon houden. - Nu, hernam de diaken lagchend, wilt gij dan liever dat ik zeg dat de koning leep is, ik mag 't lijden: maar ik dacht, men kon nog beter eens een aanmerking maken op een' minister, dan op een zoo verheven mensch, als een koning is. - Maar, mijn lieve mijnheer Martens, waarom in 't geheel aanmerking gemaakt? Waartoe dient het? Zijn de regenten niet om te regeren, en de niet-regenten om te

{==230==} {>>pagina-aanduiding<<}

gehoorzamen? Ligt daar niet de wet, of het besluit, wat het zij, voor u? -
Als ik mij niet bedrieg, zeide hier de student, dan beginnen wij een weinig af te dwalen van ons onderwerp. Maar, daar wij nu toch zoo afgeweken zijn, wil ik de vrijheid nemen 'er eene aanmerking bij te voegen, die, dunkt mij, in dit geval althans, zeer gevoegelijk de harmonie tusschen de uiteenloopende gevoelens zou kunnen herstellen. Koning of ministers, dit willen we nu daar laten: de aanmerking van Martens betrof het besluit, waarover wij thans handelen, hij noemde het leep, maar zet daarvoor voorzigtig, schrander, wel uitgedacht, en ik ben verzekerd dat niemand 'er iets tegen zal hebben. En wat kan nu voorzigtiger, bedachtzamer, wijzer zijn, dan hetgeen het gouvernement in deze zaak, zoo als in zoo vele andere, gedaan heeft. Zonder eenige eigenzinnigheid, tracht het altijd elk der partijen zoo veel mogelijk genoegen te geven, hier wat te geven, daar wat te nemen, soms ook wel eens zulke verordeningen te maken, die beide schijnen te bevredigen, maar die eigenlijk niets beteekenen. Zoo nu ook. De Roomschgezinden verlangen vrijheid van onderwijs. Wij verlangen het even sterk. Ons daarin te wille te zijn, dat zouden, ik vertrouw het van den koning en van zijne ministers beide, dat zouden zij gaarne, in weêrwil van het geschreeuw der tegenpartij, die, hoe liberaal ook in alle andere dingen, in het onderwijs juist de gehoorzaamheid aan het gouvernement voorstaat (men begrijpt wel waarom); maar, deed men dit, dan gaf men ook de handen vrij

{==231==} {>>pagina-aanduiding<<}

aan de Roomschgezinden. 'Er was hier geen keuze. Het is, in alle geval, nog beter dat wij beide eenigzins teleurgesteld worden, dan dat de Roomschen geheel hun' zin krijgen. En wat kon men nu beter doen dan het beginsel erkennen, zelfs een bevel geven dat schijnbaar het beginsel huldigt, maar dit bevel zoo inwikkelen, en de uitvoering daarvan zoo omslagtig maken, dat men 'er niet dan in zeer enkele zeldzame gevallen iets meê zou kunnen uitrigten. Als dat geen wijsheid is, dan weet ik het niet. -
Begrepen, Willem, zeide de kapitein, dat noemen wij modderen; ook wel schipperen, en het gansche besluit is eigenlijk niet veel meer dan een wassen neus.
Op deze woorden, die echter zonder eenige de minste malice, en gansch trouwhartig, werden uitgesproken, zette de burgemeester zulke vervaarlijke oogen op, dat Willem, die zijn' vader kende, en voor eene uitbarsting vreesde, schielijk een der met potlood geteekende boekjes opnam, en, zonder den kapitein te antwoorden, zeide: Bij voorbeeld, hier in dit werkje van Wester: Overzigt van de voornaamste oude en latere volken of landen van den aardbol, leest men, bij het vermelden van de aanleiding tot de laatste belgische revolutie: ‘Langzamerhand wekten de grooten en de geestelijken bij het algemeen een' afkeer tegen onze regering, en zelfs tegen de Protestanten.’ Deze plaats zal zeker door den pastoor worden aangehaald. Hij zal het aanstootelijk vinden dat de roomsche geestelijkheid aldus beschuldigd wordt van poging tot oproer. Maar hoeveel is daar nu nog niet voor en over te zeggen. Be-
{==232==} {>>pagina-aanduiding<<}
teekent dit dat alle roomsche geestelijken oproermakers zijn; bewijst het iets tegen de roomsche kerk als zoodanig? en wat men meer zou kunnen aanvoeren. Laat daar nu eens schoolmeester, schoolopziener, schoolcommissie, plaatselijke, en provinciale, hun oordeel over vellen; gij begrijpt wat dat in heeft.
Overzigt van de voornaamste oude en latere volken, herhaalde de kapitein, terwijl hij schielijk een stuk papier genomen had, en die woorden opschreef, pagina hoeveel, Willem?
Pagina 124, antwoordde deze, maar waartoe, kapitein?.
Wel, ik heb den pastoor immers beloofd de boekjes met een voor hem na te kijken!
Hier kon Willem, in weêrwil van den eerbied, dien hij altijd zijnen aanstaanden behuwdvader bewees, niet nalaten van hard op te lagchen, terwijl de andere vrienden gedeeltelijk meê instemden, gedeeltelijk den kapitein vol verbazing aanstaarden. - Gij zult toch, zeide de burgemeester, zelf hem de plaatsen niet gaan aanwijzen, mijn lieve kapitein? Laat hij ze zelf zoeken, als hij dan order heeft.
Och, antwoordde de waardige zeerob, met het goedhartigste gezigt van de wereld, hij zou ze zeker niet vinden. Hij is niet grif in die dingen. - Des te beter, hernam de burgemeester. - Ja maar, ik heb het hem beloofd. Als gij eens gezien hadt hoe hij aan lager wal zat. Hij keek als een jongen, wien in de mars of op de ra de muts van den kop waait.
Des te beter, herhaalde de burgemeester.

{==233==} {>>pagina-aanduiding<<}

Ik weet 'er wat op, zeide nu de diaken, die langzamerhand smaak in deze debatten begon te krijgen, en wiens blijkbaar niet verachtelijke aanleg zich meer en meer begon te ontwikkelen, - zeg hem dat hij 'er gerust op kan wezen, dat wij alle leelijke plaatsen en kwade namen zullen uitschrappen, of 'er papiertjes op plakken.
'Er zijn 'er, zeide Willem, zoo verscheiden, vooral (dat begrijpt zich) in de vaderlandsche geschiedenis, waar over den opstand tegen Philips II gehandeld wordt; maar zoo zijn 'er ook plaatsen die wij zelve liever niet lazen. Hier, in dit schoolboek van Wester, over de Geschiedenis van het Vaderland, vraagt, bij voorbeeld, Hendrik: ‘Ik begrijp nog niet hoe die godsdienstgeschillen zoo verre konden loopen,’ en daarop antwoordt de Vader: ‘Weet gij dan niet dat verschil hebbende partijen zich vaak door kwaadaardige driften laten besturen?’ - Wat behoeft men daaraan te herinneren? Wij weten wel welke partij de kwaadaardigste was. Maar waartoe van die kwaadaardigheid gesproken? - Men zou dus, zeide meester Peperkamp, de woorden door kwaadaardige driften, kunnen onleesbaar maken? Dezelve zijn indedaad aanstootelijk. Schielijk nam nu de chirurgijn-diaken het boekje, en zeide: Weet gij wel, meester, wat 'er dan staan zou: Weet gij dan niet dat verschil hebbende partijen zich vaak laten besturen! Zou dit wel volkomen overeenkomstig zijn met de bedoeling van den schrijver?
Wel, Martens, riep hier de kapitein, gij begint een heele schriftgeleerde te worden, vriend. Mij dunkt, wij moesten u maar met Willem committeren

{==234==} {>>pagina-aanduiding<<}

om die boekjes eens te zamen op uw gemak te doorsnuffelen. Ik zie ten minste wel zoo veel dat wij 'er van avond niet meê klaar komen. Kom, Willem, smijt me nu dien heelen winkel maar in een' hoek, en zeg mij eens wat gij drinken wilt. - Wij hebben? 't van avond met onzen gewonen la Rose gedaan, maar hier heb ik nog een paar flesschen extra. Die hadden ze al eer gehad, als zij mijn voorstel gevolgd hadden, om nu dezen avond eens vacantie te nemen. In plaats van vacantie hebben we hard gewerkt. Dus nu basta, dunkt me. Burgemeester, uw gezondheid! Met deze woorden schoof de kapitein den edel achtbaren heer een glas toe, waarin de inhoud een zeer goed voorkomen had, en, na het zijne geledigd te hebben begon hij zeer omstandig te verhalen, hoe bij hem aan boord de ziekentrooster de matrozen catechiseerde, zonder ooit een enkel boekje daarbij te gebruiken, een verhaal, dat, gevoegd bij de twee flesschen extra, het nog kort te voren zoo verslagen gezelschap in eene ongewoon vrolijke luim bragt, en ten gevolge had dat men, tot grooten schrik van van den Empel, eerst scheidde nadat het klokje van gehoorzaamheid reeds lang geslagen had.




{==235==} {>>pagina-aanduiding<<}

Zestiende hoofdstuk.


Hoe kapitein van Berkel en meester Peperkamp de censuur uitoefenen over de schoolboekjes, ten gevalle van den pastoor. Nieuwe hevige beroering der vergadering, en wel ter oorzake van de Erfzonde. De kapitein ontdekt hoe de formulieren van eenigheid in de wereld gekomen zijn, en wordt nu geheel onhandelbaar.

Het einde der zomervacantie begon te naderen, en Willem maakte zich, schoon met een bezwaard hart, gereed het voor hem zoo veel bevattend Diepenbeek te verlaten, en tot zijne theologische Muzen weder te keeren. Voor dat hij vertrok, werd hij echter nog in de gelegenheid gesteld den afloop van de zaak met de boekjes, zoowel als eene der merkwaardigste zittingen der kerkvergadering, bij te wonen.
De zaak der boekjes werd beslist door eenen zeer vernuftigen inval van onzen braven kapitein. Wij hebben gezien hoe ijverig hij was om aan de belofte, door hem den pastoor gedaan, te voldoen, en men begrijpt ligtelyk hoe zeer het hem

{==236==} {>>pagina-aanduiding<<}

grieven moest dat hij niet meer voor hem had knnnen magtig worden dan die eene pagina 124. De teleurstelling van den pastoor, die zeer zigtbaar was, deed hem zoo aan, dat hij zelf, op zekeren woensdag namiddag, toen hij berekenen kon dat de meester vrij af had, hem ging bezoeken, om te beproeven of hij ook nog bij hem eenige andere plaatsen voor den pastoor zou kunnen opdiepen. Gelukkig vond hij den eerzamen Peperkamp, te midden van zijne bibliotheek in duodecimo, hard bezig met streepjes zetten en vouwtjes leggen, hetgeen den kapitein overtuigde dat de zaak meester zeer ernstig voorkwam, en hem op het denkbeeld bragt om den indruk, dien zij gemaakt had, ten voordeele van zijnen vriend aan te wenden.
Op slimmer manier dan men het anders van den man, gewoon regt door zee te gaan, verwachten zou, stelde hij den meester de bezwaren, die aan dit onderzoek zouden verbonden zijn, zoo levendig voor, dat deze, wien de schrik toch reeds om 't hart geslagen was, uitriep: Ik weet 'er niet beter op, dan zelf de plaatsen, waar die Roomschen aanmerking op zouden kunnen maken, uit te schrappen, dan ben ik 'er in eens af. Hier, bij voorbeeld, terwijl hij een der boekjes opnam: De jeugdige vrienden van ons Vaderland enz. door R.G. Rijkens, p. 33. ‘Deze kerkhervormers noemde men Protestanten; zij weken van de Roomsche godsdienst af.’ Daar zal de pastoor zeker op vallen; ik schrap dus eenvoudig van de roomsche godsdienst uit, en laat het dus in 't midden - zij weken af. Mooi! Maar wacht, daar vind ik nog wat: ‘Dit verbitterde

{==237==} {>>pagina-aanduiding<<}

Karel (die Roomsch was) zoodanig, dat hij zulks met geweld wilde beletten’ - die Roomsch was ook uit Wat behoeft men dat den menschen aan den neus te hangen. - Dat is waar, zeide de kapitein. Wie weet ook zoo precies van welke religie die Karel was.
Al weêr wat, vervolgde de meester: ‘Hij liet strenge plakaten afkondigen, tegen de vrijheid van de protestantsche godsdienst,’ - van de protestantsche godsdienst uitgeschrapt. - Laat eens zien. ô Hemel, waar moet dat heen! - p. 37. ‘Dag op dag werd 'er gemoord. - Velen werden geradbraakt, verbrand, en zelfs gevierendeeld. Men haalde de lijken uit hunne stille graven, hing die aan galgen of verbrandde dezelve.’ Dat gaat onmogelijk! Wat zal hij daar niet op te zeggen hebben!
Mij dunkt, zeide de kapitein, als gij 't eens, een weinig verzachtte. Bij voorbeeld, als gij ze alleen liet verbranden, en het radbraken en vierendeelen maar uitschraptet, dat helpt toch al weêr wat. Men haalde de lijken uit hunne graven: dat is genoeg. Stille uitgeschrapt, dan is 't niet zoo akelig.
Ja, mijn lieve kapitein, ik zie 't al, dat zal mij inkt kosten, dat boekje van Rijkens. 't Best was maar, die blaadjes te beplakken. Dan kan men dezelve in 't geheel niet meer lezen. Ik heb geenen tijd, en ook de lust ontbreekt mij, om dezelve alle woordje voor woordje te gaan na lezen.
Hoor eens, zeide de kapitein, terwijl hij zijne hand vertrouwelijk op des schoolmonarchs schouder

{==238==} {>>pagina-aanduiding<<}

legde, weet gij wat, meester; ik heb nu de gansche zaak al gevat: al wat Roomsch is, schrappen we weg; en dat is dood gemakkelijk, want ik zie daar, die, woorden zijn cursijf gedrukt. Dat is met een' opslag van het oog te zien. Hier, bij voorbeeld: ‘De huwelijken der Hervormden met Roomschen werden vernietigd’ - dus: De huwelijken der Hervormden werden vernietigd. Dat gaat best. Geef mij 't boekske maar meê, ik zal 't voor u wel doen; ik heb toch tijd genoeg, en gij zit altijd met die jongens.
Ik hoop niet dat de lezer denken zal dat dit een streek was van onzen eerlijken kapitein. Dat hij niet ongaarne dit boekje zou in handen gehad hebben, omdat hij nu juist vernomen had welke plaatsen daarin sujet à caution waren, zouden wij niet durven verzeren: maar wij staan 'er voor in, dat de man op dat oogenblik alleen door zijn goed hart gedreven werd. Zoo als hij den pastoor had willen helpen, zoo verlangde hij nu niets liever dan den schoolmeester het werk te verligten. Dat deze, ook zonder eenigen argwaan te koesteren, maar alleen omdar hij meende reden te hebben om aan het critisch vermogen van den hulpvaardigen kapitein te twijfelen, hem vriendelijk bedankte, zal men zeker gemakkelijk bergrijpen; en de kapitein, die, hoe hulpvaardig ook, niemand zijne weldaden opdrong, ging zeer te vrede naar huis, daar hij nu ten minste eenigen voorraad voor een gesprek met zijn' vriend Labarius had opgedaan.
Hoe 't verder met de boekjes van Peperkamp gegaan is, zou ik niet stellig durven zeggen. Om-
{==239==} {>>pagina-aanduiding<<}
dat ik 'er niets van vernomen heb, zou ik haast denken dat de zaak gesust is, en wel te meer, omdat, in den Kerkbode, meen ik, nog al met veel beweging van die zoogenaamde hooge order, aan de pastoors gegeven, is gewaagd geworden, zoodat het mij niet onwaarschijnlijk voorkomt dat men, volgens de loffelijke gematigdheid door de bestuurders der roomsch-catholijke kerk steeds in acht genomen, ziende dat de maatregel nog wat ontijdig was, en in de hoop op eene betere gelegenheid, de zaak voorshands zal hebben laten rusten. Op des kapiteins onderhoud daarover met den pastoor komen wij nog terug.
Maar wie niet rustten, dat waren de ijverige leden onzer kerkvergadering, of, nederiger gezegd, van het leesgezelschap. Zij hadden reeds weder verscheiden vergaderingen gehad, en daarin, steeds getrouw aan hunnen leidsman, de hoofdstukken over de Schepping, de Voorzienigheid enz. in Hellenbroek afgehandeld; dat is, zij waren voorgelezen, en, daar niemand het woord vroeg, werd het 'er voor gehouden dat allen aandachtig hadden toegeluisterd, en ook niets op het gehoorde hadden aan te merken. In hoe verre die conclusie juist was, zullen wij nu daar laten.
Men was nu genaderd tot het negende hoofdstuk, 't welk handelt over Adams val en de Erfzonde. Adams val passeerde ook ongemoeid. 'Er viel niets over voor, dan dat, toen meester Peperkamp, met veel deftigheid, zoo als gewoonlijk, de tiende vraag oplas: Wat gevolgen had die zonde voor Adam en Eva? en daarop het antwoord: 1o Het

{==240==} {>>pagina-aanduiding<<}

eerliezen van Gods beeld. 2o. Het gevoelen dat zij naakt waren enz., de chirurgijn-diaken niet kon nalaten te glimlagchen, 't welk baas Hartman aanleiding gaf hem te vragen waarom hij lachte, eene vraag die hij voorzigtig beantwoordde met te zeggen: Niets, eene invallende gedachte! En, hoewel door dit antwoord baas Hartman nog niet volkomen bekend werd met de oorzaak naar welke hij gevraagd had, zoo werd gelukkig alle verdere discussie afgebroken door de doordringende dreunstem van Peperkamp, die alweêr aan de tweede afdeeling, de Erfzonde, begon.
Maar naauwelijks was hij hiermede begonnen: Raakt Adams zonde ons ook? Ja, zij wordt ons toegerekend, of de ouderling Rietveld, die al meer eens eene wonderlijke aanmerking gemaakt had, legde, met de woorden: Dat 's raar! zijn pijp neder, en schoof naderbij, steeds een bewijs dat de zaak hem belang inboezemde. En, toen nu op de vraag: Waarom? het antwoord luidde: Omdat Adam het hoofd des verbonds was, en daarin aangemerkt werd als representerende alle zijne nakomelingen, toen ontsnapte den goeden man een ander woord, dat de verontwaardiging van Hartman en het medelijden van Peperkamp in de hoogste mate gaande maakte. Hij zeî namelijk: Wat belief je? - De meester, denkende dat hij het gelezene niet verstaan had, herhaalde de woorden wat harder. Maar de ouderling, die even goed nog eens Wat belief je had kunnen zeggen, vroeg nu, met de verbazing op het gelaat: Staat 'er dat wezenlijk, meester? - Wel, mijn lieve man, antwoordde nu de meester, zou een

{==241==} {>>pagina-aanduiding<<}

van de grondwaarheden van onzen gereformeerden godsdienst, ja van het geheele Christendom, mag men wel zeggen, niet in Hellenbroek staan? Immers, zij die leeren dat men niet zeggen mag dat de erfzonde in haar zelve genoegzaam zij om 't gansche menschelijk geslacht te verdoemen, of om tijdelijke en eeuwige straffen te verdienen, zij die dit leeren worden door de dordtsche Synode voor dwaalleeraren verklaard. - Kan zijn, antwoordde de ouderling, maar ik vind het toch, neem mij niet kwalijk, al heel wonderlijk dat mij de zonden zouden worden toegerekend van iemand, die zoo vele duizenden jaren dood is, en wien ik volstrekt geen commissie gegeven heb om voor mij, te zondigen. - 't Is wel mogelijk dat gij het wonderlijk vindt, antwoordde de meester, maar daarom is het niet minder zoo als ik u daar voorgelezen heb. -
Wat zegt gij 'er van, kapitein? vroeg de ouderling, die te regt begreep dat hij hier den meesten steun zou vinden. Maar baas Hartman, die dit ook begreep, viel 'er schielijk tusschen in, met te zeggen: Ja, wat de kapitein zegt, dat zal hier, denk ik, wel niet veel afdoen - met verlof - voegde hij 'er schielijk bij, zeker bedenkende dat deze, in zijn oog wel is waar onbetwistbare, waarheid toch, zoo raauwelijk uitgebragt, misschien eenige tegenspraak zou vinden. Dat hij zich niet vergist had, bewees het antwoord dat hij erlangde: Verpligt, baas, zeide de kapitein, maar weet gij wat ik u zou raden: maak gij eens een kort uittreksel uit uwen Hellenbroek, en kom ons dat dan eens voorlezen, terwijl ik de vrienden op een' kalfskop zal

{==242==} {>>pagina-aanduiding<<}

tracteren, dan hebben we alle zeker zooveel met onze monden te doen, dat we u niet zullen in de rede vallen.
Willem, die dezen avond tegenwoordig was, eene explosie vreezende, begon nu, op de manier zoo als hij dat vroeger gedaan had, zich in metaphysische en anthropologische beschouwingen te verdiepen over de gelijkvormigheid der kinderen aan de ouders, over het voortplanten en zelfs verergeren van het zedelijk kwaad van geslachte tot geslacht. Hij haalde daar zelfs de gouden, zilveren, koperen, en ijzeren eeuw van Hesiodus bij, en de bekende uitspraak van Horatius over die zaak, natuurlijk in 't Hollandsch. Hoewel meester en baas begrepen dat al die omhaal eigenlijk onnoodig was, daar zij volstrekt niet inzagen hoo iemand een Christen kon zijn, zonder aan de erfzonde te gelooven, lieten zij den student uit eerbied ongestoord voort redeneren; terwijl Rietveld zelf, verbaasd over zijne geleerdheid, begon over te hellen om te gelooven dat die toerekening toch nog zoo geheel onbillijk niet was.
De kapitein alleen schudde het hoofd, en, toen nu meester Peperkamp, weder voortlezende, kwam aan de vraag: Wie rekent ons Adams zonde toe? en het antwoord: God, toen kon de goede man het niet langer houden, maar stond op, en riep niet minder hevig dan den vorigen keer: Dat is onmogelijk!
Dat zeg ik ook, kapitein, riep nu de chirurgijn uit, en natuurlijk voegde zich hier de ouderling Rietveld bij. De meester, van zulk eene levée en

{==243==} {>>pagina-aanduiding<<}

masse gansch ontsteld, zag elk hunner beurtelings aan, zonder een woord te spreken. Baas Hartman daarentegen haalde zeer bedaard het boekje naar zich toe, en, de keerzijde van den titel geopend hebbende, waarop de woorden te lezen staan, Uitgegeven volgens kerken-ordre, hield hij die, met een triomfant gezigt den kapitein voor, zonder 'er een woord bij te voegen. - Ja, riep de kapitein, dat weet ik ook. Maar wie geeft die kerkorders? - Wel, die zijn vastgesteld door de wijze en heilige mannen, die God daartoe verordineerd heeft, de leeraars en hoogleeraars bij voorbeeld, verzameld in de dordtsche Synode, vereenigd met vele wijze mannen ook uit andere landen. - En waren dat dan alle profeten? - Wel neen, maar... - En hoe had God hen verordineerd? - Wel, kaptein... hier aarzelde baas Hartman, terwijl de kapitein, zijn voordeel vervolgende, 'er terstond op liet volgen: Ik begrijpt het al: Hellenbroek heeft zijn boek gemaakt; zijn naam staat 'er voor. Daar behoeven wij dus niet naar te vragen. En Hellenbroek heeft nageschreven wat anderen voor hem in hunne boeken geschreven hadden. Maar nu die anderen, wie waren dat? - Ja, ik ken al die namen niet uit mijn hoofd? - De kapitein zag nu Willem de Lange aan, die terstond het woord nam, en zeide: De Geloofsbelijdenis, bij voorbeeld, is gemaakt door Guydo Bres, en de heidelbergsche Catechismus door Olevianus en Ursinus. - Waren dat dan profeten? - Volstrekt niet, antwoordde Willem, maar zij hebben hetgeen zij geschreven hebben geheel ontleend uit Gods Woord.
ô Ho, riep hier de kapitein uit, nu weet ik

{==244==} {>>pagina-aanduiding<<}

genoeg. Dus konden 'er ook wel anderen komen, die iets anders uit Gods woord ontleenden. - Konden! antwoordde Willem, ach, ware 't daar bij gebleven! Niet enkelen, maar velen, zeer velen, hebben hunne dwalingen zoeken te bewijzen, en allen gronden zich op de heilige Schrift. - Accoord, maar gij zegt dwalingen, omdat gij niet gelooft wat zij zeggen. Gij meent dus niet, zou ik denken, dat zij met opzet iets anders zeiden, dan gij, of uw Catechismus, zegt. - Het zou zeer liefdeloos zijn zulks te vermoeden. Evenwel... - Nu, laat 'er een enkel schurft schaap onder geloopen hebben: over 't algemeen, dat zullen we wel eens zijn, meenden zij wat zij beweerden. Dat doet gij ook. Maar even goed als gij meent dat zij dwalen, meenen zij 't ook van u. Wel nu, mijn lieve jongen, lijkt dat dan nu naar een algemeene leer? Wat praat gijlieden dan, net als de Roomschen, als of onze gereformeerde kerk de alleen zaligmakende ware! Als ik op zee ben, en mijn bestek komt niet uit met dat van mijn' stuurman, dan zal geen van ons beide zoo gek zijn van te denken dat hij 't alleen bij 't regte end heeft. 'Er kan wat aan de instrumenten mankeren, 'er kan een fout in de berekening zijn ingeslopen, 't weêr kan tegengevallen zijn, bij 't nemen van de poolshoogte.
Doch, ik weet nu al genoeg. Wat een mensch zich de dingen toch verkeerd kan voorstellen! Ik heb dat nooit zoo geweten. Nu zie ik duidelijk dat wij althans geen zonde doen, met het ding eens te bepraten. En, om dan nu op onze questie terug te komen, daar schiet me juist een geval te binnen, dat hier uitmuntend te pas komt. Toen ik

{==245==} {>>pagina-aanduiding<<}

mijn eerste reis als ligt matroos deed, hadden we een' stuurman, die een ellendeling was: lui, zorgeloos, een ligtmis van belang, in een woord, niet van het hout waaruit zeelieden gemaakt worden. Daarbij was hij verschrikkelijk driftig, en zoo had ik dan ook altijd wat van hem te lijden. - Vijftien jaren daarna, toen ik zelf als stuurman voer, kreeg ik een jongetje aan boord, niet grooter dan een blindzeilsschootsteek, niet zwaarder dan een peperhuisje met zwartsel, en niet sterk genoeg om eene elft van den rooster te halen; maar, voor 't overige, toen hij zijn zeebeenen onder zich gekregen had, en 'er wat meer oorlams begon uit te zien, een voorbeeld van ijver en vlugheid, en daarbij een vrolijke hartelijke jongen en een goed kameraad. Nu, dat jongetje was de zoon van dien schoft, die voor jaren mij zoo dikwijls mishandeld had, die eens, toen ik doodziek was, en de hofmeester vroeg of men niet wat rijst voor mij zou koken, ten antwoord gaf: Neen - verrek! Zeg hem dat hij zout vleesch vreet en hard brood, als de rest. - Stelt nu eens dat ik dat jongetje aldus had aangesproken: Kameraad, ik reken u de zonden toe van uw' vader, en daarom zal ik u nu eens afstraffen voor de stompen en oorvegen, die ik van uw' papa gekregen heb, wat zoudt gij dan toch wel van den toestand van mijn harsenkast denken? Kom, kom, laat 'er ons den gek niet meê steken. Ik heb den jongen de ongeregtigheid van zijn' vader niet toegerekend; en, al had ik het willen doen, zou ik niet geweten hebben hoe het aan te leggen, om het hem te beduiden, zonder bij hem het vermoeden op te wekken dat 'er

{==246==} {>>pagina-aanduiding<<}

een bij mij liep spelen. Integendeel, ik heb hem goed behandeld omdat hij goed was, zoo als ik zijn' vader, had ik maar gedurfd, menigen ribbenstoot zou gegeven hebben, omdat hij kwaad was. En ons lieve Heer, naar 't schijnt, dacht 'er ook zoo over. Want die heeft den vader laten verzuipen, en den zoon heeft hij gezegend en tot een knap matroos gemaakt. Thans is hij een kerel, zoo lang als een waarlooze steng, sterk genoeg om een' os te vellen, en hartig genoeg om hem op te schaften.
Dus sprak kapitein van Berkel. Het was blijkbaar dat zijne rede indruk gemaakt had. 'Er was eenige oogenblikken diepe stilte, terwijl de diaken en de ouderling hem en hunne antagonisten beurtelings aanstaarden, met eene uitdrukking op het gelaat, die duidelijk te kennen gaf dat zij de zaak nu voor afgedaan hielden. Willem had een bijbeltje, dat op tafel lag, opgenomen, en zocht teksten, zeker om te antwoorden op de redevoering van den kapitein; doch, voor dat hij daarmede gereed was, stond baas Hartman, eindelijk wat bij gekomen, op, en zeide, met een' diepen zucht: Wat niet mogelijk is bij de menschen, dat is mogelijk bij God!
Zeker zag de brave man, bij het aanhalen van die woorden, niet regt in dat ze hier eene eenigzins wonderlijke figuur maakten, nadat de kapitein had trachten te bewijzen dat hetgeen Hellenbroek zeide tegen het gezond menschenverstand streed. Willem ten minste zag hem verwonderd aan, en de chirurgijn begon weder te lagchen. Of dit den burgemeester hinderde, dan of hij meende dat een hooge

{==247==} {>>pagina-aanduiding<<}

toon hier meer zou afdoen, dan overtuigende redenering, genoeg, hij verhief zijn stem en zeide: ‘Naar het mij voorkomt, mannen, is het thans de vraag niet meer wat de leer is onzer nederlandsche hervormde kerk, maar wat het goeddunken is van elk der leden dezer vergadering. Wij hebben daarvan, helaas, reeds voorbeelden genoeg. Willen wij dit beginsel aannemen, dan vervalt daardoor als van zelf het doel van onze vergaderingen, dat geenszins was zelve eene leer te bepalen, maar ons bekend te maken met de fundamentele waarheden met welke ons christelijk geloof, het geloof onzer vaderen, waarvoor zij goed en bloed hebben veil gehad, staat of valt, en daardoor ons zelve in staat te stellen om te weten of zij, die zich aanbieden om in deze gemeente het Woord Gods te verkondigen, indedaad waardige arbeiders zijn in den wijngaard des Heere, doorvoed van de onvervalschte melk der christelijke leeringe, vaststaande in het geloof, en niets achtende boven of nevens Christus, en dien gekruist. Evenwel, wij kunnen nog kiezen, maar wij moeten het doen in opregtheid des harte, en zonder eenige de minste terughouding. Dat 'er waarheden zijn, tegen welke het hoogmoedige en arglistige hart des menschen opkomt, wie weet dit niet! Dat onze broeders zich een oogenblik hebben laten verleiden om aan de inblazingen des duivels gehoor te geven, wat is 'er natuurlijker dan dit (hier boog de chirurgijn langzaam het hoofd, als wilde hij zeggen: Zeer verpligt): maar wat ook zou ons verhinderen van hen steeds het beste te blijven hopen, en, terwijl wij voor hen de genadige tusschenkomst inroe-
{==248==} {>>pagina-aanduiding<<}
pen van den Heer der kerk, en hem smeeken hun te vergeven wat zij tegen hem in hunne onkunde misdreven, de blijde verwachting te koesteren dat zij weldra, beter ingelicht, het goede deel zullen kiezen, en niet voortgaan om in eigenwaan en hoogmoed wijzer te willen zijn dan God.
Ja, bidden willen wij voor hen, zuchtte meester Peperkamp. - Ja, de liefderijke genadige tusschenkomst des Heeren inroepen, riep baas Hartman. Deze beide uitroepen voltooiden wat anders de aanmatigende toon des burgemeesters reeds alleen zou kunnen bewerken. De kapitein, te voren de ijverige verdediger van het gezag der kerk, had, zoo wij zagen, reeds in eene vorige vergadering zich met groote vrijmoedigheid uitgelaten; thans, ingelicht omtrent den oorsprong der formulieren van eenigheid, waarover hij, zoo 't schijnt, gansch andere gedachten gehad had, gevoelde hij eensklaps eene nog ongekende zedelijke kracht in zich ontwaken; terwijl zijne verontwaardiging in de hoogste mate werd gaande gemaakt door de redenen des burgemeesters en de uitroepen zijner medestanders.
Bid gij voor u zelven, meester, zeide de kapitein, en roep gij voor u zelven Gods hulp in, baas; ik ontsla u van de moeite om 't voor mij te doen. Ik schenk u uwe erfzonde; ik heb genoeg aan die ik zelf bedreven heb, en die ik hoop en vertrouw dat God mij genadig, om Christus wil, zal vergeven.
Christus! riep Hartman uit, ach, mijnheer, hoe beklaag ik u! Gij wilt geen deel hebben aan den

{==249==} {>>pagina-aanduiding<<}

eersten Adam: - goed, maar dan wil de tweede Adam ook geen deel hebben aan u. Gij wilt niet dat u de zonden van den eersten Adam worden toegerekend: en hoe zullen dan de verdiensten van den tweeden Adam u tot geregtigheid gerekend worden! - Op deze woorden begon de kapitein zeer smakelijk te lagchen. - Als ik kiezen moest, antwoordde hij, dan nog liet ik mij lieve Adams zonden toerekenen, dan uwe.... Het laatste woord, dat waarschijnlijk eene groote uitbarsting zou te weeg gebragt hebben, werd gesmoord door de steeds met aandacht gehoorde stem van den goeden Willem. - Om 's hemels naam, riep hij uit, den kapitein in de reden vallende, laat ons vrede houden onder elkanderen! Zijn 'er dan geen middelen om elkander te verstaan? Luister eens even naar deze uitspraken der heilige Schrift. - En hier begon hij de teksten op te lezen, die gewoonlijk voor het leerstuk der erfzonde worden aangehaald, en die ook gedeeltlijk bij Hellenbroek te vinden zijn.
Maar naauwelijks had hij hier mede geëindigd, of de diaken zeide zeer ernstig: Ik dank u, mijnheer de Lange, voor de goede gedachte die gij van ons hebt. Ik zal thans vooral niet ondernemen tegen een' student in de theologie over bijbelplaatsen te twisten; maar ik zie met genoegen dat gij ons ten minste zoo veel toevertrouwt, om de bewijzen, die gij uit de heilige Schrift aanvoert, te kunnen verstaan en beoordeelen.
Verstaan en beoordeelen! riep hier Hartman, verstaan en beoordeelen, ô verfoeijelijke hoogmoed! Gelooven! man, gelooven, dat is alles wat gij te doen

{==250==} {>>pagina-aanduiding<<}

hebt.... Of eigenlijk gevoelen, voegde meester Peperkamp 'er schielijk bij, steeds gedachtig aan de predikatie van van der Goot.
En dan zult gij zeker wel zoo goed zijn mij te zeggen wat ik gelooven moet? zeide de diaken op scherpen toon.
Ik, riep Hartman uit, terwijl hij de oogen ten hemel sloeg, ik, onwaardig schepsel! Neen, ik zeg niets, ik veroordeel niemand. Maar daar boven is Een die de harten kent en de nieren proeft; die zal u oordeelen ten dage als hij het kaf zal scheiden van de tarwe, en als hij....
Baas, zeide hier de kapitein, terwijl hij opstond, nu is de maat vol. Ik heb hier de vrienden steeds vriendschappelijk ontvangen, en naar mijn vermogen onthaald, omdat ik meende dat hetgeen wij hier zouden verrigten ons allen nuttig en leerzaam zijn zou, maar geenszins om ons onvoorwaardelijk aan de sentitieën van baas Hartman te onderwerpen. Ik ben een goed Christen, zoo goed als gij durft denken, maar ik zie nu duidelijk, en heb het al lang vermoed, dat men dit zeer wel zijn kan, zonder al de hairkloverijen van uwen Hellenbroek voor goede munt op te nemen. Ik ben nu met mijn eenvoudig zeemansgeloof de zestig jaar al over, en zal 't 'er ook wel verder meê brengen. Als gij dus nu nog verder die zaken wilt napluizen, ga dan bij uw' vriend Peperkamp, of bij wien gij wilt, Hellenbroek bestuderen. Ik zal de vrienden, als het leesgezelschap bij mij aan huis moet zijn, met genoegen ontvangen, maar alleen om over onze zaken te handelen. De theologie, daar draai ik voor op. Dat laat ik aan de

{==251==} {>>pagina-aanduiding<<}

studenten en de professors in dit vak. Mij valt het te raauw in de maag. Het lijkt mij niet. En nu verzoek ik u geen enkel gebed of klagt meer te doen hooren, of ik laat de sloep vallen, en zet u onmiddellijk aan wal.
Is het mij geoorloofd, hervatte de student, terwijl hij den kapitein aanzag, hier nog een enkel woord bij te voegen. Gij weet, en allen weten, hoezeer ik gehecht ben aan de zuivere leer der nederlandsche hervormde kerk, maar ik moet bekennen dat ik in deze vergaderingen nooit veel heils gezien heb, gelijk ik 'er dan ook steeds schoorvoetende toe ben overgegaan, om 'er van tijd tot tijd deel aan te nemen. Hetgeen nu gebeurd is, heb ik voorzien en lang gevreesd. - Maar laat ons nu toch zorgen dat hetgeen met een goed oogmerk begonnen werd ons niet ten kwade gedije. Hebt den Heere uwen God lief, dat is het eerste en voornaamste gebod, en het tweede, dit gelijk, is: Hebt den naastelief, gelijk u zelven. Ik, voor mij, ben overtuigd, dat, indien de heer kapitein de natuurlijke gaven, welke hem geschonken zijn, wilde aanwenden om de Schrift te onderzoeken, hij van de waarheden van onzen gereformeerden godsdienst een volkomen en klaar inzigt zou krijgen. Maar, wil hij liever geen deel meer aan deze vergaderingen nemen, het staat hem natuurlijk vrij. Hartman en de meester, en wie verder van ons gezelschap zijn, kunnen immers, als zij willen, met de overige leden van den kerkenraad zulke bijeenkomsten houden. Die zijn daar ook, dunkt mij, veel gepaster. Alleen zou het van onze zijde eene groote ondankbaarheid zijn, des kapiteins gastvrijheid met

{==252==} {>>pagina-aanduiding<<}

ondank en vijandschap te beloonen. Laat ons dus als vrienden scheiden. Ik stel voor den heer kapitein gezamenlijk te bedanken voor zijne gulheid!
Bravo, riepen de diaken en Rietveld beide te gelijk, niet weinig verheugd over den keer dien de zaken genomen hadden; terwijl van den Empel, die nooit sterk met de kerkvergadering was ingenomen geweest, vooral niet als zij wat lang duurde, met zigtbare tevredenheid opstond, en reeds naar zijn' hoed begon te zoeken.
Hartman en Peperkamp, die gevoelden dat het meer dan onbeleefd zou zijn zich tegen het voorstel van den student te verzetten, maar die nog te opgewonden waren, om dadelijk met hem in te stemmen, zwegen stil. De burgemeester alleen, wien deze onverwachte ontbinding der kerkvergadering als een donderslag op het lijf viel, meende toch iets ter verzoening te moeten beproeven. Mij dunkt, Willem, zeide hij, gij maakt spoedig een eind aan de zaak. Zou 'er dan toch niet een' middenweg te vinden zijn? Gij zegt zelf, en ik ben het met u eens, de heer kapitein is een te opregt Christen, en daarbij een te verstandig man, om de waarheden van den christelijken godsdienst te verwerpen. Hij verlangt alleen (en wie kan hem dit betwisten) ze te onderzoeken, om daardoor 'er nog beter van overtuigd te worden.
Mijn waarde burgemeester, antwoordde hem terstond de kapitein, ik dank u voor uwe goede gedachten, maar, als ik iets wilde onderzoeken, dan zou ik het zeker nooit doen in gezelschap van menschen die geen onderzoek toelaten, maar die u,

{==253==} {>>pagina-aanduiding<<}

zoodra gij een woord van twijfeling uit, terstond hun kerkelijk goedgekeurd voor den neus duwen, en u, bij de minste tegenspraak naar de hel verwijzen.
Dat is het, kapitein, riep hier de diaken. Ik zou ook wel eens willen weten waarom wij niet even goed ons gevoelen zouden mogen hebben, als Hellenbroek.
Verschrikkelijk, riep nu baas Hartman, die zich tot nog toe bedwongen had, verschrikkelijk! Niet Hellenbroek, maar de leer der nederlandsche gereformeerde kerk. - De burgemeester, tot wien de kapitein zich gerigt had, begon nu mede ongeduldig te worden over de onverzettelijkheid en onbeschoftheid van den timmerman. - Ja, ja, baas, zeide hij, die leer is de leer onzer nederlandsche hervormde kerk, maar niemand behoeft die blindelings aan te nemen. Dat aannemen moet op overtuiging gegrond zijn, en, om die te verkrijgen, waarom zou men die leer niet mogen onderzoeken? Zij zal er niets bij verliezen, dat verzeker ik u.
Ik mag het lijden, antwoordde de diaken, als ik maar onderzoeken mag; dat is mij genoeg, meer verlang ik niet.
Kom, zeide nu Willem, dat zullen wij alle wel toestemmen. Dan is 'er toch een punt waaromtrent wij het eens zijn. Wat dunkt u, baas?
Als ik mijne oogen open, zeide Hartman in heilige verrukking, en zie de zon aan den hemel staan, dan behoef ik niet meer te onderzoeken of het wel dag is. Ik houd vast aan den rotssteen mijnes heils.

{==254==} {>>pagina-aanduiding<<}

Ik ook, voegde Peperkamp 'er bij. Nu goed, hernam Willem schielijk, die bemerkte dat zijne verzoenende woorden nog altijd afstuiten op de hardnekkigheid dezer beide kampioenen, ieder houdt vast aan zijn' rotssteen, niet waar? Dit stemden allen toe.

En, al hielden zij zich alle aan denzelfden, voegde de diaken 'er binnenmonds bij, ieder ziet hem van een' anderen kant.
Kom aan, daar we 't dan nu alle zoo eens zijn, zeide de kapitein, nu nog een glaasje op de valreep, om onzen student, die overmorgen, hoor ik, vertrekt, goede reis te wenschen. Hier had niemand iets tegen, en zoo dronken zij alle eendragtelijk, en gingen naar huis, elk kampvechter overtuigd dat de zaak zeer goed zou geschikt zijn, als men zijne denkbeelden maar had gelieven te volgen.




{==255==} {>>pagina-aanduiding<<}

Zeventiende hoofdstuk.


De regtzinnige Willem de Lange van Pelagianisme beschuldigd, en daarvoor gestraft met het verlies zijner beurs.

Twee dagen daarna vertrok Willem naar Utrecht. Charlotte oogde, na het afscheid, den geliefden jongeling, met een weemoedig gevoel en een vochtig oog, na; doch de gedachte: Elke verwijdering brengt ons nader tot het doel, droogde hare tranen en verzachtte het bittere der scheiding. Wie haar toen gezegd had: Nog binnen de veertien dagen ziet gij uwen Willem reeds weder, zou haar zeker een blijde boodschap gebragt hebben; en toch (want het gebeurde letterlijk) toch, indien zij geweten had hoe veel meerdere en hoe veel bitterder tranen haar dit wederzien zou kosten, wat zoude zij dan niet gegeven hebben, om hem - niet te zien. Zoo weinig weet de mensch wat hem dienstig is, zoo gering is in hem de ware kennisse des goeds en des kwaads.
Willem was maandagavond vertrokken. Reeds donderdag had Charlotte een' brief, en slechts kort

{==256==} {>>pagina-aanduiding<<}

nadat zij geantwoord had, kwam 'er reeds een tweede. Niet zonder eenige ontroering (want Willem, hoe veel hij ook van zijn Lotje hield, was even geregeld en bedaard in zijne correspondentie, als in zijn geheele gedrag), niet zonder ontroering dus opende zij den brief, en zonk verschrikt op een' stoel, toen zij den inhoud had doorgevlogen.
Met weinige woorden meldde haar Willem dat hij de Academie zou moeten verlaten, dat hij zijne studieën niet kon voortzetten, daar de heer van Groenendaal besloten had hem zijne beurs te ontnemen. Hij smeekte haar bedaard te zijn, en haar oordeel op te schorten, tot dat hij haar alles zou verhaald hebben, 't welk hij hoopte dat weldra zou kunnen geschieden. De dag werd 'er zelfs bij bepaald. Hij had in denzelfden geest aan zijne ouders geschreven. Hun, zoowel als Charlotte, verzekerde hij intusschen stellig dat zij niet behoefden te vreezen dat hij zich dit ongeluk door eenigen misstap had op den hals gehaald. Zij zouden, hoopte hij, niet over hem behoeven te blozen.
Wat de lieve Charlotte in die weinige, maar voor haar eeuwenlange, dagen gevoelde en leed, zullen wij niet wagen te beschrijven. Duizend gissingen werden gemaakt, en even schielijk weder verworpen. Te vergeefs trachtte hare zuster haar de mogelijke kansen voor te stellen, waardoor de zaak misschien nog weder zou kunnen geschikt worden. Zij was ontroostbaar. Het eenige dat voor een oogenblik hare smart temperde, was het onderhoud met moeder de Lange, die natuurlijk ook bij

{==257==} {>>pagina-aanduiding<<}

Charlotte den besten troost vond in hare niet minder levendige zuster.
Hoe lang ook in 't verschiet, de niet minder gevreesde dan gewenschte dag brak eindelijk aan. Reeds vroeg zat onze lieve blaauwoogige Charlotte gekleed in een kamertje van het kasteel, dat het uitzigt had op den hoofdingang, zijnde een groote poort, die, door middel van een brug, op den rijweg uitkwam. Zij wist dat Willem den vorigen avond zeer laat in de ouderlijke woning was aangekomen.
De oogenblikken, die Lotje in dit kamertje doorbragt, schenen haar nog langer te zijn dan de doorgeworstelde dagen. Doch ook dit leed ging voorbij, en - Willem lag in hare armen. Maar, ach, met welke gewaarwordingen werd zij omhelsd, en hij ontvangen!
Op hare vraag (en 't was de eerste) wat 'er dan toch eigenlijk gebeurd was antwoordde Willem niet dan met een' diepen zucht, en, toen zij hare vraag met klimmende belangstelling, en op dringenden toon, herhaalde, viel hij op een' stoel neder, uitroepende: Ik ben bedorven! Alle hoop is vervlogen! Ik ben mijn beurs kwijt, omdat.... en met deze woorden bedekte de arme jongen zijn gelaat met beide zijne handen. De teedere Charlotte was hiervan zoo getroffen, dat zij haren arm om Willems hals sloeg, en de andere hand op zijne handen leggende, met de bekoorlijkste uitdrukking van medelijden zeide: Ach, Willem, folter mij niet langer! Wat is 'er gebeurd?

{==258==} {>>pagina-aanduiding<<}

Gebeurd - Lotje? hernam hij, hare hand vattende, en haar weemoedig aanziende, - verschrikkelijke dingen; en woorden zijn 'er gesproken, woorden die mij de ziel doorpriemd hebben, woorden gloeijende van spijt en verwoedheid, woorden die mij voor altijd van het zaligst vooruitzigt, misschien van.... Van u berooven, wilde hij zeggen, maar hij was 'er niet toe in staat. In plaats daarvan stond hij op, drukte het verschrikte en hevig aangedane meisje aan zijn hart, en sloeg wanhopend de oogen ten hemel.
Ja, Charlotte, ik ben mijn beurs kwijt, omdat ik een mensch het leven heb willen redden, en omdat ik niet - erken dat God de oorzaak is van het kwaad!
Op deze woorden rukte zich het meisje, geheel verslagen van schrik, uit den arm van haren minnaar, en zag hem, eenige treden achteruit gaande, met eenen onbeschrijfelijken angst aan. Zij dacht zeker niet anders of hij was in het verstand gekrenkt.
Ja, lieve Charlotte, gij zijt versteld, ik zie het; zoo was ik ook, toen ik het hoorde. Maar, kom, zet u naast mij neder. Ik zal u alles verhalen. Met deze woorden reikte hij haar de hand, die niet afgewezen werd, en het oogenblik daarop zaten de beide gelieven zoo digt mogelijk naast elkander, ten welken einde zij natuurlijk de leuningstoelen, die in het vertrek stonden, onaangeroerd gelaten hadden. Gij weet, zeide nu Willem, dat de heer van Groenendaal mij de beurs bezorgd heeft, daar hij doen en laten is bij de familie, die 'er de beschikking over heeft. Wel heeft het mij altijd gehinderd

{==259==} {>>pagina-aanduiding<<}

dat wij van zulk een middel moesten gebruik maken, en nu nog meer, daar ik thans zie van welk een mensch ik afhang: doch, waar zou ik anders van studeren!
Hij is toch een vroom, godvruchtig man? zeide Charlotte half vragende.
Ja, hernam Willem, als gij naar zijne woorden hoort: maar... doch ik wil niet vooruitloopen. Gij zegt, de oude heer van Groenendaal is een godvruchtig man: van zijn' zoon, denk ik, zult gij het niet zeggen, naar de staaltjes die ik u meermalen van zijn karakter gegeven heb. Gij weet dat hij een liederlijk leven leidt, en vooral zeer aan het spel is overgegeven, hoewel hij zijn' vader mooi naar den mond praat, en door dezen bijna voor een' heilige (letterlijk, gij zult het hooren) gehouden wordt. Ik heb, zoo lang ik nu op de Academie ben, met hem moeten omgaan, om zijns vaders wil, maar hem zooveel mogelijk gemeden. Wanneer ik in de gelegenheid was, heb ik getracht hem het schandelijke en verkeerde van zijn gedrag onder het oog te brengen; maar dit heeft meer kwaad, dan goed, gedaan. Het eenige, dat ik 'er van had, was dat hij bij voorkeur bij mij kwam, als hij geld noodig had. Zoo ook nu. Een paar dagen nadat ik weder te Utrecht gekomen was, op denzelfden dag waarop ik een kwartaal van mijne beurs ontvangen had, komt hij des avonds bij mij op de kamer vliegen, met een gelaat, waarvan mij de herinnering nog doet ijzen, steekt zijne hand in de borst, en haalt een pistool voor den dag....
Hemel, Willem, gilde Lotje.
Ja, maar niet om mij dood te schieten, Lotje.

{==260==} {>>pagina-aanduiding<<}

Hij legde de pistool, mij verwilderd aanziende, op de tafel. Dit wapen, zeide hij, terwijl hij 'er op wees, en mij altijd met woeste blikken bleef aanstaren, dit wapen moet dezen nacht een einde maken aan een rampzalig leven, wanneer gij mij niet oogenblikkelijk redt. Mijn eer, mijn goede naam, de gunst mijns vaders, alles is in uwe hand.
Was de pistool geladen, Willem?
Ik geloof het niet. Hij bragt het maar meê, om mij te bewijzen dat het ernst was. Ik begreep spoedig wat 'er van de zaak ware. Hij had gespeeld, en moest geld hebben. Maar, daar ik natuurlijk niet veel lust had het hem te geven, hield ik mij als of ik 'er niets van begreep. Hij verklaarde zich dus nader; en nu kwam het 'er op uit dat hij nog denzelfden avond honderdvijftig gulden aan een' Jood moest voldoen, die hij bij hem geleend, en, naar gewoonte, in het spel verloren had.
Ik had wel medelijden met hem, en ik kon hem ook wel helpen, want ik had, gelijk ik u reeds zeide, dien dag juist die som van zijn' vader gekregen, wegens de beurs. Maar wat had ik dan, en hoe zou ik het verantwoorden? Ik zeî dus eenvoudig dat hij wel wist dat bij mij nooit veel te halen was, dat ik hem hartelijk beklaagde, maar dat ik niet in staat was hem zulk een som te geven.
Niet, hernam hij, dan is het beslist, en hiermede nam hij de pistool weder op, en, het slot bekijkende, zeide hij - Zij zal mij haren dienst niet weigeren, waarop hij mij weder aanzag, als wilde hij mij met zijne oogen doorboren; en, daarop eensklaps, om de tafel heen (want hij had tot nog toe

{==261==} {>>pagina-aanduiding<<}

tegen mij over, aan de andere zijde, gestaan), op mij toetredende, legde hij de hand op mijn' schouder, en zeide, met een stem, alsof die uit het graf kwam: De Lange, zijt gij niet in staat mij die som te geven? Kunt gij dit op uw woord van eer verzekeren?
Dit kon ik niet, want ik had het geld juist in mijn secretaire geborgen. Maar, als ik bekende dat ik het had, wist ik niet hoe 't hem te weigeren. Ik antwoordde dus niets. Maar ook dit hielp mij niet. De Lange, hernam hij, op denzelfden toon, gij hebt het geld, en gij kunt mij, uwen vriend, met drooge oogen, koel, met strak gelaat - zich zien nederstorten in het verderf! 't Is wel. Mijn besluit is genomen.
ô Hij wist zeker dat gij dat geld van zijn' vader gekregen hadt!
Dat begin ik ook te gelooven. Hoe 't zij, het was mij onmogelijk de wanhopige blikken van dezen ongelukkige te wederstaan. Ik opende mijne secretaire, nam het geld 'er uit, en legde het op de tafel.
Ziedaar, Groenendaal, zeide ik, hier is hetgeen ik dezen morgen van uwen vader ontvangen heb. Is het noodig om het leven van zijn' zoon te redden, dan zou hij zelf het goed besteed achten: maar bedenk dat ik het zelf niet minder noodig heb dan gij, en dat ik niet weet hoe mij te verantwoorden, als ik, na zoo kort geleden dit geld ontvangen te hebben, mij weder bij uwen vader zou moeten aanmelden. En dit zou ik zeker moeten doen, wanneer ik het niet spoedig weder kreeg.

{==262==} {>>pagina-aanduiding<<}

Als gij het deze week niet weder hebt, riep hij uit; geef ik u verlof den ouden ronduit te zeggen, waar gij zijn geld gelaten hebt.
En waar zult gij het dan van daan halen? vroeg ik verbaasd, daar gij 't nu van mij moet vragen.
Van daan halen! hervatte hij lagchende, terwijl zijne oogen nu vlammend het zakje aanstaarden, dat zal ik u dan wel eens vertellen.
Om kort te gaan: hij vertrok met het geld; de week verliep, maar van van Groenendaal vernam ik niets.
Maar, mijn lieve Willem, hoe kondt gij dan toch ook zoo wezen! Wie weet of dat gansche verhaal van dien Jood geen leugen was. De schelm deed het zeker alleen, om u uwe honderdvijftig gulden afhandig te maken.
Doe mij geen verwijtingen, Lotje, riep Willem uit, terwijl hij opstond, en met groote stappen door het vertrek liep. Ik zet het u te weigeren, als zulk een wanhopig gezigt u aanstaart, zulke oogen! Gij hadt ze moeten zien. En buitendien, als gij iemand redden kondt.... neen, Lotje gij zoudt niet anders gehandeld hebben. Ik wilde hem nog voorhouden dat hij van nu af aan zich moest beteren; maar hij was de trappen al af, voor dat ik regt begonnen was.
Lotje schrikte, liep naar Willem toe, erkende dat zij het zóó niet gemeend had, dat zij zeker ook zoo zou gehandeld hebben enz. Willem bedaarde spoedig, en vervolgde:
Gij kunt wel begrijpen, lieve Lotje, hoe bitter ik verlegen was, toen van Groenendaal niet terug kwam.

{==263==} {>>pagina-aanduiding<<}

Ik moest verscheiden dingen afdoen, die geen uitstel konden lijden.
Wel, dan was ik het hem gaan vragen.
Goed gezegd, Lotje, maar om iemand iets te vragen, dient hij 'er te zijn.
Nu, ja. Gij kondt immers naar hem toe gaan.
Dat deed ik ook; maar hij was nooit t' huis.
Dat geloof ik wel, maar dat kondt gij nu toch wel begrijpen, dat dit maar gekheid was.
Dat begreep ik ook. - Maar laat mij toch eens uitspreken. Gij valt mij gedurig in de rede.
Nu, beste Willem, wordt niet boos. Dat is, dat ik zoo ongeduldig ben om te weten hoe het afliep. Ik zou dien Groenendaal wel kunnen.... Jongens, jongens, iemand zoo te bedriegen! Nu, maar vertel nu voort. Ik zal geen woord meer spreken.
Dat zeg ik niet, lieve meid; maar,... och, gij moest eens in mijn geval zijn! Boos! Wie zou op u boos kunnen worden!
Hier vatte Willem de hand van Lotje, Lotje zag Willem aan, en - zij eindigden met geen van beide te spreken.
Wij stappen over deze interruptie heen. zoo als wij ook kortheidshalve van enkele andere, die plaats hadden, geen melding zullen maken.
Gij dacht, dus vervolgde Willem, dat ik niet begreep dat hij dat maar liet zeggen, dat hij niet t' huis was: integendeel. Ik had 'er al op gerekend; en, toen ik 'er tweemaal vergeefs geweest was, gaf ik den derden keer aan de meid een briefje, waarin ik hem zijne belofte herinnerde.
Bravo, riep Lotje uit, nu zal 't wel gaan; en....?

{==264==} {>>pagina-aanduiding<<}

En dat briefje was juist mijn ongeluk. Het kwam, hoe, weet ik niet, in handen van den ouden heer.
Best, overheerlijk, dan heeft hij eens kunnen zien....
Ja wel, best! Maar ik wil u liever zeggen, hoe ik het hoorde. Des anderendaags namelijk werd ik bij den heer van Groenendaal ontboden. Hij keek mij heel ernstig aan, toen ik binnen kwam, en naauwelijks had ik hem gevraagd wat 'er van zijn' dienst was, of hij nam het briefje, dat ik dadelijk herkende, uit een boek, dat voor hem op de tafel lag, en vroeg mij of ik mijn handschrift herkende. 'Er was niet anders op dan toe te stemmen. Nu, hernam de heer van Groenendaal, het doet mij genoegen te zien dat gij zoo wel bij kas zijt, dat gij zulk eene som in eens kunt wegschenken: maar, daar dit geld niet voor het gebruik bestemd was, waarvoor het nu is aangewend, zou ik denken dat gij toch wel eerst eens hadt mogen raadplegen met hen, die het u tot een gansch ander einde gegeven hadden.
Ik kon de juistheid van deze bestraffing evenmin ontkennen, naar, daar ik begreep dat ik in alle geval de minst schuldige was, en niet dan uit medelijden met zijn' zoon gehandeld had, zweeg ik stil, om eens te zien wat 'er verder volgen zou. En, stel u nu mijne verbazing voor, toen hij dus voortging.
Ik ontken niet dat de Heer ons, in zijn heilig en alleenzaligmakend Woord, geboden heeft, de naakten te kleeden, de hongerigen te spijzen, en de dorstigen te laven: maar Hij heeft ons ook geboden de paarlen niet voor de zwijnen te werpen; en, schoon

{==265==} {>>pagina-aanduiding<<}

gij ook al zeker weten mogt dat het u toevertrouwde geld tot het bovengezegde doeleinde zou worden aangewend, zoo was het toch in alle gevalle uw pligt geweest om eerst eens te onderzoeken of hij, tot wiens ondersteuning deze penningen zouden moeten gebruikt worden, zulks waarlijk verdiende, of het iemand was die de tucht zijns vaders en de leere zijner moeder had vastgehouden, en niet, in derzelver plaatse, de valsche en listige leeringen onzer dagen omhelsd had. Gij kent toch dat schrikvolle en waarachtige woord: de afwijker is den Heere een grouwel. En, schoon ook onze Heiland gezegd heeft: voor zoo veel gij dit aan de armen zult gedaan hebben, voor zooveel hebt gij het aan mij gedaan, zoo bedoelde de Heer daarmede toch zeker niet die armen, die niet getrouw blijven aan het onderwijs op de tafelen hunner herten geschreven, en die, vol verblinding en eigenwaan, vergeten dat het koningrijk Gods nimmer met het rijk des Satans kan vereenigd worden.
Wat, riep hier Charlotte uit, armen? Wat beteekent dat?
Wacht maar, gij zult het hooren. Ik begreep het even min als gij, en zette, op deze aanspraak, een paar groote oogen op, die echter den heer van Groenendaal in het geheel niet van zijn stuk bragten. - Gij en zult niet liegen, zegt de Heer, dus vervolgde hij, en op dit oogenblik liegen uwe oogen, want gij weet zeer goed dat mijn brave zoon, schoon ook de Heer in zijne vrijmagtige en eeuwig te aanbidden genade hem de ooren heeft willen openen, soms aangedreven door eenen ijver zonder verstand,

{==266==} {>>pagina-aanduiding<<}

weldaden bewijst aan hen die van het regte pad zijn afgeweken, en het oor leenen aan de verfoeijelijke en godtergende leeringen dezer dagen. Gij weet zeer goed dat dit geld bestemd was ter ondersteuning van den met alle kettersche gevoelens behebten, en met alle wind van leering ronddwarrelenden, van Dalen.
ô Nu begrijp ik het, riep Lotje, die booswicht! Ja, wel een booswicht, hervatte Willem, en een listige booswicht. De reden waarom hij van Dalen gekozen had, was (gelijk ik weldra tot mijne verbazing bemerkte) geen andere dan dat van Dalen juist naar huis moest, en, daar hij zijne studieën bijna voleindigd heeft, niet spoedig zal terugkomen. Zoo, dacht hij zeker, was het bijna onmogelijk hem te logenstraffen.
Gij begrijpt dat ik in het eerst als verpletterd was van verbazing; en des te meer, daar die van Dalen een van de beste jongens is, die ik ooit aan de Academie gekend heb, en op wien de heer van Groenendaal zelfs nooit iets anders heeft kunnen aanmerken, dan dat hij het groningsche tijdschrift Waarheid in Liefde leest, en - dat hij arm is. Maar weldra kreeg de verontwaardiging de overhand, zoowel daarover dat die lage bedrieger daar dien braven jongen had ingesleept, als over zijne onbeschaamdheid en den goddeloozen leugen, dien hij, zeker met een schijnheilig gezigt, zijn' vader had op de mouw gespeld, en ik kon niet nalaten uit te roepen: Van Dalen, mijnheer, mag dan niet zoo orthodox zijn als uw zoon, maar dat is zeker dat, indien deze dat geld aan hem ge-
{==267==} {>>pagina-aanduiding<<}
geven heeft, hij het zeker aan geen beter mensch had kunnen weg schenken.
Beter mensch! riep hier de heer van Groenendaal uit, schamper glimlagchende, beter mensch! Komt gij ook al met die woorden des Satans aan, met die gezegden die niet anders zijn dan de uitdrukkingen van den vloekbaarsten hoogmoed! Weet gij, die bestemd zijt om eenmaal het Woord Gods aan de gemeente te verkondigen, weet gij niet dat geen mensch goed kan zijn, dat is, het welbehagen Gods kan doen, als hij het geloove mist? Weet gij niet dat het, zonder geloove, onmogelijk is Gode te behagen? Weet gij niet dat er geschreven staat: Al wat uit den geloove niet en is, dat is zonde. -
Ik moet u bekennen, lieve Lotje, dat ik mijnen toorn bijna niet meer kon bedwingen, toen ik dien braven, vlijtigen van Dalen, die (ik weet het stellig) 's nachts zit te studeren, en over dag les geeft, om wat te verdienen, en daar aan zijn arme moeder nog altijd wat van overzendt, zoo geheel onschuldig, en zonder dat hij iets met de zaak te maken had, hoorde veroordeelen, en dien liederlijken verkwister, dien schijnheiligen huichelaar van een Groenendaal boven hem stellen.
Wel, mijnheer van Groenendaal, zeide ik, ik geloof toch dat het in alle geval beter is, zoo als van Dalen doet, vlijtig te studeren en van zijn armoede zijne ouders te ondersteunen, dan zijn geld.... te verspelen en zijn vader te bedriegen - wilde ik 'er bijvoegen, maar hij liet mij niet uitspreken.

{==268==} {>>pagina-aanduiding<<}

En, als hij dat alles en nog meer gedaan had, zeide hij, dan was hij nog niet meer dan een onnutte dienstknecht. Alles roomsche en remonstrantsche loonzoekerij.
Misschien deed ik 'er niet wel aan, Lotje, maar ik kon mij niet bedwingen. Mijnheer, zeide ik, ik sta niet op de woorden, wilt gij een' onnutten dienstknecht noemen wat ik een goed mensch noem, het is mij wel; maar dan herhaal ik, dat het beter is een onnutte dienstknecht te zijn, dan een speler of een doorbrenger.
En ik herhaal, hernam van Groenendaal, terwijl hij opstond, en bloedrood werd, ik herhaal dat goed of beter hierbij in 't geheel niet te pas komen. Onze gereformeerde kerk leert dat men door vrije genade alleen zalig wordt. Wat verbeeldt gij u wel, dat gij goed zoudt kunnen zijn, als gij het verkoost? Gij kunt niet eens boos zijn, als God het niet verkiest! De gereformeerde kerk leert dat de goede God alle dingen niet den gevalle of fortuine heeft overgegeven, maar dezelve stiert en regeert alzoo naar zijnen heiligen wille, dat in deze wereld niet en geschiedt (dus ook de zonde niet) zonder zijne ordonnantie.
Zoo dat dan God, naar uw denkbeeld, de oorzaak is van het kwaad? vroeg ik verbaasd.
Dat zeg ik niet zoo onvoorwaardelijk, antwoordde de heer van Groenendaal. In tegendeel, 'er wordt uitdrukkelijk geleerd dat God noch autheur is van, noch schuld heeft, aan de zonde die daar geschiedt, maar dit wil alleen zeggen dat, als God werkzaam is omtrent de kwade daden der menschen,

{==269==} {>>pagina-aanduiding<<}

zoo als hij het is omtrent alles wat zij verrigten, hij het steeds is op eene hem betamelijke wijze, en dat wel in het begin, zoo dat zij alle met zijn' wil en weten begonnen worden, en ten andere in den voortgang, zoodat God mate, tijd, en pale stelt, waardoor het kwade niet hooger ga, noch langer dure, noch verder doorbreke, dan Gods wil van eeuwigheid bepaald heeft. Alles wat 'er geschiedt, gebeurt naar Gods van eeuwigheid gemaakt besluit, of voorbepaalden raad. Doch wat behoeven wij hier verder te spreken! Wat beteekenen de gezegden in Exodus: Ik zal Pharaö's harte verharden, Ik heb zijn harte verzwaard? Wat beteekent: Hij keerde haar herte om, dat zij zijn volk haatten! En wat lezen wij in den tweeden brief aan de Thessalonicensen? Daarom zal haar God zenden eene kracht der dwaling, dat zij de leugen gelooven zouden. Ja, wat nog veel sterker is, bij Jezaïa zegt God zelf met zoovele woorden dat de Assyrïër de roede zijnes toorns is, en dat zijne grimmigheid een stok is in des Assyriërs hand, dat Hij hem bevel zal geven te rooven en te plunderen, en het volk zijner verbolgenheid te stellen ter vertreding, gelijk het slijk der straten.
Over die teksten, mijnheer, antwoordde ik, zou nog vrij wat te zeggen zijn, maar in den grond komt dan toch uw gevoelen neder op eene stelling, die door onze kerk (als wij daar dan van spreken zullen), en wel in onze Belijdenis des geloofs, godslasterlijk genoemd wordt.
Wat, riep de heer van Groenendaal in volle woede, zoudt gij mij hier de les willen lezen, zoudt

{==270==} {>>pagina-aanduiding<<}

gij mij willen bewijzen dat ik de leer onzer kerk tegenspreek. Neen, gij loochent die, gij zijt een Pelagiaan, een Sociniaan, een Remonstrant; en dat, ô hemel, iemand die begeert leeraar in de gereformeerde kerk te worden, iemand die zelfs behoorde van zijn lidmaatschap in die kerk afstand te doen. Doet gij anders, weet dan, en bedenk met beving, dat de Alwetende Hartenkenner uwe geveinsheid doorziet, en dat Hij u, die hem verloochent, niet zal aannemen, maar u uitwerpen in de buitenste duisternis, waar weeninge is en knarsinge der tanden.
Nu verloor ik mijne bedaardheid geheel en al. Nu dan nog liever een Sociniaan zoo als van Dalen, dan een Gereformeerde zoo als uw zoon, die... - Hij wilde weêr antwoorden, maar ik was nu ook woedend geworden, en daardoor sterk en van alle menschenvrees bevrijd. Ik hervatte dus met luider stemme, Laat mij uitspreken, mijnheer - als uw zoon, die het liegt dat hij het geld aan van Dalen gegeven heeft, maar die het mij heeft afgedwongen, met de bedreiging zich anders te zullen voor den kop schieten, en alleen om zijne eigene speelschulden te betalen!
Ik had hem willen sparen, zoo als ik ook in den beginne gedaan had, als van Groenendaal den armen van Dalen met vrede had gelaten, maar een' eerlijken jongen voor een' onnutten dienstknecht te hooren uitschelden, dat zou geen mensch verdragen hebben.
Mijn hemel, Willem, riep Lotje uit, die al dien tijd bijna ademloos had zitten toeluisteren, welk een mensch! En wat zeide hij wel, toen hij dat

{==271==} {>>pagina-aanduiding<<}

hoorde? Daar weet ik niets van; want, zoo als ik die woorden geuit had, vloog ik de kamer en het huis uit.
In het eerste oogenblik wist ik niet wat ik deed, en zelfs, toen ik een weinig tot bezinnen was gekomen, was ik nog zoo verontwaardigd over de laagheid van den jongen van Groenendaal, en over de dwaasheid en onregtvaardigheid van den ouden, dat ik mij zelven toejuichte hem zoo fiks de waarheid gezegd te hebben. Maar, toen ik eindelijk weêr alleen op mijn kamer kwam, en eens over alles begon na te denken, toen rees eensklaps de toekomst als een dreigend spook voor mijne oogen. Niet alleen mijn kwartaal, maar de gansche beurs, was weg, daar kon ik op rekenen; en, wat mij nog het meest griefde, was dat de oude Groenendaal nu zeker allerlei kwaad van mij zou vertellen, en mij bij iedereen zwart maken. Op eens schoot mij in dat ik ten minste zorgen kon dat die leugen omtrent van Dalen aan den dag kwam. Schoon 't reeds laat was, toen ik dat bedacht, ijlde ik naar hem toe, maar vernam van zijn' hospes, tot mijn groote spijt, dat hij den vorigen dag vertrokken was. Thans werd mij alles klaar en duidelijk. Ik moest mij nu vergenoegen met hem te schrijven, 't geen ik dan ook dadelijk deed, maar waarop ik, zoo als gij begrijpen kunt, nog geen antwoord heb.
Des anderendaags werd mij, van wege de familie, die de dispositie der beurs heeft, aangezegd dat ik daar niet meer op behoefde te rekenen, aangezien men zulk eene ondersteuning, naar den uitersten wil des erflaters, niet anders mogt toewijzen dan

{==272==} {>>pagina-aanduiding<<}

aan iemand, die de leer der gereformeerde kerk met hart en ziel was toegedaan, terwijl hun, naar de getuigenis van den heer van Groenendaal, gebleken was dat ik behebt was met pelagiaansche en sociniaansche dwalingen. Van de houderdvijftig guldens, of van van Dalen, werd geen woord gerept. - Ik ging nog wel, om een laatste middel te beproeven, bij den heer D...., het hoofd der gezegde familie, maar - mij werd eenvoudig geantwoord dat deze heer voor mij niet te spreken was.
Wij moeten hier, met een paar woorden aanvullen wat den armen Willem, in zijne droevige verbijstering, duister schijnt gebleven te zijn. Daar de heer van Groenendaal zijn' zoon, gelijk zich zelven, onder de uitverkorenen rangschikte, en hij natuurlijk even sterk vasthield aan de onmogelijkheid van den afval der heiligen, als aan alle de andere leerstukken van den gereformeerden godsdienst, zoo laat het zich gemakkelijk bevroeden dat, al had hij Willems beschuldiging geloofd, hij hem deze afwijking veel eer zou vergeven hebben, dan den armen de Lange zijne kettersche gevoelens, of, om juister te spreken, zijne stoutmoedige tegenspraak. Reeds meermalen had hij aan menschen, die hem met een liefdadig oogmerk waarschuwden, ten opzigte van het gedrag van den jongen heer, geantwoord dat hij 'er niets van geloofde, en dat, zoo hij al eens ter regter of ter slinkerhand mogt afwijken, de zonden der ware geloovigen alleen strekten op dat de genade Gods aan hen mogt verheerlijkt worden.
Maar nu kwam 'er nog bij, dat hij Willem niet

{==273==} {>>pagina-aanduiding<<}

alleen niet geloofde, maar dat hij zelfs zijne aantijging voor louter laster hield. Toen hij namelijk het briefje in handen gekregen had, dat ongelukkig niets anders behelsde dan eene dringende herinnering aan de belofte om de geleende honderdvijftig guldens met de week te restitueren, had, op zijn navragen, zijn brave en regtgeloovige zoon hem, zonder blikken of blozen, en zonder een oogenblik te aarzelen, eerst verzekerd dat dit geld op eene wijze gebruikt was, die hij (de heer van Groenendaal) zelf zeker niet zou wraken, maar hem tevens verzocht voor als nog het te mogen verzwijgen, en toen de heer van Groenendaal des niet te min 'er op stond om het te weten, had de lieve jongen, alleen om aan het vaderlijk bevel te gehoorzamen, hem gezegd dat hij het gebezigd had om eenen ongelukkige te redden, en wel (toen ook nu nog het vragen niet ophield), den armen van Dalen.
Wij hebben, overigens, om den lezer een klaar denkbeeld te geven van de toedragt der zake, het gesprek tusschen de twee gelieven tot hier toe getrouwelijk medegedeeld. Wij achten het, voor het verstand van deze historie, niet zoo nookzakelijk te vermelden, wat zij nu nog verder spraken. Men zal zich dit, ook zonder onze aanwijzing, gemakkelijk kunnen voorstellen, gedurig herhaalde vragen naar hetgeen reeds verhaald was, levendige klagten van weêrszijden, beraadslagingen en ontwerpen voor de toekomst, waarvan echter geen enkel eenig uitzigt scheen op te leveren, en nog levendiger betuigingen van eeuwige liefde en

{==274==} {>>pagina-aanduiding<<}

onveranderlijke getrouwheid, ook onder de hardste beproevingen, met welke het der goedertierene Voorzienigheid zoude behagen hen nog verder te bezoeken.




{==275==} {>>pagina-aanduiding<<}

Achttiende hoofdstuk.


Noodige verklaring omtrent het voorgaande. Willem begint, uit verontwaardiging, tot het Pelagianisme over te hellen, waarvan men hem beschuldigd had. Zijn vader gaat denzelfden weg. 'Er worden groote gebeurtenissen voorbereid.

Het zou ons niet verwonderen indien de oplettende lezer de aanmerking maakte dat het toch vreemd is dat de heer van Groenendaal, anders een niet onverstandig noch ook hardvochtig man, den armen Willem van zijn' ganschen onderstand, en dus van zijn beste vooruitzigt kon berooven, alleen omdat hij zich, naar zijn inzien, niet volkomen regtzinnig had uitgelaten; want de gansche questie was al weder niet anders dan een gevolg van eene antinomie, die geen Belijdenissen of Canones met mogelijkheid kunnen oplossen, en die dus door twee regtzinnigen op geheel tegenovergestelde wijze kunnen opgevat en uitgelegd worden. De heer van Groenendaal hield zich aan het eeuwig raadsbesluit en het bestuur van

{==276==} {>>pagina-aanduiding<<}

alle dingen door God: Willem zag alleen op de even stellig erkende leer dat het godslasterlijk is God voor den auteur der zonde te houden. Beide wordt door de Canones geleerd, en beide in overeenstemming te brengen, is even onmogelijk voor onze rede, als de bestaanbaarheid van den vrijen wil met de goddelijke Voorzienigheid.
Gelukkig zijn wij in staat den heer van Groenendaal, ten opzigte van zijn verstand ten minste, volkomen te regtvaardigen. 'Er bestond namelijk nog eene andere reden, die, wij twijfelen des niet, het gedrag van den heer van Groenendaal eenigzins meer begrijpelijk zal doen voorkomen.
Wij hebben gezien dat deze heer zelf, in eigen hoogen persoon te Diepenbeek gekomen was, om zijnen client, den proponent Nathanaël van der Goot den kerkenraad en der gemeente aan te bevelen. Zeker herinneren onze lezers zich zijne predikatie nog, van welke wij een kort verslag gegeven hebben.
Doch zoo ook zullen zij, hopen wij, de leerrede niet vergeten zijn van Jacobus Klos, des schoolmeesters neef, noch ook den indruk, dien deze vooral op de gemeente maakte.
Meester Peperkamp had Kootje reeds geluk gewenscht, en, naar 't zich liet aanzien, niet zonder reden. Na vele en gewigtige zittingen van den kerkenraad, was men eindelijk van het gros tot het twaalftal, tot het zestal, en zoo tot het drietal genaderd; en op dat drietal prijkte boven aan de naam van Jacobus Klos. Nathanaël was de tweede, en (in weérwil van de geweldigste tegenkanting van baas Hartman) Hendrik Rusting de derde, ja, zelfs

{==277==} {>>pagina-aanduiding<<}

nog maar met het lot, daar Rusting en van der Goot een gelijk getal stemmen gehad hadden. Wij zullen dit straks nader uitleggen. Zeker zal 't toch nog menigeen verwonderd hebben, dat een Groninger (zoo 't heette) te Diepenbeek op het drietal, of zelfs in 't geheel in aanmerking kon komen. De een zeide dat het het werk was van den ouderling Rietveld en van Martens, den diaken, die dit zoo zouden bestoken hebben om een plasdankje te behalen bij het kasteel (dat wil zeggen, bij de familie van Berkel), waar de proponent Rusting met buitengewone goedwilligheid ontvangen was, en waar men hem verre boven de twee andere mededingers scheen te stellen. Een ander was van oordeel dat de kapitein zelf 'er de hand in gehad had, om baas Hartman een kool te stoven, met wien hij, zeide men, woorden gehad had op het leesgezelschap.
Wat hier van zij (misschien openbaart zich dit wel nader) schoon Hendrik Rusting op het drietal stond, zoo begreep toch ieder dat hij de man niet zijn kon; en, wat ieder even goed begreep, was dat het op Jacobus Klos gemunt was. – Men zal ligt bevroeden dat de tijding van dit drietal den heer van Groenendaal niet zeer liefelijk in de ooren klonk, en even zoo dat ook hij terstond aan het gissen ging, wie of wat daarvan wel de oorzaak zou mogen zijn, en wat men zou kunnen in het werk stellen om den gevreesden slag nog af te wenden.
Juist toen hij met dit gissen bezig was, kwam een inwoner van Diepenbeek, die op dat oogenblik in stad was, den heer van Groenendaal de pacht betalen van eenige landerijen, die hij in den

{==278==} {>>pagina-aanduiding<<}

omtrek van Diepenbeek bezat. Het spreekt van zelf dat de zaken zoo spoedig niet afgedaan waren, of het beroep kwam ter baan. De landman was, of scheen, zeer verwonderd dat de heer van Groenendal nog giste. Wel, zeide hij, dat is genoeg bekend, wie daar de hand in gehad heeft. Mijnheer zal wel weten dat onze burgermeesterske nog al mal is met den student, een eenig zoontje, terwijl deze student den proponent Rusting zeer wel lijden mag. Zeker hebben die twee den burgemeester overgehaald om zijn' invloed aan te wenden. Nu zal mijnheer het, denk ik, wel begrijpen.
Mijnheer begreep het heel goed, maar mijnheer vergat te vragen hoe de man dit wist; hij vergat ook nog eens bij anderen te onderzoeken of het waarheid was. Men bedenke dat de man zoo gewoon was te gelooven, zonder te onderzoeken, dat hij geen oogenblik aan de waarheid twijfelde van hetgeen de even geloovige boer waarschijnlijk anderen had hooren zeggen. En nu zal de lezer zeker ook wel begrijpen hoe het toekwam dat de brave man zoo bijzonder op de familie de Lange, en vooral op Willem, verbitterd was, en dit te meer daar de landman zeer weinig hoop gegeven had op de mogelijkheid om, in weêrwil van de plaats die Jacobus Klos op het drietal bekleedde, toch nog de keuze op Nathanaël van der Goot te doen vallen.
Men begrijpt ligtelijk dat de zoo onverwachte terugkomst van den student in het ouderlijk huis geen minder opschudding had veroorzaakt, dan op Ammerstein; en, daar noch vader noch moeder de Lange iets vermoeden konden van eenige bijzondere

{==279==} {>>pagina-aanduiding<<}

veete van den heer van Groenendaal zelven, zoo moesten zij wel gelooven dat het verschil van gevoelen over den oorsprong van het kwaad de voorname reden was van des heeren van Groenendaals verbolgenheid. Moeder de Lange bepaalde zich grootendeels bij het slechte gedrag en de verdorvenheid van den jongen van Groenendaal. Vader was zoo verontwaardigd over den ouden, dat hij het geheel met Willem eens was. Hij hield niet alleen staande dat de mensch de eenige oorzaak is der zonde, maar, door zijnen ijver vervoerd, liet de goede man zich zoodanig uit, dat hij zonder eenige omwegen de vrijheid van den menschelijken wil verdedigde. Het kon Willem niet ontgaan dat vader eigenlijk reeds half, zoo niet heel, pelagiaansch was geworden, maar hij was zelf te verontwaardigd en te opgewonden, om hier veel op te letten. Zoo waar is het dat ook bij de geloovigsten de natuur gaat boven de leer.
Maar buitendien had deze vreesselijke gebeurtenis een' geweldigen schok gegeven aan zijne geheele, tot nog toe zoo ijverig voorgestane, denkwijze. Hij was te verstandig om hetgeen hij vroeger verdedigd had nu af te keuren, alleen om dat zij, die hetzelfde gevoelen voorstonden, menschen waren die berisping of verachting verdienden: maar het kwam hem toch voor dat de vrome, en vooral de dictatoriale, toon van den heer van Groenendaal des te stuitender was door de trotschheid, de onredelijkheid en de onregtvaardigheid die zijn gedrag gekenmerkt hadden. Dit werkte zoo zeer op zijn fijn zedelijk gevoel, dat hij meermalen in zijne gedachten den heer

{==280==} {>>pagina-aanduiding<<}

van Groenendaal, baas Hartman en andere diergelijke zeer vrome menschen met eenen Rusting, met eenen van Dalen en diergelijke vergelijkende, daarbij steeds eenen onverwinnelijken afkeer van de eerste, en eene groote toenadering tot de laatste begon te gevoelen. Wat maakte deze twee laatste tot edele, tot goede menschen, wat den jongen van Groenendaal tot een speler en doorbrenger, den ouden tot een ligtgeloovig en onregtvaardig regter? Was dit alles niet meer dan het gevolg van Gods eeuwig raadsbesluit? Was dit raadsbesluit de eenige oorzaak dat hij zelf de eersten hoogachtte en hen wenschte na te volgen, en dat hij de laatsten verachtte? Neen, hij gevoelde het, dat, dat was hij zelf; hij zelf wilde geen van Groenendaal zijn, al bood men 'er hem schatten voor. Ach, Willem, en gij beschuldigdet in uw hart uw' vader van Pelagianisme!
Evenwel, zoo verblind was hij niet, of hij begon het zelf in te zien. En nu moest hij er toch toe komen, om te onderzoeken of de leer der predestinatie enz. wel als een fundamenteel punt moet beschouwd worden. Dit gaf hem aanleiding om de naar zijn inzien fundamentele en niet fundamentele punten te onderscheiden en te schiften, en zoo begon (men ziet: het is de eerste stap slechts die moeite kost) wel niet, het geheele gebouw te wankelen, maar 'er begonnen toch hier en daar nog al aanzienlijke steenen uit te rollen.
Doch keeren wij tot den heer burgemeester terug. Hoe verontwaardigd hij ook was, en hoezeer hij zich zelven te veel gevoelde, om te be-
{==281==} {>>pagina-aanduiding<<}
proeven door eenige laagheid het verlorene te herwinnen, zoo was hij toch zoo wel overtuigd van de volstrekte onmogelijkheid om alle de kosten van zijns zoons studie zonder die beurs goed te maken, dat hij begreep ten minste iets te moeten doen, zooveel ten minste als hij, behoudens zijne eer en waardigheid, doen kon. Daarbij kwam dat hij nog steeds de hoop bleef koesteren dat het antwoord, 't welk Willem van van Dalen verwachtte, een middel zijn zou om des heeren Groenendaals oogen te openen, omtrent het gedrag van zijnen zoon, en alzoo tot de erkentenis te brengen van zijne onbillijkheid en onregtvaardigheid omtrent Willem. In hoe verre hij reden had zoo iets te verwachten, willen wij liefst aan de menschenkennis van den bescheiden lezer over laten.
Genoeg, men kon ligt beginnen met zich eens goed naar alles te informeren, en daartoe bood zich nu juist de uitmuntendste gelegenheid aan. Mevrouw Weenink was, twee dagen na Willems terugkomst, naar Utrecht vertrokken, om daar te gaan logeren bij eene vriendin, die daar niet lang geleden gehuwd was, en haar reeds meermalen verzocht had haar eens te komen bezoeken. De echtgenoot van deze vriendin, een man die nog al in jaren verschilde van zijne wederhelft, was door stand en betrekkingen, zeer goed in staat de door de familie de Lange verlangde inlichtingen te geven; en aan de welwillendheid zoowel als aan de behendigheid van mevrouw Weenink viel niet te twijfelen; zelfs achtte men het niet onwaarschijnlijk dat deze, die zoo zeer met het lot van hare geliefde zuster begaan was,

{==282==} {>>pagina-aanduiding<<}

uit eigen beweging zich zou beijverd hebben om de ware oorzaak van de vijandige gezindheid des heeren van Groenendaal te ontdekken, en zoo misschien tot eene intrekking van het wreede besluit den weg te banen.
Moeder de Lange nam op zich Esperança te schrijven, en zij had de voorzigtigheid dit voor haren zoon en voor Charlotte verborgen te houden. Zij begreep toch te wel dat, hoe diep Willem ook gebukt ging onder den slag, die hem getroffen had, zelfs maar het vermoeden van eene poging om zich voor een' man, als de heer van Groenendaal, te vernederen, of zich aan eene weigering bloot te stellen, hem zoodanig tegen de borst zou stuiten, dat hij zeker liever alles zou willen lijden, dan daartoe zijne toestemming geven.
Maar buitendien, Willem hield de zaak voor afgedaan; en hij was daarom nu geheel bezig met op middelen te denken, door welke hij in staat zou gesteld worden zelf zijne studieën te bekostigen, al moest het dan ook wat langer duren, eer hij tot het doel zou kunnen geraken. Dan eens wilde hij beproeven, zoo als van Dalen, les te geven, te repeteren, dan weder wilde hij gaan vertalen, of zich aanbieden tot het schrijven van recensieën of mengelwerk voor het een of ander tijdschrift; soms dacht hij ook wel eens aan eene voordeelige gouverneurs plaats, die hem tijd genoeg zou overlaten voor zijne studieën. Verder dan het overdenken en vergelijken van deze plannen had hij het evenwel nog niet gebragt, daar geen van alle hem in alle opzigten voldeed, en de zwarigheden van elk dezer ontwerpen

{==283==} {>>pagina-aanduiding<<}

gewoonlijk grooter werden in zijne oogen, naarmate hij 'er meer toe begon over te hellen.
Terwijl Willem bezig was deze kasteelen in de lucht op te trekken en weder af te breken, kwam het antwoord van mevrouw Weenink. Gelukkig was Willem van het ontbijt opgestaan, zoodat de voorzorg, die zijne zorgvuldige moeder genomen had, door haar meid te gelasten brieven van Utrecht niet binnen te brengen, onnoodig was. Met een kloppend hart werd de brief geopend, want, schoon het onmogelijk scheen dat 'er nu reeds zoo spoedig (het antwoord had zich niet lang laten wachten) iets beslissends zou bekend zijn, zoo was toch deze spoed zelf, dacht de teederhartige moeder, een goed teeken.
Zij had zich niet geheel bedrogen. Zoo als zij reeds vermoed hadden, schreef mevrouw Weenink dat zij, dadelijk na hare aankomst, het geheele geval aan hare vriendin had medegedeeld, dat deze, met haar verlof, het haren man had bekend gemaakt, en van hem de verzekering ontvangen, dat het hem weinig moeite zou kosten bij het hoofd der familie, die de beschikking over de beurs had, nadere inlichting omtrent deze zaak te erlangen. En, toen nu de brief van moeder de Lange gekomen was, had mevrouw Weenink zelve den heer van Arkel (zoo heette de gemaal van Esperança's vriendin) verzocht aan het verlangen der familie de Lange te voldoen. Eene zwarigheid was 'er altijd, en deze was eene zeer groote, dat gezegd hoofd der familie zulk een' eerbied had voor den heer van Groenendaal, dat hij zich blindelings gedroeg naar den raad, dien

{==284==} {>>pagina-aanduiding<<}

deze hem verkoos te geven. ‘Evenwel,’ met deze woorden besloot mevrouw Weenink haren brief, ‘evenwel, lieve mevrouw, heb goeden moed. Ik verwacht veel van de tusschenkomst van van Arkel, en het zou mij al zeer uit de gis loopen, indien het hem niet gelukte dit kluwen te ontwarren.’
Deze woorden vervulden het hart der brave ouders met innige vreugde, maar verwekten daarin tevens eene blakende nieuwsgierigheid. Vleijend zou het voor ons zijn, indien wij deze aandoening ook bij den lezer mogten onderstellen; en aangenaam zal 't zeker hem zijn, bij wien dit het geval is, dat wij aan die nieuwsgierigheid dadelijk kunnen voldoen, een voorregt dat de heer burgemeester en zijne echtgenoote misten.
Wij hebben vroeger melding gemaakt van de ijverige pogingen, door den heer van Groenendaal aangewend, om de ziel van mevrouw Weenink uit den ongelukkigen en gevaarlijken toestand, waarin zij zich, naar zijn inzien, bevond, te redden, pogingen die levendiger en dringender geworden waren, naarmate het ligchaam van diezelfde mevrouw den braven man meer en meer was begonnen te bevallen.
Wij hebben, om van het geduld onzer lezers niet te veel te vergen, ons toen vergenoegd met het verhalen van één gesprek, te dier tijd door deze personen gehouden. Wij moeten 'er nu nog bijvoegen, dat de heer van Groenendaal, die, zoo wij reeds zagen, ter bevordering der belangen van zijnen gunsteling Nathanaël, op Diepenbeek gekomen, 'er een' geruimen tijd gebleven was ter bevordering van zijne gezondheid, dat de heer van Groenendaal, zeg ik,

{==285==} {>>pagina-aanduiding<<}

toen eindelijk zijne gewigtige bezigheden hem naar de stad terugriepen, evenwel weldra alweder op Diepenbeek verscheen, en dit nu van tijd tot tijd herhaalde, terwijl hij, bij elke dezer excursieën, steeds de beleefdheid had verscheiden malen het kasteel met een bezoek te vereeren, en dan ook niet naliet elke geschikte gelegenheid aan te wenden, om het reeds meermalen behandelde onderwerp bij mevrouw Weenink op het tapijt te brengen. De herbergier (logementhouder is wat sterk voor Diepenbeek), de herbergier, bij wien de heer van Groenendaal steeds, zoo als vroeger, zijn intrek nam, en die natuurlijk nooit vond dat zijn gast te dikwijls kwam of te lang bleef, gaf ook van deze kortere maar herhaalde bezoeken, een zeer voldoende reden. Hij wist voorzeker te zeggen dat de heer van Groenendaal 'er over dacht om op het land, dat hij in de nabijheid van het dorp bezat, en dat onder andere een zeer fraai bosch had, een huis te zetten, en rondom hetzelve eene fraaije plaats te laten aanleggen.
Het zal, na het gezegde, niemand bevreemden dat het mevrouw Weenink maar een woord had te kosten gehad om den heer van Groenendaal zelven te spreken te krijgen; maar tevens zal niemand van mevrouw Weenink verwachten dat zij dit deed. Trouwens, al is Utrecht geen kleine stad, men hoort 'er toch ook al spoedig wat 'er gebeurt, en vooral kan 'er de mare van de aankomst van eenig doorluchtig, aanzienlijk, of geleerd man, en nog minder die van eene bevallige, elegante vrouw, lang verborgen blijven.

{==286==} {>>pagina-aanduiding<<}

Zoo vernam dan ook de heer van Groenendaal al spoedig wie 'er bij den heer van Arkel gelogeerd was; doch nu niet door de alles rond trompettende faam, maar - door den heer van Arkel zelven.
Deze heer namelijk was, volgens de in den brief van Esperança vermelde afspraak, den aanzienlijken man, die de beschikking had over de beurs, gaan spreken, doch door dezen dadelijk naar den heer van Groenendaal gerenvoyeerd; en, hoewel de heer van Arkel geheel geen last had om zich tot dezen te wenden, kon hij, die Willem kende en belang in hem stelde, na het verhaal dat zijne vrouw hem van de zaak gedaan had; den aandrang niet wederstaan om alles te doen wat in zijn vermogen was om de onschuld van den braven jongen te bewijzen, indien het dan al schuld moge heeten, iemand (zoo als men voorgaf) honderdvijftig gulden te geven, om eenen ongelukkige te redden. De heer van Arkel was, schoon reeds bejaard, nog zeer levendig en voortvarend, nimmer bevreesd regt op den man af te gaan, wanneer hij meende daardoor zijn doel des te eerder en zekerder te zullen bereiken.
Ongelukkig echter had hij 'er niet op gerekend dat hij hier te doen had met een' diplomaat van het eerste kaliber. Hij kende den heer van Groenendaal genoeg, om geene verontschuldiging voor zijn bezoek te behoeven, maar hij had nooit anders dan over onverschillige zaken met hem gesproken. Natuurlijk kon de heer van Arkel niet zoo met de deur in 't huis vallen; hij moest den schijn ver-
{==287==} {>>pagina-aanduiding<<}
mijden van bemoeizucht of indiscretie. Dit reeds maakte de benadering moeijelijker dan hij zelf gedacht had, en zij werd weldra geheel onmogelijk, door de, schoon uiterst beleefde, echter zeer behendig ontwijkende antwoorden van den heer van Groenendaal, die zich op zijne beurt achter het besluit verschanste van de familie, die de beurs uitgaf. Na eenig heen en weder praten, zeide de heer van Arkel dat hij hoopte dat de heer van Groenendaal het hem niet ten kwade zou duiden dat hij zich voor den jongen de Lange interesseerde, daar hij hem steeds veel achting had toegedragen, en voornamelijk daartoe aanleiding gekregen had door hetgeen hij aangaande hem vernomen had van de zuster van het meisje, met welke hij geëngageerd was, en die thans juist bij hem logeerde.
De heer van Arkel wist niet welke snaar hij hier roerde. Hij zag dus eenigzins vreemd op van de verandering die dit gezegde op het achtbaar gelaat des heeren van Groenendaal te weeg bragt, terwijl hij hem, op een geheel anderen toon, dan waarop hij tot dit oogenblik toe gesproken had, hoorde zeggen, of haast uitroepen: Mevrouw Weenink? - Ja, mevrouw Weenink. Kent gij haar? - Ja, zoo (hier viel de toon weder bijna geheel in den vorigen sleutel), wel eens ontmoet op Ammerstein bij haren vader, kapitein van Berkel. Maar ik wist niet dat zij hier relatieën had -
En wel zeer intieme, hervatte de heer van Arkel, mijne vrouw en zij zijn schoolkameraadjes en boezemvriendinnen. Het doet mij intusschen genoegen, mijnheer van Groenendaal, dat ik u ge-
{==288==} {>>pagina-aanduiding<<}
zegd heb dat zij bij ons logeert. Als gij op Ammerstein bekend zijt, dan zult gij zeker niet nalaten mevrouw Weenink te komen zien, en, behalve dat ons dit het genoegen van eene visite zal verschaffen, zullen wij dan gelegenheid hebben over de zaak, waarvan ik sprak, nog eens nader te handelen.
De heer van Groenendaal had, in de weinige oogenblikken, die 'er noodig waren om te hooren dat mevrouw Weening 'er was, en om haren naam uit te spreken, zoo als hij deed, een' storm van gewaarwordingen en overdenkingen in zijn binnenste gehad, die zoo menigvuldig en verscheiden waren, dat, wist men niet hoe ontzettend veel een mensch in een zeer klein tijdsbestek gevoelen en denken kan, men het naauwelijks zou gelooven. Onder deze gedachten waren 'er al zeer wonderlijke. Maar, daar zijn gedrag die weldra genoegzaam aan het licht zal brengen, achtten wij het onnoodig ze hier alle te vermelden. Dit alleen moeten wij 'er van zeggen, om dat het tot regt verstand van ons verhaal noodig is. De heer van Groenendaal, schoon niet jong meer, was een man van zeer levendige aandoeningen. Het drietal, en hetgeen hij van den boven vermelden boer vernomen had, hadden hem, zoo wij zagen, in woede doen ontsteken op de de Lange's. En deze hartstogt (ook vrome menschen hebben daar soms last van) was zoo hevig geweest, en had zijne ziel zoo uitsluitend ingenomen, dat hij (wij moeten het met schaamte voor hem bekennen) daardoor geheel niet bedacht had, hoezeer zijne indedaad wat al te groote gestrengheid het bekeeringswerk zou kunnen vertragen, waaraan hij zoo ijverig arbeidde,

{==289==} {>>pagina-aanduiding<<}

aangezien hij wel begrijpen kon, dat de schoone zondares, die hare zuster zeer beminde, hem de handelwijze omtrent den minnaar van het lieve Lotje niet zeer vriendelijk zou afnemen.
En des niet te min (dit mag wel een zedelijk raadsel heeten) des niet te min was eene van de gedachten, die in het oogenblik, waarvan wij spraken, den man door 't hoofd vlogen, een vast besluit, om zoo spoedig mogelijk mevrouw Weenink te gaan bezoeken, gelijk hij dit dan ook den heer van Arkel te kennen gaf, en (dit klinkt nog veel vreemder) eene niet minder vaste overtuiging, dat dit geval hun een middel aan de hand kon doen, om de bekeering der beminnelijke en bekoorlijke ongeloovige eindelijk geheel en volkomen te voltooijen. Wij voegen hier niets meer bij. Men moet het den lezer ook niet al te gemakkelijk maken; en toch twijfelen wij niet, of 'er zijn onder die dit verhaal met hunne aandacht vereeren, verscheiden, die 't ons zelfs kwalijk zouden nemen, zoo wij meenden dat zij hier eenige nadere inlichting behoefden.




{==290==} {>>pagina-aanduiding<<}

Negentiende hoofdstuk.


Voorregten, die de leer van de volharding der Heiligen den regtgeloovigen zondaar aanbiedt. De zaak van Willem krijgt een ander aanzien.

De heer van Arkel moest tot zijne spijt zijne dames mededeelen, dat zijne bezoeken hem nog niet veel wijzer gemaakt hadden. Hij verzweeg het niet, dat hij ook bij den heer van Groenendaal geweest was, en hij maakte Esperança lagchend bekend, dat zij weldra eene visite van dezen deftigen heer te wachten had. Esperança en mevrouw van Arkel namen het hem gansch niet vriendelijk af, dat hij den heer van Groenendaal de tegenwoordigheid van Esperança had bekend gemaakt. Mevrouw van Arkel beknorde haar man nog buitendien, dat hij zoo voorbarig geweest was, om nu reeds terstond bij mijnheer van Groenendaal te gaan; zij zeide, dat dat niet volgens de afspraak was, en dat zij daardoor nu nog misschien wel een ganschen middag (de heer van Groenendaal deed nooit anders, dan theevisites) met dien

{==291==} {>>pagina-aanduiding<<}

stijven hark (zeker vrij oneerbiedig van zulk een' man) zouden opgescheept zitten.
Dat moet gij voor onzen de Lange over hebben, Klare, zeide de heer van Arkel. Ik (dit zie ik al) kan het hart van dien wreedaard niet vermurwen. Maar tegen u beide (en hier ham hij van elk der, in hare soort, even bekoorlijke vrouwtjes eene hand) tegen u beide zou zelfs Blaauwbaard niet bestand zijn.
Het duurde niet lang of de heer van Groenendaal verscheen. Toen hij de kamer binnen trad, vond hij - mevrouw Weenink alleen. De heer van Arkel was niet 't huis, en zijne Klare niet regt wel. Vreemd mag het schijnen, dat de deftige man, die met een gelaat en eene houding binnen trad, juist berekend voor eene visite in een huis, waar hij weinig kwam, eenigzins in de war geraakte, toen hij bemerkte, dat de rigting, die hij aan trekken en oogen gegeven had, onnoodig was, daar hij niemand vond dan haar, die met eene gansch andere uitdrukking van gelaat moest aangesproken worden. Mevrouw Weenink gaf hem den tijd, om zich te herstellen, door hem terstond de reden van de afwezigheid van den heer en de vrouw des huizes te zeggen, 'er bij voegende, dat het hun zeker zou spijten, dat zij het genoegen moesten missen, den heer van Groenendaal te ontvangen.
Het deed den heer van Groenendaal natuurlijk ook niet minder leed, het gezelschap van den heer van Arkel en zijne beminnelijke echtgenoote te ontbeeren, evenwel.... Men begrijpt, dat hier iets zeer vleijends voor de schoone te huis geblevene volgde.

{==292==} {>>pagina-aanduiding<<}

Deze preliminairen afgehandeld zijnde, vatte de heer van Groenendaal post op eenen hem aangeboden stoel, niet verre van de canapé op welke mevrouw Weenink gezeten had, en waar zij hare plaats weder innam.
De heer van Groenendaal had niet lang gezeten onder het behandelen van eenige onverschillige onderwerpen, of hij begon al het uitnemende in te zien van de heerlijke gelegenheid, die de anders zoo grillige Fortuin hem thans verschafte, om het aangevangen bekeeringswerk krachtig door te zetten, en tot een gelukkig einde te brengen. Niet weinig werd hij daarin versterkt door de ongedwongene vriendelijkheid der schoone Esperança, waardoor zijne vrees, dat zij hem het gebeurde met den jongen de Lange mogt ten kwade duiden, geheel en al verdween. Dit maakte den anders voorzigtigen en niet zeer voortvarenden man niet alleen moedig, maar stout, en het duurde niet lang, of hij begon, met weglating van de gewone toebereidselen over bekeering en terug keeren op den goeden weg, volkomen als een gewoon mensch, en althans niet in de tale Kanaans, mevrouw Weenink te zeggen, dat hij dan toch eigenlijk innig verheugd was, haar zoo eens alleen te vinden; dat zij, sedert zijn laatste verblijf op Diepenbeek, hem steeds voor oogen gezweefd had; dat haar beeld onuitwischbaar in zijne ziel geprent was, dat hij nu eindelijk tot de overtuiging gekomen was, dat, al ware hij om deze of gene beweegreden, door den tegenstand, dien zij zelve aan zijne dringendè aanzoeken geboden had en steeds bleef bieden, 'er toe gebragt geworden, om zijnen hartstogt te bestrij-
{==293==} {>>pagina-aanduiding<<}
den, hem dit volstrekt onmogelijk was. Waartoe ook! dus vervolgde hij. Hier is immers maar eene vraag: Mag ik hopen, eenmaal slechts eenige vonken van dat vuur, dat mij de borst doortintelt, in dien schoonen boezem te ontsteken? Mogt dat geluk het mijne zijn, ô welke zaligheden zouden dan ons deel worden! Vertrouwen op mijne discretie behoef ik u, dat weet ik,.niet in te boezemen. Mijn eigen rang en stand, mijne omstandigheden, mijne jaren zelfs, maar vooral mijne liefde zijn 'er de beste waarborgen voor. Er bestaan meer diergelijke liaisons dan gij, lieve Esperança, misschien vermoedt. Die eene vraag, die eene, daar komt het op aan. Maar ach, gij hebt het wel zelve gezien, gij begrijpt wel waarom ik zoo dikwijls buiten kom, gij hebt het reeds meermalen uit mijnen mond gehoord, gij kunt het in mijne blikken Iezen, zoodra ik u aanschouw. ô Esperança, wist gij eens wat gij voor mij zijt, gij zoudt mij ten minste een woord ter aanmoediging toespreken. - Ja, (hier stond hij op) ja, 'er moet een einde aan komen, zoo kan het niet langer blijven, een van beide: zeg het mij ronduit: ‘Ik ben geheel onverschillig voor u. Ik haat u!’ en ik ga - om de ongelukkigste der stervelingen te wezen! of (ô mogt het zijn!) of lispel mij met die onweerstaanbare lippen een enkel zacht woordje van liefde toe! En met was de heer van Groenendaal de canapé genaderd, en zich naast mevrouw Weenink plaatsende, vatte hij hare hand, terwijl hij haar met een smeekend gelaat, vol uitdrukkingen van de innigste liefde, aanstaarde. Mevrouw Weenink, die zeer aandachtig had toegeluisterd, ant-
{==294==} {>>pagina-aanduiding<<}
woordde, terwijl zij hare hand zachtkens terug trok: Mijnheer van Groenendaal, antwoordde Esperança, ik heb het u reeds meer gezegd, gij spreekt eene taal, die (om nu het verschil van jaren geheel daar te laten) alleen voegen zou aan iemand, die geheel vrij was, en ook door dezen niet anders dan tot eene ongehuwde vrouw zou kunnen gerigt worden. Eindelijk moest ik dus terstond een einde maken aan dit gesprek. Maar, daar gij nu zulk een eind geloopen hebt om mij te komen zien, wil ik liever nog eens wat duidelijker van u vernemen, hoe dit alles te rijmen zij met uwe bekende vroomheid.
Immers, bedrieg ik mij niet, dan zoudt gij niet gaarne zien dat uwe echtgenoote, of mijn man, die thans op zee rondzwerft, vernamen, dat wij hier zóó zitten te praten, en nog veel minder, dat zij hoorden wat wij behandelen. In één woord, gij weet wel, dat gij op dit oogenblik reeds, alleen door uwe woorden, eene groote zonde doet, en dat ik mij niet minder zou bezondigen, al gaf ik u slechts die geringe aanmoediging, die gij zoo vurig van mij verlangt. Hoe moet ik dat toch, bid ik u, overeenbrengen met die vroomheid en regtzinnigheid, waarop gij toont zoo veel prijs te stellen. Zijt gij niet bevreesd, dat ik u voor een' huichelaar zal houden, en hoe zou ik dan naar uwe vermaningen kunnen luisteren? Een huichelaar, mevrouw! hervatte de heer van Groenendaal levendig, neen, waarachtig; dat ben ik niet! In tegendeel, ik verneem met innige blijdschap, welke schoone, waarlijk christelijke gevoelens gij koestert, mijne achting, en (ô vergeef mij het woord) mijne liefde worden 'er nog vuriger door.

{==295==} {>>pagina-aanduiding<<}

Ja, gij hebt gelijk, gij spreekt de waarheid, het is niet zoo als het behoort, het is zonde: maar hij, dien God, naar zijn voornemen, tot de gemeenschap zijns zoons, onzes Heeren Jesu Christi roept, dien verlost hij wel van de heerschappij en de slavernij der zonde, maar hij verlost hem in dit leven niet ganschelijk van het ligchaam der zonde. - Die onderscheiding begrijp ik niet regt, antwoordde mevrouw Weenink. - Zij is toch volkomen overeenkomstig met de leer onzer kerk. - Dat is wel mogelijk; maar, zoo als ik zeide, gij zoudt toch niet gaarne hebben, dat anderen wisten, dat gij die zonde bedreeft; en, als gij vermoeden kondt, dat men het vernam, zoudt gij zeker alles doen, wat in uw vermogen was, om het tegen te spreken en u bij uwen goeden naam, als een braaf en godvruchtig man, te handhaven. En is dat dan geen huichelarij? - Maar, lieve mevrouw! antwoordde de heer van Groenendaal lagchende, denkt gij dan, dat ik als een jong loshoofd, mij onvoorzigtig zou bloot geven! Neen, laat dat maar aan mij over. Zoo als ik u zeide: voorzigtigheid en discretie, bij niemand zijt gij daar zekerder van, dan bij mij. Geloof mij, ik ken de menschen en de wereld genoeg, om te weten, hoe men het moet aanleggen om zijne reputatie te bewaren, en vooral die van haar, die mij met hare liefde voor mijne onwankelbare trouw zou willen beloonen. Ik behoef niet te huichelen. Niemand (dan wien ik zelf door onvoorzigtigheid daartoe aanleiding gaf) zou van mij iets durven denken of vermoeden. - Ik zie, mijnheer van Groenendaal! dat gij de zaak wel overdacht hebt, en

{==296==} {>>pagina-aanduiding<<}

niet ligtzinnig te werk gaat. Gij zijt het met een' zekeren persoon bij Moliere eens:
Et ce n'est pas pécher, que pécher en silence!
Esperança vergezelde dezen regel, met zulk een' schalkschen lach, dat 'er lang zoo veel opgewondenheid niet zou vereischt worden, als die waarin de verliefde man reeds geraakt was, om op dien wel bespraakten mond een' kus te drukken, al ware 't slechts een' van bewondering voor haar fraai reciteren. Indedaad de heer van Groenendaal scheen van zulk een ontwerp zwanger te gaan. Hij spreidde ten minste de beide armen reeds uit, maar Esperança, die elk oogenblik zulk eene demonstratie verwachtte, was in een wip op, en zeide, hartelijk lagchende: neen, neen, zoo was 't niet gemeend. Wij hebben heel wat anders zamen af te handelen; en ik wil u gaarne de gelegenheid geven, om u op alles wat ik te zeggen heb te verantwoorden: maar wij moeten ons als verstandige menschen gedragen, vooral niet ligtzinnig, zoo als gij zelf teregt hebt aangemerkt. Kom, ik geloof dat het maar beter is, dat ik hier op een' stoel ga zitten. Zoo zamen op de canapé, dat is toch wat gek. Er steekt wel niets in, maar toch, als 'er eens een knecht of meid binnen kwam. Vindt gij ook niet?
Dit alles werd door het bekoorlijke vrouwtje op zoo guitigen, maar tevens vleijend vriendelijken toon gezegd, dat de arme van Groenendaal volstrekt niet meer wist, hoe hij het had. Zijn borst hijgde, zijne reeds vrij gekleurde wangen kregen een nog hooger tint, en hij wist niet anders te zeggen, terwijl hij onwillekeurig opstond dan: Ja, ja, 't is goed, doe

{==297==} {>>pagina-aanduiding<<}

met mij wat gij wilt. - Ik word nog gek. - Dat hoop ik niet, hervatte Esperança, maar van 't eerste neem ik nota. Doe met mij wat gij wilt. Daar wilde ik u hebben. Kom, neem dan nu ook een stoel en ga daar, zóó, niet digter bij, stilletjes zitten. Digt genoeg, om elkander duidelijk te verstaan, en ver genoeg, om elkander niet te hinderen, als wij eens willen gesticuleren.
De heer van Groenendaal ging gehoorzaam zitten, en Esperança vervolgde: Het punt van de huichelarij is dan afgehandeld. Maar, ik heb daar zoo even uit uwe woorden meénen te kunnen opmaken, dat gij u zelven beschouwt als geroepen tot de gemeenschap des zoons (hier sloeg de heer van Groenendaal de oogen neder, als in het nederig maar toch blijkbaar zeker gevoel van de genade, die hem geschied was): doch vreest gij nu niet, u die roeping en die gemeenschap weder onwaardig te maken, als gij, in plaats van met mij over deugd en godsdienst, ten minste over betamelijke dingen, te spreken, zulke discoursen voert, als ik zoo even van u gehoord heb?
Zeker, lieve mevrouw! antwoordde de heer van Groenendaal, met een' diepen zucht, als men bedenkt, hoe hevig de aanvechtingen der wereld en des satans zijn, dan zou gewis de bekeerde in die genade niet kunnen volharden, wierd hij aan zijne eigene krachten overgelaten. Maar God is getrouw. God bevestigt hem barmhartiglijk in de genade, eenmaal gegeven. - Wel dan willen wij hopen, mijnheer van Groenendaal, dat God u thans ook die weldaad zal schenken. - Het was, of de goede man

{==298==} {>>pagina-aanduiding<<}

van de genade schrikte, zoo verbaasd keek hij Esperança aan. Ja, maar, mevrouw! zeide hij, na een oogenblik bedenkens, hoewel die genade krachtig genoeg is, om de zonde te overwinnen, zoo worden toch de bekeerden niet altoos zóó van God geleid, dat ze niet nu en dan in sommige bijzondere daden van de leiding der genade afwijken. Dit zijn die zwakheden van het vleesch, dit zijn die gebreken, die ook aan de beste werken der. Heiligen kleven, en die hun de gestadige gelegenheid verschaffen, om zich voor God te verootmoedigen, en hunne toevlugt tot den gekruisten Christus te nemen, die voor al die zonden den bloedprijs betaald heeft. - Wel, mijnheer van Groenendaal, dat heb ik nooit zoo geweten. Dat is indedaad zeer commood.
Ach mevrouw! geen spotternij, als ik u bidden mag. Commood! En moeten wij dan niet juist om die zonde dagelijks waken en bidden, opdat wij niet in de verzoeking komen? - Ja, dat is alles wel, maar ik zou zeggen, dat gij de verzoeking zelf opzoekt. - Zeg dat niet, riep hier de lijder (zoo mogen wij hem wel noemen) op den dringendsten toon der overtuiging uit- Die u eenmaal gezien heeft, die kan niet.... hier hokte zijn stem; zijn gemoed was vol; en mevrouw Weenink, die ernstig beducht werd voor eenige fâcheuse scène, terwijl zij nu toch ook waarlijk medelijden met hem had, zeide schielijk: Nu ik heb het zoo kwaad niet gemeend. Maar 't geen gij mij zegt, klinkt mij zoo vreemd, dat ik 'er nu volkomen uitlegging van zou willen hebben. Laat ons trachten ons zelve buiten 't spel te houden, en bedaard over de zaak redeneren.

{==299==} {>>pagina-aanduiding<<}

Maar, mevrouw! zeide hier de heer van Groenendaal, die bemerkte dat hij op die wijze geheel van zijn chapitre wierd afgebragt, laat ons dit onderwerp nu dáár laten; wij zullen daar wel nader over kunnen handelen, hoop ik. Thans is het eerste en voornaamste, dat gij op mijne zoo dringende vragen, of liever gebeden, antwoordt. - Hoe mijnheer! zoudt gij, die mij zoo verlangt te bekeeren, weigeren mij, als ik zelf uw onderrigt begeer, de noodige inlichting te geven. Neen, neen dat gaat niet. Ik heb nog heel wat te vragen. Gij zegt, dat gij moet waken en bidden; maar, als gij dan nu toch eens in de verzoeking komt, en er voor bezwijkt, vreest gij dan niet, dat dit God zal vertoornen?
Wel zeker, zoo zelfs dat God, naar zijne geregtigheid, soms toelaat, dat de bekeerde tot zware en grouwelijke zonde worde weg gerukt. Denk slechts aan David en Petrus. - Wel nu, maar wat helpt dan de bekeering? Hoe kan iemand die tot zware en grouwelijke zonden vervalt, nog meenen dat hij deel heeft aan Christus? Dit zou in mijn oog altijd, ook al gevoelde ik 'er eens lust toe, eene sterke dwangreden wezen, om mij van zulke grouwelijke zonden te onthouden. - Ach mevrouw! vergeef mij, maar ik zie met verbazing, dat de leer onzer kerk u nog weinig bekend is. Ja, door die zonden vervalt de bekeerde in schuld des doods; hij bedroeft den H. geest; hij verbreekt op dat tijdstip de oefening des geloofs; hij doet zijn geweten geweld aan, en verliest zelfs voor een' tijd het gevoel der genade; maar (en hier blijkt nu juist het onovertrefbare van onze kerkleer) maar zoo rijk is God

{==300==} {>>pagina-aanduiding<<}

in barmhartigheid, dat Hij van Hem, dien Hij eenmaal naar het onveranderlijk voornemen der verkiezing heeft uitverkoren, dat Hij van dien zeg ik, ook zelfs in zulken droevigen val, den H. Geest niet geheel wegneemt, of hem zoo verre vervallen laat, dat hij van den staat der regtvaardigmaking geheel in het eeuwige verderf stort. - Wel ik zou zeggen, hoe grooter Gods genade was, door hem juist uit te kiezen, hoe grooter zijne straf zijn moest, als hij aan zulk eene geheel vrije voorkeur niet waardiglijk beantwoordt. - ô Ja, zeer juist gezien, zoo veel den mensch aangaat, is dit volkomen waar - maar (en hier verhief zich 's mans stem, terwijl hij langzaam en deftig vervolgde) maar - ten aanzien van God kan het niet geschieden. En waarom niet? Behoef ik het u te zeggen? Is Gods besluit niet onveranderlijk? Zou God zijne belofte kunnen breken? Zou God zijne roeping, die Hij gedaan heeft, niet om eenig voorzien geloof of goede werken, maar naar het reine besluit zijnes welbehagens, zou God die roeping kunnen wederroepen?
Indedaad! als de uitverkorenen Gods dezen vasten troost in deze wereld niet hadden, dat ze, wat ook gebeure, de overwinning behouden zullen, omdat zij het onbedriegelijke pand der eeuwige heerlijkheid ontvangen hebben, ach! dan waren zij de ellendigste van alle menschen. Dit, mevrouw! is de leer der volharding van de ware geloovigen en van de overtuiging dier volharding, die, tot troost der godvruchtige zielen, door onze gereformeerde kerk is aangenomen.

{==301==} {>>pagina-aanduiding<<}

De ijver van den heer van Groenendaal, om zijne schoone leerlinge te onderrigten, had eene gelukkige afleiding gemaakt, en mevrouw Weenink zag het met genoegen, dat hij wat tot kalmte scheen gekomen te zijn. Zij begreep dus ook, de bedenkingen, die bij haar omtrent die leer (welke haar toch niet regt klaar was) nog bestonden, voor als nog te moeten achterhouden, en thans tot een ander onderwerp te kunnen overgaan. Zij kon echter niet nalaten, nog deze ééne aanmerking te maken: Hetgeen gij mij thans geleerd hebt, mijnheer van Groenendaal! is zeker geschikt, om mij ten uwen opzigte alle zorg te benemen, en ik zie nu duidelijk, dat gij in 't geheel niet onbedachtzaam te werk gaat. Gij hebt uw' vrijbrief, en gij weet zeker, dat gij, in weerwil zelfs van de gruwelijkste zonden, toch nog eindelijk in den hemel aanlandt: maar mag ik u nu wel eens vragen, of het dan toch wel heel christelijk van u is, mij, arm schaap, die niet eens weet, of zij geroepen of uitverkoren is, (of hoe noemt gij 't ook) 'er zoo maar aan te wagen! Wel, lieve Esperança! riep hier de heer van Groenendaal uit, zijt gij dan vergeten, dat ik begonnen ben met u te zeggen, dat ik niets vuriger verlangde, dan u tot het ware geloof, tot den eenigen weg terug te brengen, buiten welken 'er geene zaligheid is! 't Is ook waar, hernam Esperança, maar dan zoudt gij toch van daag de paarden achter den wagen gespannen hebben; ik zal, geloof ik, voorzigtig handelen met mij in de eerste plaats door u te laten onderrigten nopens de wijze om ook zoo 'n uitverkorene te worden. De heer van Groenendaal, die, schoon het onderwerp hem niet

{==302==} {>>pagina-aanduiding<<}

mishaagde, toch maar zat te wachten naar de eerste gelegenheid, om tot de orde van den dag terug te keeren, deed daartoe thans eene nieuwe poging, die echter niet beter gelukte, dan de eerste. Esperança nam het presidium geheel op zich, en handhaafde haar gezag met gestrengheid, ja, maar met eene gestrengheid, die met zoo veel menschelijkheid en bevallige zachtmoedigheid vereenigd was, dat de vurige minnaar bijna even zeer op haren geest en beminnelijk karakter als op haar ligchaam begon verliefd te worden.
En nu zijn wij, vervolgde zij, steeds op haar gemak in eenen leuningstoel uitgestrekt, aan een derde punt genaderd, dat van niet minder gewigt is. Vergeef mij, indien ik hier vragen zal doen, die u misschien wat indiscreet zullen voorkomen. Ik heb gehoord, dat gij den jongen de Lange de beurs hebt ontnomen, waarop hij tot nog toe gestudeerd had. Gij begrijpt dat ik daar belang in stel, wijl hij in eene zoo naauwe betrekking staat tot mijne zuster. Mag ik wel eens vragen, wat hij misdaan heeft, om zulk eene gestrengheid te verdienen?
Men zal misschien denken dat de heer van Groenendaal, op het hooren van den naam van de Lange, hevig schrikte. Maar niets hiervan. Zijn gelaat kreeg hier zelfs eene plooi, die bijna listig of geslepen zou kunnen genoemd worden, schoon zijn vol gezigt en bolle oogen daar anders niet zeer toe geschikt waren. Hij zag Esperança half glimlagchend aan, en vroeg, met eene eenigzins vleijende stem: Zou 'tu aangenaam zijn, als hij de beurs wederkreeg? - Daar spreek ik nog niet van, mijnheer!

{==303==} {>>pagina-aanduiding<<}

antwoordde Esperança, ik vraag alleen, wat hem deze tuchtiging heeft op den hals gehaald.
De heer van Groenendaal, die als op heete kolen zat, en buitendien liever alle explicatie over dit onderwerp vermeden had, hernam haastig: Och, mijn lieve mevrouw! wat zoudt gij 'er aan hebben, aan die studenten histories? Wij hebben waarlijk wel wat anders te zamen te bespreken. Daarom wilde ik het kort afdoen. Hoewel het mij, dat verzeker ik u, niet weinig moeite kosten zou, dit vonnis te doen herroepen, is één woord van die bekoorlijke lippen genoeg, om mij al mijne pogingen te doen in het werk stellen....
Hoe, mijnheer van Groenendaal! zoudt gij alleen om mij genoegen te doen een vonnis doen herroepen, dat regtvaardig geveld was. Ik vroeg u geene gunst voor mij; maar ik wilde de zaak zelve van u vernemen.
Het vonnis, zeker, (en dat kunt gij ook niet anders denken, ik weet het) is niet ligtvaardig uitgesproken. De jongeling had het verdiend, niet door een slecht (dat moet ik 'er bijvoegen), maar toch door een hoogst laakbaar gedrag, en door dat hij de duidelijkste blijken gegeven heeft, dat ook hij, helaas! de valsche leeringen heeft ingezogen, die thans de christelijke kerk verpesten. Evenwel, wanneer hij plegtig beloofde, en een vast voornemen koesterde, om zijne ooren te sluiten voor de dwaalleeraren, en vast te houden aan den rotsteen zijnes heils, dan maak ik mij sterk (hoewel de zaak eigenlijk niet van mijne beslissing afhangt) om hem het verlorene weder te bezorgen. 'Er is nog niet over

{==304==} {>>pagina-aanduiding<<}

de beurs beschikt, en ik ben zeer wel met den heer D...., van wien de zaak bijna geheel afhangt. Maar moeite zal 't mij kosten, dat verzeker ik u, groote moeite, om een' gestrengen man tot toegevendheid te bewegen. En, als ik die dan op mijn neem, alleen voor u, Esperança! (want, gij kunt het niet voor mij verbergen, het geluk uwer zuster gaat u ter harte, zeer ter harte) als ik als 't ware mijn eigen vonnis vernietig, en terug kom op een plegtig aangekondigd besluit; als ik mij daardoor misschien het vermoeden van wispelturigheid op den hals haal, zoudt gij dan niet (ach ik moet 'er mij thans mode vergenoegen, ik zie het wel!) zoudt gij dan niet ten minste die aanmoediging willen geven aan mijnen vurigen hartstogt, om welke ik u zoo dringend gesmeekt heb? - Kom, verhoor mij, één woord van u - en morgen heeft de Lange zijn beurs weder. Onder het uitspreken van den naam van Esperança, was de heer van Groenendaal opgestaan, zeker met oogmerk om door een handdruk of misschien wel handkus en kniebuiging zijne woorden kracht bij te zetten: doch op hetzelfde oogenblik stond ook mevrouw Weenink op, en, zich achter haren stoel plaatsende, zeide zij: Ik geloof, mijnheer van Groenendaal! dat wij elkander niet regt verstaan; ten minste, ik hoop, dat ik mij vergis in den zin uwer woorden. Ik durf haast niet zeggen, wat ik 'er van begrijp. Het heeft iets van een contract. Als ik (het best is toch maar 'er rond voor uit te komen) beloof mijn' echtgenoot ongetrouw te worden, dan zult gij Willem de Lange de beurs wedergeven. Eén woord van mij, zegt gij, en morgen heeft hij de beurs terug. En, als

{==305==} {>>pagina-aanduiding<<}

ik nu dat woord niet kan, niet mag uitspreken, dan..? In 's hemels naam, mevrouw! riep de heer van Groenendaal, denk dat niet! Zoo heb ik het niet gemeend. Dat zal ik u bewijzen. Morgen zal geschieden, wat ik u gezegd heb, ook zonder dat woord. Neen, geen contract, geen dwang! Maar ach, mogt eindelijk eens... De arme zondaar schrikte, als vreesde hij voor getuigen, en zweeg bot stil. 'Er werd gescheld. Esperança zag op de pendule en zeide: Daar zal van Arkel zijn, die mij zou komen afhalen, om eene visite met hem te doen; en nu, mijnheer van Groenendaal! (deze had in hetzelfde oogenblik, als in zekere gejaagdheid, zijn hoed gegrepen), verzoek ik u dit wel in 't oog te houden: wilt gij mij met de zaak volledig bekend maken, dan maak ik mij sterk, u te bewijzen, dat de Lange het vonnis in 't geheel niet verdiend heeft. Daarom vroeg ik u naar zijne misdaad. Maar om mij verzoek ik u vriendelijk niets te doen. Wat dat aangaat, zijt gij geheel vrij. Ik hoop, dat gij niet zult vergeten, dat ik u dit gezegd heb. Zij had deze woorden nog naauwelijks uitgesproken (schoon zij zich haastte) of van Arkel trad binnen. De heer van Groenendaal was in eenen allerongemakkelijksten toestand. Hij had zoo gaarne nog wat gezegd, zoo gaarne ten minste bij het afscheid nog eene poging gedaan, om dat steenen hart, dat in zoo verleidelijken boezem klopte, te vermurwen. De op dit oogenblik ernstige uitdrukking dier groote, zwarte, nog zoo even zoo schalks lagchende, oogen; de ontzag inboezemende houding zelve der zoo fraai gevormde vrouw, dit alles, in plaats van zijne aandoeningen eene an-
{==306==} {>>pagina-aanduiding<<}
dere rigting te geven, joeg het vuur, dat hem verteerde, nog feller aan; terwijl de spijt, van zoo weinig vrucht van deze (zoo hij meende) zoo heerlijke gelegenheid te hebben kunnen inoogsten, hem bijna de tranen uit de oogen perste; en, zóó van binnen gesteld - moest hij uitwendig niets anders wezen dan - een deftig heer, die, eene beleefdheidsvisite gedaan hebbende, zijn compliment maakt, en de deur - uitgelaten wordt.
Dat het hem niet volkomen gelukte deze anders niet moeijelijke rol goed te spelen, zal men misschien wel willen gelooven. Zijne houding en de weinige woorden, die hij nog tot den heer van Arkel sprak, verraadden niet onduidelijk eenige verwarring. Het meest kostte hem de groet aan Esperança.
Ach! hoe zwaar valt soms het vervullen van de schijnbaar onverschilligste pligten der zamenleving.




{==307==} {>>pagina-aanduiding<<}

Twintigste hoofdstuk.


De vrede wordt gesloten, en de beurs weder gegeven. Wonderlijk gesprek tusschen den heer van Groenendaal en Willem.

Drie dagen na het bezoek, waarvan wij verslag gegeven hebben, zagen de heer en mevrouw van Arkel en Esperança, toen zij aan de onbijttafel vereenigd waren, tot hunne niet geringe verbazing, Willem de Lange de kamer binnentreden, of liever binnenstormen, met de woorden: Ik ben ontboden bij den heer van Groenendaal. Wat zou 'er wezen? - Niets anders, antwoordde de heer van Arkel, dan dat gij de beurs weêr krijgt. Zie daar uwe aanstaande zuster, aan wier diplomatische bekwaamheid gij dat geluk te danken hebt. Maar, ga zitten vriendje! en verhaal ons, wanneer gij die tijding gekregen hebt, hoe, enz. Willem nam den stoel, hem door den heer van Arkel aangeboden, en verhaalde: dat hij den vorigen avond een briefje met den bode van Arnhem gekregen had, waarin niets anders te lezen stond dan: ‘De heer

{==308==} {>>pagina-aanduiding<<}

student de Lange wordt verzocht, zich, zoodra mogelijk, bij den heer van Groenendaal aan te melden, welke hem over eene zaak, waarin hij belang stelt, wenschte te spreken.’ Ik ben terstond te voet naar Arnhem gegaan, van dáár met een ledig rijtuig naar den spoortrein *), en kom nu met dezen hier.
Ik feliciteer u, man! hervatte de heer van Arkel. Die zaak, waarin gij belang stelt, zult gij wel niet moeijelijk raden. Maar hoe dit wonder gewrocht is, dat zult gij van haar moeten vernemen, die er de bewerkster van is. - Het spijt mij, sprak nu Esperança, toen Willem haar vragend aanzag, dat ik 'er u naauwelijks meer van zeggen kan, dan gij reeds gehoord hebt. Ik heb de vrijheid genomen, den heer van Groenendaal, bij gelegenheid dat hij mij eene visite deed, te verzoeken, te mogen weten, waarom men u de beurs ontnomen had, met oogmerk om hem de oogen te openen, en hem uwe onschuld te bewijzen. Hij heeft zijn best gedaan, deze explicatie te vermijden, maar, zonder dat ik het hem vroeg, verzekerd, dat de beurs u zou wedergegeven worden. Ziedaar alles, wat ik u ter opheldering der zaak kan mededeelen. Ik heb dit aan van Arkel even zoo verhaald, en daar maakt hij nu uit op, dat ik de bewerkster ben van deze veranderde gezindheid. De heer van Arkel nam hier een ernstig gelaat aan, en beurtelings Esperança en zijne vrouw aanziende, zeide hij:

Mächtig seyd ihr, ihr seyd's durch der Gegenwart ruhigen Zauber, 
Was die Stille nicht wirkt, wirket die rauschende nie, 

{==309==} {>>pagina-aanduiding<<}

Kraft erwart' ich vom Mann, des Gesetzes Würde behaupt 'er, 
Aber durch Anmuth allein herrschet und herrsche das Weib! 
Wahre Königin ist nur des Weibes weibliche Schönheit, 
Wo sie sich zeigt, sie herrscht, herrschet bloss, weil sie sich zeigt. 


Willem dacht terstond aan Anacreons tweede ode, maar, daar hij alleen het origineel van buiten kende, en noch ten Kate's, noch Büsers vertaling, moest hij zich vergenoegen, zijne dankbaarheid en bewondering in proza uit te drukken. Esperança hoorde het alles lagchend aan, maar beweerde, dat de verandering in de gezindheid van den heer van Groenendaal alleen moest toegeschreven worden aan zijne vrees, dat, door eene nadere explicatie, het gedrag van zijn' zoon aan het licht zou komen. Zij verzekerde, dat zij den heer van Groenendaal alleen verzocht had, haar te hooren, en wel uitdrukkelijk 'er bij gevoegd, dat zij om geene andere reden hoegenaamd verlangde, dat Willem de beurs zou weder verkrijgen, dan alleen, omdat hij niet verdiend had, ze te missen.
Het gesprek eindigde met het besluit, om te verklaren, dat de bekwame onderhandelaarster wel verdiend had bij het vaderland. De wandeling in de ochtendlucht had Willem zeer gevoelig gemaakt voor de genoegens, die eene wel voorziene ontbijttafel kan opleveren; en hij deed 'er zoo ijverig eer aan, dat men niet zou gezegd hebben, dat hij eenigzins bevreesd was voor het verhoor, dat hij weldra meende, te zullen moeten ondergaan.

{==310==} {>>pagina-aanduiding<<}

Op een geschikt uur begaf hij zich naar den heer van Groenendaal, en kwam een uur daarna weder terug, met de tijding, dat de heer van Groenendaal hem eerst een' tijd lang onderhouden had over de dure verpligting van den aanstaanden predikant, om noch ter regter, noch ter linkerhand af te wijken van den koninklijken weg, dat is, van de, op een onwankelbaar fundament rustende leer der nederlandsche hervormde kerk; waarna hij, steeds alleen sprekende, verklaarde overtuigd te zijn, dat hij (de Lange) door het gebeurde genoegzaam zou geleerd hebben, om, al ware 't niet om de heiligheid der zaak zelve, dan toch voor zijn eigen belang, zich te onthouden van eenigen aanstoot te geven, en in het vervolg alle ergernis te vermijden. Dat hij (de heer van Groenendaal), in die hoop, nog eens met den heer D... de zaak overwogen had, en dat deze hem eindelijk, hoewel niet, dan na vele en gewigtige beraadslagingen, volmagt gegeven had, den student zijne verbeurde beurs weder te schenken.
Willem verhaalde, dat hij dit alles stilzwijgend aangehoord, en zich vergenoegd had, met te antwoorden, dat hij gevoelig was voor de goede gedachten, die men van hem koesterde; dat hij voor zich nimmer getwijfeld had, noch ook immer twijfelen zou aan de hoofdwaarheden van den godsdienst: en dat hij, zoo als vroeger, niet zou ophouden, alles te doen, wat in zijn vermogen was, om zich de gunst van den heer D... waardig te maken. Hij had het, zeide hij, niet noodig geacht, van de zaak zelve (het uitleenen der honderdvijftig guldens aan den jongen van Groenendaal) te spreken, wijl dit de

{==311==} {>>pagina-aanduiding<<}

hartstogtelijkheid van den ouden heer ligt weder zou hebben opgewekt, en dit te minder, wijl hij niet twijfelde, of het zou door van Dalen, wiens antwoord echter onbegrijpelijk lang uitbleef, wel aan het licht gebragt worden. De heer van Groenendaal, voegde hij 'er bij, was in den beginne zeer ernstig en ingetrokken geweest, maar door eene onverwachte wending, die het gesprek gekregen had, was hij eensklaps zoo vriendelijk geworden, als hij hem nog nimmer gezien had.
De heer van Groenendaal had hem namelijk, na zich eenige oogenblikken bedacht te hebben, gevraagd: Hoe komt het toch dat die Klos bovenaan op het drietal bij u staat? Willem had hierop geantwoord, dat dit het bedrijf was van een deel der ouderlingen met baas Hartman aan het hoofd, door welke het was doorgedreven tegen diegenen, die het meer met zijn' vader (den burgemeester) eens waren, welke den proponent van der Goot verkozen. Zoo als de heer van Groenendaal dit hoorde, vervolgde Willem, riep hij verbaasd uit: Uw vader! was die voor van der Goot? En, toen ik hem dit stellig verzekerde, en hem zeide dat hij, als hij eens weêr buiten kwam, 'er zich door zijne eigene ooren van kon overtuigen, nam hij terstond een' gansch anderen toon aan, en ging zelfs zóó ver van te zeggen, dat 'er misschien nog wel wat op zou kunnen gevonden worden, om ten minste een deel van het verloren gegane kwartaal weder te vergoeden; ten minste zeker zou men zorgen, dat ik wegens het geleden verlies niet in ongelegenheid kwam. Hij vroeg mij voorts nog, of 'er niet nog wat aan te doen zou zijn, om

{==312==} {>>pagina-aanduiding<<}

van der Goot te doen beroepen. Ik gaf hierop naar waarheid ten antwoord, dat van der Goot zeker de meerderheid zou hebben, indien zij, die tegen Klos waren, zich eensgezind op zijnen persoon vereenigden; maar dat 'er nog verscheiden, als b.v. de diaken Reynolds en de ouderling Rietveld, voor den propenent Rusting waren, terwijl het zeker was, dat, als het kasteel de collatie had, geen ander, dan Rusting de man zou zijn. - Deze woorden deden eene wonderlijke uitwerking op den heer van Groenendaal. Hij antwoordde niets, maar keek strak voor zich, en raakte geheel in diepe gedachten verzonken, terwijl hij eindelijk binnensmonds herhaalde: Als het kasteel de, collatie had - Rusting! En nu in eens mij weer aanziende, zeide hij; Heeft de kapitein zooveel genoegen gehad in de preek van Rusting, of... hier scheen hij te aarzelen. - Als ik het dan zeggen zal, hernam ik, dan is het eigenlijk mevrouw Weenink, die hem de voorkeur geeft. En, schoon mijn meisje natuurlijk eenigzins bevreesd is voor zijne gevoelens, omdat hij te Groningen gestudeerd heeft, was zij echter zeer ingenomen met zijne voordragt, en is zij in dit oordeel niet weinig bevestigd door de gesprekken, die zij over dit onderwerp met hare zuster gehouden heeft. - Wel, mijn lieve Willem! riep hier Esperança uit, wat behoefdet gij mij nu toch in 's hemels naam daarmeê te moeijen. Dat vind ik al heel leelijk van u. Wat heb ik met het beroep te maken! En dat zoo maar, zonder omwegen, aan den heer van Groenendaal te gaan vertellen!
Willem heeft zeer wel gedaan, Esperança! zeide de heer van Arkel. Regt door zee; geen men-
{==313==} {>>pagina-aanduiding<<}
niste streken; man en paard noemen; dat mag ik zien. Maar laat ons nu eens hooren, wat de groote man nog verder zeide.
Dat was niet veel meer, hervatte Willem; integendeel, hij werd in eens stil; en bleef eenige minuten in gedachten zitten, terwijl hij eindelijk, zoo als hij altijd doet, als hij iets gewigtigs wil zeggen, zich een paar maal over de kin streek, en toen zacht zeide: zoo dat dan mevrouw Weenink, en (voegde hij 'er schielijk bij) ook hare zuster Rusting liever hadden! Zoo als ik de eer gehad heb u te zeggen, mijnheer! antwoordde ik. - Maar, de Lange, zeg mij eens, die Rusting is een Groninger, niet waar? - Dat is te zeggen, hij heeft te Groningen gestudeerd. - Nu ja, dat meen ik. Maar hij zal dan ook wel al die verderfelijke gevoelens toegedaan zijn, die daar geleerd worden? - Daar, antwoordde ik, kan ik u volstrekt niets van zeggen, mijnheer. Zijne preek, ja deze was niet volkomen in den haak, maar ik moet zeggen, als gij hem, zoo als ik, zijne denkbeelden nader hadt hooren uitleggen, zoudt gij 'er misschien anders over denken. - De preek, antwoordde de heer van Groenendaal, weder zeer in gedachten, die preek was wel, vrij wel. - Dit kwam niet volkomen overeen met het oordeel, vroeger over die preek geveld. - Ook heb ik (dit voegde ik 'er nog bij) kunnen bemerken, dat, zoo hij in deze of gene gevoelens der Groningsche school deelen mogt, hij die niet aangenomen heeft uit blinde bewondering voor zijne leermeesters, maar uit eigene overtuiging, gegrond op een onpartijdig onderzoek. - Dat hij vrij onafhankelijk is in

{==314==} {>>pagina-aanduiding<<}

zijne opinieën, en niet bevreesd 'er voor uit te komen, dat heb ik gemerkt, zeide de heer van Groenendaal een weinig scherp. Maar gij schijnt ook niets tegen hem te hebben? - Rusting is, antwoordde ik, in mijn oog een zeer kundig mensch en een uitmuntend redenaar; wij konden buitendien zeer goed te zamen teregt, maar - ik heb geen stem in 't kapittel, en ik zou 'er ook geen begeeren te hebben. Ik heb mij opzettelijk buiten alles gehouden.
Gij zoudt nog beter gedaan hebben, zeide Esperança, als gij er mij ook buiten gehouden hadt.
Kom, kom, riep de heer van Arkel, ik vind dat de Lange zijne zaken uitmuntend gedaan heeft. Met zulk een diplomaat, als de heer van Groenendaal, is het geen gek steken. En zie maar eens, hoe netjes en hoe voorzigtig hij de geheele onderhandeling geleid heeft. Nu, maar wij vallen u gedurig in de rede.
Ik heb er weinig meer bij te voegen, hernam Willem, de heer van Groenendaal vroeg mij nog een paar maal naar hetgeen ik hem reeds beantwoord had, of ik niet vreesde, dat hij met de Groningsche denkbeelden zou besmet zijn, en iederen keer beantwoordde hij zich zelven als 't ware door te zeggen: Misschien is 't wel niet zoo erg, als men, naar den uiterlijken schijn te oordeelen, denken zou. Eindelijk vroeg hij nog eens, hetgeen ik hem ook al gezegd had, of ik dacht, dat, als allen, die tegen Klos waren, zich vereenigden op één persoon, deze dan de meerderheid zou hebben; en toen ik hem antwoordde, dat ik dit stellig meende te weten, stond hij op, en liep een eind voort, als

{==315==} {>>pagina-aanduiding<<}

in gedachten verzonken, waarop hij, als iemand die uit een droom ontwaakt, zich omwendde, naar mij toetrad, en mij vroeg, wanneer het beroep moest gedaan worden; en, toen ik hem dit gezegd had, zeide hij, als tot zich zelven sprekende: Enfin; dat moet zijn hart ophalen! - Wat weet ik niet; ik kon het ook niet vragen, maar vermoedende, dat hij misschien liever alleen wilde zijn, vroeg ik, of'er ook nog iets van zijne bevelen was, en vertrok, na nog eenmaal mijne dankbaarheid betuigd te hebben.
Ik weet het niet, ik weet het niet, riep nu de heer van Arkel met luider stemme uit, maar het is zoo aardig, het is zoo aardig! Ik voorzie groote gebeurtenissen, gansch zeer wonderlijk, nog nooit alhier vertoond.

Ehret die Frauen! sie flechten und weben 
Himmlisvhe Rosen ins irdische Leben! 


en wat daar meer volgt.
Deze uitval gaf niet onnatuurlijk aanleiding tot eene veelzijdige beschouwing van het gehoorde, waarmede wij het niet noodig achten, onze lezers te vermoeijen. Wij willen hun liever iets verhalen, dat zeker hunne belangstelling meer waardig is.
Toen Willem den volgenden morgen weder naar buiten vertrok (want hij moest nu toch zijne Charlotte en zijnen ouders het heuchelijke nieuws mededeelen) was hij drager van een' brief door den heer van Groenendaal hem dienzelfden namiddag na het gehouden gesprek toegezonden, met verzoek, dien zelf aan zijn adres te bezorgen. Dat adres was aan van den Empel.

{==316==} {>>pagina-aanduiding<<}

Van den Empel kwam den volgenden marktdag in de stad, en begaf zich terstond naar den heer van Groenendaal. Van den Empel had velerlei verpligting aan dien heer, en had 'er belang bij, dit te erkennen en goede vrienden met hem te zijn. Zij hadden dan ook een zeer vriendschappelijk gesprek, maar het liep niet over landerijen.
Kort nadat van den Empel weder buiten gekomen was, zag men hem meermalen in een druk gesprek met een lid van den kerkeraad, die tot nog toe voor van der Goot geweest was. Wat hiervan het gevolg was, zullen wij weldra vernemen.
Willem bleef nog een paar dagen buiten, in welken tijd hij menig ernstig gesprek had met zijne geliefde Charlotte. Deze, hoe verheugd zij was over den keer, dien de zaken genomen hadden, kon volstrekt niet begrijpen, hoe het mogelijk was, dat de heer van Groenendaal, nadat hij eerst, in de volle overtuiging van Willems heterodoxie, hem de beurs ontzegd had, hem nu, zonder dat 'er eenige herroeping van gevoelens van hem gevorderd was, die beurs uit eigene beweging had weder gegeven. En toen Willem haar zeide, dat de heer van Arkel het aan den invloed van Esperança toeschreef, begon zij, tegen hare gewoonte, hardop te lagchen, uitroepende: Esperança! Ja, die zal 'er ook wel wat aan gedaan hebben! Naar haar zou de heer van Groenendaal luisteren! Ik weet het niet. Daar steekt wat achter. 't Is al heel vreemd. Willem wist dit problema even min op te lossen; en hij vergenoegde zich met Charlotte te raden, 'er maar niet te veel over te denken, daar de groote zaak deze

{==317==} {>>pagina-aanduiding<<}

was, dat hij nu weêr gerust kon voortstuderen, terwijl hij wel zou oppassen, al kwam de jonge van Groenendaal met een kanon op zijne kamer, hem nooit weer een cent te leenen.
Daags voor zijn vertrek, kwam het lang verwachte antwoord van van Dalen. Deze verklaarde, gelijk te verwachten was, dat hij zeer bevreemd en verontwaardigd was over hetgeen de jonge van Groenendaal over het gebruik van die honderd vijftig guldens aan zijn' vader gezegd had; maar, daar hij een zeer voorzigtig en bedaard jong mensch was, ried hij Willem, van zijn' brief maar geen gebruik te maken, daar hem dat ligt nieuwe onaangenaamheden berokkenen kon. Willem beaamde dit ten volle, vooral nu, daar de zaken zoo ver geschikt waren, dat hij zelfs (zoo wij zagen) eenige hoop op schadevergoeding had.
Na ook dit punt in het breede met Lotje behandeld te hebben, toog de student weder, met een verruimd hart, naar den zetel der Muzen, waar hij nog eenigen tijd het genoegen had, zijne aanstaande zuster bij den heer van Arkel en elders te ontmoeten. Hetgeen hem verwonderde, was, dat de heer van Groenendaal, die anders niet veel visiten deed, nu nog al dikwijls bij van Arkel kwam. Hij begon daarom te gelooven, dat de deftige man eene bijzondere achting voor Esperança had opgevat, daar hij zich toch ook, buiten, meermalen op Ammerstein had vertoond, en hier, voor zoo ver hem bekend was, anders bij den heer van Arkel zeer zelden kwam. Voor den lezer, of liever voor onze lezeressen, voegen wij 'er bij, dat 'er zich geen enkele gelegenheid meer opdeed voor den heer van Groenendaal, om Esperança alleen te spreken.

{==318==} {>>pagina-aanduiding<<}

Na eenige weken bij hare vriendin te hebben doorgetapt, vertrok mevrouw Weenink weder naar buiten, vergezeld door hare behuwdmoeder.
Deze dame die te Amsterdam woonde, was sedert jaren weduwe. De echtgenoot van Esperança was thans haar eenige zoon. Het laat zich dus ligt begrijpen, dat het haar, bij de langdurige afwezigheid van dezen haren eenig overgebleven lieveling, eene aangename afleiding in hare eenzaamheid was, eenigen tijd op het gastvrije Ammerstein, bij den goedhartigen en opgeruimden kapitein, en zijne beminnelijke dochters te gaan doorbrengen, te meer daar zij Esperança als eene eigene dochter lief had.




{==319==} {>>pagina-aanduiding<<}

Een-en-twintigste hoofdstuk.


Het beroep. Zelfs de laatste overgeblevene kampvechters, baas Hartman en meester Peperkamp, voor de regtzinnige leer worden het oneens. De laatste begint een Sociniaan te worden.

De tijd vaa het beroep naderde. Meester Peperkamp ging op hooge beenen. Zijn neef herder en leeraar te Diepenbeek: welk een triomf zou dat zijn! Verbeeld u eens, Mieke, zeide hij tot zijne beminde wederhelft, als ik bij Kootje zondags morgens het briefje voor de Psalmen kom halen. Verbeeld u, als ik gedaan heb met zingen, buigende tegen Kootje, die daar dan in de hoogte achter mij staat.... Verbeeld u den dominé bij ons familiaar op een spekpannekoek, zoo als Kootje zoo dikwijls bij ons gegeten heeft! Dat zal een ander leventje zijn dan met dien domine Wilbrink; een goed mensch, ik wil 'er niets van zeggen, maar toch altijd een heer, altijd zoo wat op een' afstand. Ik voelde toch altijd dat hij een ander soort van mensch was, dan

{==320==} {>>pagina-aanduiding<<}

wij. Zijne schuld was 't niet; hij was vriendelijk genoeg, maar ik kon het zoo niet met hem vinden. Met al zijne kettersche gevoelens, had ik nog altijd te veel ontzag voor hem. Maar onze Koo! Een stijve jurt, zoudt gij zeggen, als hij dáárop den predikstoel staat, of ook als hij onder de menschen komt, maar hier, onder ons? Nou, nou, laat jij ons Kootje maar loopen! Hij kan dan somtijds al heel raar uit zijn klomp schieten, he, Mieke! - Mieke was het volkomen met haren gemaal eens, en zij stelde hem voor, of 't maar geen zaak zou zijn, de maat te gaan nemen van de ramen in de pastorij voor de gordijnen, en van de zijkamer, daar toch een kleed diende te komen. Meester Peperkamp prees den ijver van zijne egâ, maar zeide haar, dat dit toch wat heel voorbarig zou wezen. Heb maar geduld, kind! zeide hij, alles op zijn tijd. Gij zult nog tijd genoeg hebben, om de maat te nemen. - De goede man wist niet hoe veel waarheid 'er in die woorden lag.
Eindelijk was de lang gewenschte dag dáár. Ouderlingen en diakenen kwamen ter bestemder ure bijeen; de consulent plaatste zich in den presidialen armstoel; en de plegtigheid begon, naar gewoonte, met een gebed, dat ieder der aanwezigen in zijn' eigen geest uitlegde, daar niemand 'er aan twijfelde, of zijne keus was de beste, en had dus ook de meeste aanspraak op den zegen, dien men van God op het beroepingswerk afsmeekte.
Het is onnoodig, deze zeer bekende actie in de bijzonderheden te beschrijven. Wij vergenoegen ons met het resultaat. De meerderheid van den kerkeraad verklaarde zich voor - Hendrik Rusting!

{==321==} {>>pagina-aanduiding<<}

Hoe vreemd dit klinke, was het zeer eenvoudig in zijn werk gegaan. Er waren vier ouderlingen en drie diakenen. Van de eersten waren Hartman en nog een voor Klos, Rietveld voor Rusting en de vierde voor van der Goot. Van de drie diakenen was Reynolds voor Rusting, een voor Klos en een voor van der Goot. Alzoo waren van de zeven stemmen drie voor Klos, twee voor van der Goot, en twee voor Rusting. Door het lot was beslist, dat van der Goot de tweede kwam te staan.
Wij hebben het gesprek van den heer van Groenendaal met Willem de Lange vermeld; wij hebben gezegd dat van den Empel ontboden werd, en dat deze in onderhandeling getreden was met het lid, dat even als hij zelf voor van der Goot gestemd had. En, wanneer men nu daarbij in acht neemt, dat van den Empel, zoo wij gezegd hebben, verpligting had aan den heer van Groenendaal, en dat de diaken, die verwer was van het dorp, eenmaal hoopte, groote verpligting aan hem te zullen krijgen, wanneer hij (zoo als het gerucht al meer en meer verbreidde) in de nabijheid van Diepenbeek ging bouwen, dan zal het zeker niemand bevreemden, dat deze twee eerst voor van der Goot, den toenmaligen gunsteling des heeren van Groenendaal stemden; en dat zij, nu vernomen hebbende, dat deze aanzienlijke en rijke heer van gedachten daaromtrent veranderd was, met dezelfde bereidvaardigheid hunne stem gaven aan Rusting; waarvan het gevolg was, dat deze twee stemmen, gevoegd bij de twee, die Rusting reeds had, vier maakten, en dus een meer, dan Klos, die 'er maar drie had.

{==322==} {>>pagina-aanduiding<<}

Men beklaagde zich wel eens, dat, bij voorbeeld, sommige leden der tweede kamer anders stemden, dan zij vroeger gesproken hadden. Als men alle omstandigheden van die bijzondere gevallen, zoo goed wist, als wij nu deze weten, wie weet, hoe geheel anders wij die menschen beoordeelen zouden.
Wij wagen het niet de sensatie te beschrijven, die dit beroep in het stille Diepenbeek verwekte. Iets moeten wij 'er toch van zeggen, ten opzigte van de ons bekende personen. Op het kasteel was men zeer verwonderd, maar zeer verheugd. De kapitein, die alleen voor de orthodoxe leer geweest was, zoo lang hij haar niet kende, was, zoo wij zagen, nu reeds meermalen in openbaren opstand gekomen tegen de Dordtsche regelen. Maar buitendien had hij, schoon geen geleerde, te veel smaak en natuurlijk oordeel, om niet de verstandige en treffende voordragt van Hendrik Rusting boven de excentrieke uitvallen en het gebulder van van der Goot, en vooral boven de allegorische beschouwingen van Jacobus Klos te kiezen. Dit laatste was ook het geval met Charlotte, die buitendien in eene vreemde verbijstering geraakt was, sedert zij dat eene steentje uit het theologisch systema-gebouw van den heer van Groenendaal had zien vallen, zonder dat de man zich zelfs verwaardigde, het 'er weêr in te passen.
Over Esperança behoeven wij niets te zeggen. Bij de preeken der drie mededingers had zij over 't systema juist niet veel gedacht, maar onder het gehoor van Nathanaël en Jacobus had zij meermalen van haren zakdoek moeten gebruik maken, niet zoo

{==323==} {>>pagina-aanduiding<<}

zeer om hare oogen af te droogen, dan wel om 'er op te bijten, ten einde een onweêrstaanbaren lust tot lagchen te bedwingen: toen zij Rusting hoorde, was zij daarentegen gesticht en getroffen. Maar genoeg voor haar, die eigenlijk vrij onkundig was in de leer, en zelfs het onderscheid niet kende tusschen een Voetiaan en een Coccejaan, of tusschen een heelen, halven of kwart Pelagiaan; reden genoeg voor haar, zeg ik, om zich zeer te verheugen, dat zij naar de kerk zou kunnen gaan, zonder dat zij zou behoeven te vreezen, of om zich te ergeren, of om in lagchen uit te barsten.
De burgemeester, hoewel nu gerust gesteld omtrent de beurs, had toch een heimelijken wrok gezet tegen den heer van Groenendaal, en zijne achting was zelfs door het zoo ongemotiveerd herstellen van het even roekeloos begane kwaad niet vermeerderd. Hij was onuitputtelijk in redeneringen tegen de stellingen van den heer van Groenendaal, en verzonk daardoor al meer en meer in den pelagiaanschen modderpoel. In deze stemming was het niet vreemd, dat hem de benoeming van Rusting eer meê, dan tegen viel. Rusting was wel niet zoo orthodox, als van der Goot of Klos, maar bij den heer van Groenendaal gehaat, en dat was hem genoeg. Buitendien twijfelde hij geen oogenblik, of ten opzigte van het bovengemelde verschilpunt zou hij het wel met Rusting kunnen vinden. Wat holt de mensch spoedig voort, als hij eens de teugels afwerpt!
Maar nu baas Hartman en meester Peperkamp? Deze wilde het naauwelijks gelooven, toen Hartman met de verpletterende tijding tot hem kwam. Voor

{==324==} {>>pagina-aanduiding<<}

Hartman was het zeker hard, want een domine te ontvangen, van wien hij wist, dat hij had durven zeggen: God wil dat alle menschen zalig worden, en tot kennis der waarheid komen - dat was dan toch waarlijk van een Christen-mensch wat te veel gevergd; maar onze arme Peperkamp, die eigenlijk in de gansche zaak meer voor Koosje, dan voor de zuivere leer geijverd had, was het een slag, waaronder ook de sterkste geest zou bezweken zijn. Langen tijd zaten de beide vrienden verslagen bij elkander, en gaven alleen den volgekropten boezem soms lucht door een' diepen zucht. Hoe is 't mogelijk! riep Peperkamp eindelijk. Klos stond toch boven aan. - Ja, dan moet gij met geen valsche broeders te doen hebben. Die eerst voor van der Goot waren, hebben hun roer omgegooid. Dat is de gansche zaak. Toen kregen die ellendige baardschrapper, die Reynolds, die diaken, die niet eens aan de Erfzonde gelooft, en die ongelukkige Rietveld, die beide zich reeds vroeger voor dat jonkertje verklaard hadden, zeker om een plasdankje te behalen bij het kasteel, de overhand. - Maar waarom hebben de anderen hun roer omgegooid? - Ja, waarom? Wil ik u eens zeggen wie de man is? Niemand anders, dan onze kostelijke student, des burgemeesters zoon. - De student! Dat is onmogelijk, Hartman! - Zoo, en waarom, als 't u belieft? - Wel, de student is zelf een vroom, een godvruchtig jong mensch, gehecht aan de leer, die uit God is; in onze vergaderingen heeft hij immers altijd de goede zaak voorgestaan, op de onbehouwen uitvallen van den kapitein, en op de wijsneuzige aanmerkingen van

{==325==} {>>pagina-aanduiding<<}

dien kiezentrekker, met klem van rede geantwoord. Neen, geloof mij, de student zou op Diepenbeek geen Groninger brengen. - Hebt gij uitgesproken? Nu, luister dan eens naar mij. Wanneer zijn die twee die voor van der Goot waren, omgeslagen? Tusschen verleden week maandag, en heden? En hoe weet ik dat? omdat ik zondags te voren nog met den diaken, bij 't uitgaan van de kerk, sprak over Klos, en dat hij toen nog sterk ijverde voor van der Goot. En waarom is deze omgeslagen? Omdat van den Empel bij hem een goed woord gedaan heeft voor Rusting. En waarom heeft van den Empel dat gedaan? Omdat zijn vrouw, bij wie hij voor een oortje thuis ligt, het hem gezegd heeft. En waarom heeft zijne vrouw het hem gezegd? Omdat het haar ingeblazen is door des burgemeesters vrouw? En hoe weet ik dat? Omdat ik gezien heb, dat zij na dien maandag 'er meermalen geweest is. Ik kan 't goed weten, want ik woon 'er schuins over. Toen zij de laatste maal 'er uitging, hoorde ik jufvrouw de Lange haar toeroepen: Nu beduid het uw' man nu eens goed! en haar antwoorden: Daar zal niet aan mankeeren. En waarom heeft de burgemeesters vrouw haar dat ingeblazen? Omdat zij, mal moêrtje mal kindje, altijd alles doet wat haar lieve Willem haar verzoekt. En waarom heeft Willem haar dit verzocht? - Wel, omdat hij zijn meisje gaarne pleizier doet. Of hebt gij alleen het niet gezien, hoe spottig die nufjes elkander aankeken, toen Klos en van der Goot preêkten; en hoe ze met dien Rusting op het kasteel pot en pan waren. Nu zoo'n jonkertje, zoo'n heertje, dat

{==326==} {>>pagina-aanduiding<<}

eerder naar een acteur lijkt, dan naar een aanstaanden herder en leeraar van eene christelijke gemeente, is toch ook beter klokspijs voor die dametjes, dan uw arme Jacobus, en zelfs dan van der Goot. Deze heeft zeker niet veel uiterlijk, en Klos, hoewel een knappe vent, is geen man om complimenten te maken, of met de dames te bardonneren. Hij laat het (en hij heeft gelijk, de man) hij laat het aan die Belials-kinderen over, aan die Socinianen en Arminianen, om bonne moos te zeggen tegen die juffers. Zoo is 't gegaan meester, zoo is 't gegaan, man, gij moogt het gelooven of niet. Zeg dat baas Hartman het u gezegd heeft. En die kent zijn volkje, dat weet gij.
De meester zat versteld. Zijn goed hart deed hem nog aarzelen. Aan zulk eene verdorvenheid te gelooven, dat was hem onmogelijk. Zooveel boosheid in het hart van den jeugdigen Willem, vroeger ook zijn leerling, wien hij, schoon nog een kind, altijd goede beginselen had ingeprent! En toch, de bewijzen, die de baas bijbragt, waren zóó overtuigend. De tijd, de woorden, de gegiste oorzaak, alles kwam uit. Op eens bedenkt hij nog iets, en zegt: Maar waarom heeft Jansen (zoo heette de diaken, die nu meê voor Rusting gestemd had) zich door van den Empel laten ompraten? Dat van den Empel naar zijne vrouw luistert, geen wonder, want zij heeft den broek aan, dat weten we: maar Jansen, waarom heeft die van der Goot laten loopen, dien hij altijd ook tegen mij verdedigde? - Dat weet ik niet, antwoordde Hartman, maar dat doet 'er ook niet toe. Als hij niet omgeslagen was,

{==327==} {>>pagina-aanduiding<<}

zoo als van den Empel, dan was Rusting met zijn twee stemmen blijven zitten. Dit is zoo klaar, als de dag. Hij heeft 'er nu vier gehad. Waarom hij het gedaan heeft, behoeven wij niet te vragen. Dat hij het gedaan heeft, is ons genoeg.
Ja, zeide Peperkamp, met een zucht, daar hebt gij ook gelijk aan? Hij zweeg, en zag voor zich neder. Maar toch, Hartman! onze de Lange, onze Willem, zou die de belangen onzer gemeente, zou die het eeuwig welzijn van zoo vele zielen roekeloos op het spel zetten, of liever (dat ik dus spreke) of liever dezelve in een onvermijdelijk verderf ter neder ploffen, alleen om zich aangenaam te maken bij zijne aanstaande vrouw?
Hoor eens, meester! zeide nu Hartman, terwijl hij hem zeer bedenkelijk aanzag, gij meent het niet kwaad; maar door uwe jongens zoudt gij u laten verraden en verkoopen. Omdat gij nu dien Willem het A B, en lezen en schrijven geleerd hebt, daarom is hij in uw oog een heilige. - Neen, man! zeide Peperkamp, dan zou ik wel stapel gek moeten wezen. Ik heb wel jongens op school gehad, die 't naderhand heel slecht hebben laten liggen: nu die zal ik niet voor heiligen aanzien. Maar Willem, ja, daar ben ik trotsch op, een jongen, die zoo goed oppast, die Gods woord zoo op zijn duimpje heeft, die over de goddelijke waarheden spreekt als een professor, ja dat is een leerling, met welken ik voor den dag durf komen. Wie weet, hoe ver hij het nog eens brengt. Wie weet of hij nog niet eens in den Haag of te Amsterdam komt. Als dat gebeurde, ik ging 'er heen,

{==328==} {>>pagina-aanduiding<<}

alleen om daar eens bij hem in de kerk te gaan, en dan zou ik aan ieder, die 't hooren wilde zeggen: Die man, dien gij bewondert, heeft bij mij de eerste gronden gelegd van hetgeen hij nu weet.
Wil ik u eens wat zeggen, meester? Maar gij moet niet boos worden. Uw Willem, al praat hij als Brugmans, uw Willem, staat zelf niet eens vast in zijn schoenen. - Wat? - Zeg dat baas Hartman 't u gezegd heeft. - Ja, dat beduidt nu niet veel, neem het mij niet kwalijk. Maar bewijs.... waar is uw bewijs? - ô Niets gemakkelijker dan dat. Gij herinnert u nog wel, dat wij hier dien katechizeermeester van Utrecht wel eens ter kerk gehad hebben? Nu, die verhaalde mij, dat hij een opstel van de Lange gezien had, eene verhandeling, die hij te Utrecht in een gezelschap van theologische studenten had voorgelezen; en daar kwamen al rare dingen in voor. Verbeeld u, onder andere had hij 'er in gelezen: Alleen door den godsdienst kan de mensch hier en hier namaals waarlijk gelukkig worden. - Nu verder, zeide Peperkamp. - Nu verder? Is dit niet overgenoeg? - De meester werd een weinig verlegen, want, hoe hij ook zijn best deed, hij kon hier het fijne van de ketterij niet vatten. - Alleen door den godsdienst, hervatte baas Hartman, en de vrije genade dan? waar blijft dan de vrije genade? In onze gereformeerde kerk, zeide de katechizeermeester moet geleerd worden, dat men door vrije genade alleen zalig wordt, niet zalig worden kan, maar volstrekt wordt, namelijk die 'er toe uitverkoren is. - ò Ja, zeide de meester, dat is ook waar; ik had het eigenlijk niet precies gehoord.

{==329==} {>>pagina-aanduiding<<}

- En dan gelukkig! waar wordt ergens in den Bijbel dit woord gebruikt om de zaligheid uit te drukken? 't Is ook waar, zeide de meester. - Zoo stond 'er ook in: De gansche natuur leidt ons op tot de kennis van God, tot eerbied, vertrouwen en liefde jegens hem.
De meester begreep hier nog minder van. Maar, om niet weer een bok te schieten, schudde hij bedenkelijk het hoofd, en vergenoegde zich met het bekende geluid te doen hooren, dat men met de tong maakt, om zijne afkeuring over iets te kennen te geven. - Om maar eens iets te noemen, vervolgde Hartman. De natuur leidt ons op. Die een ander opleidt, moet zelf kracht hebben om werkzaam te zijn. En is dit de natuur? Neen ze. De natuur is door God geschapen, aan Hem onderworpen. God leidt ons op, niet de natuur. Die zegt, dat de natuur ons opleidt, die stelt dat de natuur het zelfde doet, als God, of God zelf is, die is een Bennesist.
Meester Peperkamp, die eerst een weinig met zijn postuur verlegen geweest was, omdat hij niet gaarne had, dat Hartman denken zou, dat hij een minder fijne neus had voor het opsporen van kettersche gevoelens, dan die katechizeermeester, begon nu, toen Hartman zoo doordraafde, eensklaps te bedenken dat hij, door maar altijd toe te stemmen, te gelijker tijd het vonnis uitsprak over zijn leerling, behalve dat hij dan toch ook de aangehaalde gezegden zoo heel verschrikkelijk niet vond. Hij besloot dus nu, vergetende dat hij Hartman al reeds toegestemd en met zijne tong afkeurend geklokt had, eens

{==330==} {>>pagina-aanduiding<<}

te toonen, dat hij dan toch niet alles voor zoete koek opnam, wat die katechizeermeester zeide. Het laatste woord dat Hartman gebruikt had, gaf hem eene geschikte aanleiding. Een Spinosist, wilt gij zeker zeggen, zeide hij. Intusschen ik geloof dat de katechizeermeester, van wien gij spreekt, ter goeder trouw is; maar, als ik nu de waarheid moet zeggen, dan geloove ik, dat de aangehaalde woorden toch ook nog wel in een anderen zin kunnen opgevat worden, en dat men daarom juist niet behoeft toe te geven dat Willem de Lange niet vast in zijne schoenen zou staan.
Wat belief je? vroeg Hartman, den meester vol schrik aanziende.
Wel, hervatte Peperkamp, waarom zou men niet mogen zeggen, dat de natuur ons opleidt tot de kennis van God? Is de natuur niet de schepping, het werk van den almagtigen, alwijzen en algoeden God? kunnen wij nu uit het werk den maker leeren kennen, waarom dan niet uit de Schepping den Schepper? En zien wij daarin de bewijzen van zijne almagt, kunnen ons dezelve dan niet tot eerbied en vertrouwen opwekken? Zien wij 'er in de bewijzen zijner goedheid en liefde tot het menschdom, kunnen ons dezelve dan niet tot liefde aansporen? De natuur leidt ons op; wil niet anders zeggen, dan: als wij de natuur beschouwen, dan zien wij in haar de bewijzen van Gods magt en liefde, zoo zoudt gij ook wel kunnen zeggen, dat men niet zeggen mogt: De oorlog verwekt groote onheiten, omdat de oorlog ook niet uit eigen kracht werkzaam is.
ô Meester, ô meester, wees voorzigtig? Dus wordt het nu uw eigen werk, dus is het nu uwe

{==331==} {>>pagina-aanduiding<<}

kracht, die dat alles in de natuur zien kan. Maar hoe zou de beschouwing der natuur de vijandschap des vleesches tegen God, dat werk des duivels, verbreken? Hoe zult gij, van God afgevallen zondaar, verdoemelijk voor God, een kind des toorns, en daarbij verduisterd in het verstand, die vijandschap bedenkt tegen God, hoe zult gij, die onmagtig zijt om eenig goed te zien, hoe zult gij alleen met uwe eigene krachten, met uwen verdorvenen, Gode vijandigen wil, komen tot kennis van, tot eerbied enz. voor God! Proeft gij daar het Remonstrantsche, het Sociniaansche niet duidelijk in? Ja, wat meer zegt, om de natuur te beschouwen, hebt gij geene christelijke gemeente van noode, dat kunt gij met Joden, Heidenen en Turken ook wel doen.
De natuur, ja, de natuur is het werk van Gods handen; ook de aarde, maar de aarde, is die niet vervloekt, en zoo lang gij, als natuurlijk mensch, de natuur beschouwt, zijt gij dan zelf niet nog onder den vloek en een kind des toorns? En waar wou dan dat vertrouwen van daan komen? Het vertrouwen is een steunen op de beloften Gods. Nu die zijn niet aan elk mensch, Jood, Turk, Heiden, maar alleen aan hen, die in Christo Jesu zijn, want in Hem alleen zijn alle beloften Gods Ja en Amen! En liefde! Wilt gij een lidmaat heeten van de ware kerk van Christus, dat is van de gereformeerde kerk, dan moet gij die liefde, die gij meent, dat de beschouwing der natuur u doet oefenen, voor schade en drek achten; en niet de natuur, maar Christus erkennen en aannemen, als

{==332==} {>>pagina-aanduiding<<}

die alleen uwe vijandschap tegen God, dat werk des Duivels, in u verbreken kan.
Meester Peperkamp, die zich (gelijk wel eens meer dorps- soms ook wel stads-schoolmeesters) niet weinig liet voorstaan op zijne kunde en geleerdheid, wist naauwelijks waar hij het had, nu hij zich door eenen ongeletterden timmerman zoo de les hoorde lezen. En buitendien, hoe ook gehecht aan de leer der kerk, hier was hij overtuigd, dat Hartman de zaak overdreef. Hij begreep dus ook eens een' anderen toon te moeten aannemen.
Wil ik u eens wat zeggen, baas! zeide hij, na den timmerman bedaard te hebben laten uitspreken. Wil ik u eens wat zeggen, baas! Gij, noch uw katechizeermeester hebben het gezegde van de Lange begrepen. - Wat, niet begrepen! vroeg Hartman, die, zoo wij vroeger gezien hebben, alle tegenspraak tegen zijne woorden als eene zonde tegen den H. Geest beschouwde, daar hij overtuigd was, dat hij nooit iets zeide, of het was overeenkomstig met de leer van de ware kerk van Christus, dat is van de gereformeerde kerk.
Neen, man! niet begrepen. Gij zegt: waar wou dat vertrouwen, die liefde van daan komen? Zoudt gij dus willen, dat Willem gezegd had: de gansche Natuur leidt ons op om God niet te kennen, om Hem niet te eerbiedigen, te vertrouwen of lief te hebben? - Wel neen, dan moest ik stapel gek zijn. - Goed, dus een van beide. Of de natuur leidt u op tot vertrouwen of tot wantrouwen, tot liefde of tot haat? Kies nu maar! - Ja, dat is nu allemaal heel mooi, zeide Hartman, maar zeg gij me eens,

{==333==} {>>pagina-aanduiding<<}

waar gij ergens in de natuur het leerstuk der Drieeenheid leert, of het borgtogtelijk middelaarschap, of de voldoening aan de wrekende geregtigheid, waarmede de zondaar voor Gods regtvaardig oordeel bestaan moet? - En zeg gij mij eens, of gij den Bijbel houdt voor een boek, nuttig tot leering en onderrigting. - Wel, wat zou dat? De Bijbel, het woord Gods! durft gij dat nog vragen? Nu, zeg mij dan ook nog eens, waar gij ergens in den Bijbel den regel van drieën of den kettingregel geleerd vindt. Als hét waar is, dat de natuur ons niet kan opleiden om God te kennen, om Hem te eerbiedigen, te vertrouwen en lief te hebben, alleen omdat zij niet alles leert wat de kerk leert, dan zou ook de Bijbel niet nuttig zijn tot leering en onderrigting, daar ook hij niet alles bevat, wat tot leering en onderrigting noodig is.
Baas Hartman keek den dialectischen schoolmeester aan met een gezigt zoo als, dunkt mij, de wijze Protagoras moet opgezet hebben, toen Socrates hem bij Callias mat zette. - In 't eerste oogenblik wist hij letterlijk niet wat te zeggen, maar toen hij Peperkamp, die zich innig in zijne eigene gevatheid verheugde, welbehagelijk zag glimlagchen, namen toorn en gekwetste hoogmoed de plaats in van verbaasdheid en verslagenheid.
Alle schrift is van God ingegeven! riep hij uit, met zijn vuist op de tafel slaande. Wat van God is ingegeven is volmaakt, wat volmaakt is, daaraan ontbreekt niets!
Meester Peperkamp had eene te schoone overwinning behaald, om nu ter halver weg te blijven

{==334==} {>>pagina-aanduiding<<}

stilstaan. Hij zag dat baas Hartman boos werd, en nu meende, hem met magtspreuken te overschreeuwen. Daarom besloot hij zijn voordeel te vervolgen.
Men ziet het hier weder in een sterk sprekend voorbeeld, hoe, door een' ijver zonder verstand, de regtgeloovigen vaak zelve de twijfelaars uitlokken om vol te houden, en soms (zonder dat dezen dit zelve ooit bedoeld hadden) de leer der kerk te verloochenen. Dus meent gij, vroeg hij weder zeer bedaard, dat men uit den Bijbel ook, bij voorbeeld, laat ons maar iets noemen, de sterrekunde leeren kan?
En waarom niet?
Omdat de sterrekunde leert, dat de zon stil staat en de aarde om haar heen draait, terwijl in den Bijbel staat dat Josua zeide tot de zon: sta stil in het dal Ajalons! En daar men nu aan een voorwerp, dat altijd stil staat, niet behoeft te bevelen stil te staan, zoo blijkt hieruit, dat Josna meende, dat de zon draaide, hetgeen toch zoo niet is.
Alle schrift is van God ingegeven, herhaalde Hartman. Die dit niet gelooft is een Sociniaan, meester. De Socinianen willen wel erkennen dat de leer, in de H. Schrift vervat, goddelijk is, maar zij ontkennen het van de zaken en de woorden. Dus willen zy wijzer zijn dan God zelf, die gezegd heeft: Alle schrift is van God ingegeven.
Als ik dus geen Sociniaan wil wezen, moet ik gelooven, dat de zon om de aarde draait?
Wel zeker, en dat is juist het beste bewijs dat de natuur den verstokten zondaar niet met al helpt, dat de beschouwing der natuur hem veeleer, van alle goddelijk licht beroofd, in de diepte der hel zou

{==335==} {>>pagina-aanduiding<<}

laten verzinken, indien niet de genadige God tusschen beide trad, om hem nog op te beuren en van het verderf te redden. Wat praat gij, ellendige aardworm, van uwe sterrekunde? Wat durft gij den Bijbel, Gods onfeilbaar woord, van dwaling betichten. Draai het om, man! en zeg: In den Bijbel staat, dat 'er tot de zon gezegd wordt: Sta stil! Dat zou niet hebben kunnen gezegd worden, als de zon niet draaide, en of nu duizend sterrekijkers en philosophen het tegendeel beweren, dat raakt mij geen oortje; ik hou vast aan Hem, die de Alpha is en de Omega; ik vertrouw op zijne beloften; ik weet, dat eer hemel en aarde, en dus ook zon en maan en sterren, zullen voorbij gaan, dan dat een tittel of jota van de leer zou onvervuld blijven. - De hevigheid zelve van den orthodoxen timmerman overtuigde Peperkamp dat hij den spijker op den kop geslagen had. Maar (zoo is de mensch!) in plaats van nu te vrede te zijn met zijne behaalde zege, en den man verder aan zijne eigene overdenkingen over te laten, moest hij hem geheel ter nedervellen, en hem den voet op den nek zetten.
Treurig gevolg van den hoogmoed! Zou men hebben kunnen gelooven, dat meester Peperkamp, tot nog toe de verdediger van de leer der kerk, 'er ooit toe zou gekomen zijn, om nu ook zijnen getrouwen bondgenoot, met wien hij op Ammerstein altijd voor de heilige zaak gestreden had, zelf in de engte te drijven, en door zijne sluwe redenen te verstrikken!
Nu, baas! hervatte de meester, na een oogenblik gezwegen te hebben, het zij zoo, laat de zon dan maar draaijen. Alle schrift is van God ingege-
{==336==} {>>pagina-aanduiding<<}
ven, dat staat 'er, gij hebt gelijk; maar als dat waar is, dan zult gij zelf moeten erkennen, dat gij dwaalt, als gij ontkent dat de beschouwing der natuur ons God kan leeren kennen, eerbiedigen enz.
- Nu dat zou ik wel eens willen zien bewijzen. Op woorden en redeneringen komt het hier niet aan, een tekst moeten we hebben, een tekst, man!
- Ja wel, een tekst. Wat zegt onze Heer in de Bergrede: Aanmerkt de lelien des velds, hoe zij wassen; zij arbeiden en zij spinnen niet, en ik zegge u dat ook Salomo in al zijne heerlijkheid niet is bekleed geweest, gelijk een van deze. Indien nu God het gras des velds, dat heden is, en morgen in den oven geworpen wordt, alzoo bekleedt, zal hij u niet veel meer kleeden, gij klein geloovigen? Wel nu, leert hier de Heer zelf niet, dat de beschouwing der natuur nuttig is, om ons vertrouwen in te boezemen op God?
Nu was de arme timmerman schaak en mat. Met wijdopgespalkte oogen zag hij den meester aan; ook zijn mond opende zich, maar daar er geen enkel woord in gereedheid was, sloot zich die weder, schoon zeer langzaam, tot dat hij eindelijk met deze alles afdoende woorden: Ik laat mij mijn geloof niet ontnemen? de deur uitvloog.




{==337==} {>>pagina-aanduiding<<}

Twee-en-twintigste hoofdstuk.


Baas Hartman alleen op de puinhoopen van het regtzinnige leesgezelschap. Droevige afloop van het bekeeringswerk van den heer van Groenendaal.

Meester Peperkamp was zoo opgewonden door de luisterrijke overwinning, die hij op den gestrengen en onverbiddelijken baas Hartman behaald had, dat hij Kootje bijna geheel vergat, en 'er haast vrede mede had, dat, als dan toch Kootje niet beroepen was, het maar op Rusting gevallen was, en niet op dien bulderenden van der Goot, die zeker, dacht hij, groote vrienden zou zijn geworden met dien doordrijver, met dien paus. Hij bedoelde baas Hartman.
Baas Hartman zelf begon de zaken donker in te zien. Mijn God! riep hij half luide uit, toen hij, bij meester de deur uitgestoven, eindelijk weder op zijne gewone allure gekomen was. Mijn God, waar moet dat heen! Hebben wij daarom ons vereenigd in den Heere, om ons zelve te wapenen met

{==338==} {>>pagina-aanduiding<<}

de wapenrusting des geloofs, en om dit uitverkorene plekje te beschermen, waar tot heden, te midden van het algemeene verderf, het dierbaar erfgoed der vaderen nog ongeschonden was bewaard gebleven! Dat een onkundige zeeman, dat een wijsneuzige baardschrapper de leer der alleen zaligmakende kerk verloochenen, het is verschrikkelijk, ja! maar het is te begrijpen; dat een oogendienaar, zoo als die van den Empel, 'er het volk Gods aan waagt, ook dit, hoe lakenswaardig ook, ook dit laat zich nog verklaren: maar een aanstaande arbeider in den wijngaard des Heeren, een student in de theologie! Maar een man, die tot nog toe aan mijne zijde stond, de man, dien ik heb hooren zeggen: Indien iemand tot u komt, en deze leer niet brengt, ontvangt hem niet in uw huis, en zegt tot hem niet: Zijt gegroet! want die tot hem zegt: Zijt gegroet! die heeft gemeenschap met zijne booze werken! - Mijn hemel (zeide hij nu hoorbaar, en stilstaande, als trof hem eene plotseling opkomende gedachte, mijn hemel! wie is 'er nog over van ons gezelschap, die niet besmet is met dien zuurdeessem des satans? De kapitein, Rietveld de ouderling, van den Empel de ouderling, mannen, die naarstiglijk moesten wacht houden tegen de wolven, die in de schaapskooije Christi mogten komen; Reynolds de diaken; en Willem, onze Willem, de hoop van ons arm Diepenbeek, die zeker ook zijn' vader en zijne moeder reeds zal medegesleept hebben in zijnen val; en nu ook eindelijk de man, die steeds pal stond ten strijde; die den ketterschen mensch verwierp, wetende, dat de zoodanige verkeerd is en zondigt,

{==339==} {>>pagina-aanduiding<<}

zijnde bij zich zelven veroordeeld. De een Pelagiaan, de ander Remonstrantsch, een derde een voorstander van Socijn. Wie blijft er over? Helaas! ik, ik alleen! Maar daarom dan ook pal gestaan, daarom dan des te dapperder den goeden strijd gestreden, en volhard tot den einde!
Alles wil zijn eigen oordeel volgen, alles verloochent om aardsche belangen en aardsche inzigten de leer, die uit God is. De een, omdat hij met zijn zondig verstand de verborgenheden Gods niets begrijpen kan; de ander uit verfoeijelijken en duivelschen hoogmoed, die zich niet onderwerpen wil aan de tucht, en daarom de versenen tegen den prikkel slaat; weder een uit dwaze vooringenomenheid met de vleijende woorden van eenen verderver der zielen, niet bedenkende, dat ook de satan zich wel eens als een engel des lichts vertoont. Met deze woorden trad hij in huis, greep haastiglijk zijnen bijbel, en, na den eersten brief van Johannes te hebben opgeslagen, wees hij op het tweede hoofdstuk, zeggende: Daar staat het, hun vonnis, daar staat het: ‘kinderkens! het is de laatste ure, en, gelijk gij gehoord hebt, dat de antichrist komen zal, zoo zijn ook nu vele antichristen geworden; waaruit wij weten dat het de laatste ure is. Zij zijn uit ons uitgegaan, maar zij en waren uit ons niet; want, indien zij uit ons geweest waren, zoo zouden zij met ons gebleven zijn; maar dit is geschied, opdat zij zouden openbaar worden, dat zij niet alle uit ons en zijn. Doch gij (en hier verspreidde zich een lach van zelfbehagen over zijn anders zoo gestreng gelaat) doch gij hebt de zalving van den Heilige, en

{==340==} {>>pagina-aanduiding<<}

gij weet alle dingen!’ - En nog eens: ‘Gijlieden dan, wat gij van den beginne gehoord hebt, dat blijve in u. Indien in u blijft, dat gij van den beginne gehoord hebt, zoo zult gij ook in den Vader en in den Zoon blijven. - De zalving, die gij van Hem ontvangen hebt, blijft in u, en gij hebt niet van noode dat u iemand leere; maar, gelijk u dezelve zalving leert van alle dingen, zoo is zij ook waarachtig, en gelijk zij u geleerd heeft, zult gij in Hem blijven.’
Deze lectuur verkwikte den nederigen Hartman zoodanig, dat hij, na de sloten van den bijbel te hebben toegeknipt, zijn' hoed afnam, zijne oogen sloot, zijne handen zamenvouwde, en sprak: ô Heere! ik dank u, dat ik niet ben gelijk een van dezen!
Daags, nadat baas Hartman deze alleenspraak hield, viel 'er op het kasteel iets voor, hetwelk de zaak, die hij voorstond, weldra nog een geweldiger schok stond te geven, dan alles wat daar tot nog toe gebeurd was.
Wij hebben gezien, dat mevrouw Weenink op Ammerstein was teruggekomen, en wel vergezeld door hare schoonmoeder.
Deze dame, die niet alleen wegens de naauwe betrekking tot Esperança, maar ook om hare beminnelijke geaardheid, steeds een welkome gast was in den kleinen familiekring, waar zij zelve zich altijd geheel thuis gevoelde, was 'er dan ook steeds, van het eerste oogenblik harer komst af, als een derblijvende leden van het gezin. Schoon altijd trouw op de gewone vereenigingsuren, ontbijt, middagmaal, koffij- en theetijd, besteedde zij haren dag overigens volmaakt naar haar goedvinden, en vergde

{==341==} {>>pagina-aanduiding<<}

nooit, dat de jongelieden om haar iets doen of laten zouden. Dikwijls zaten de drie dames bij elkander, waarvan de eene meestal iets voorlas; dikwijls deden zij gezamenlijk, vaak ook met den kapitein, eene wandeling in het bosch: maar de morgenuren, van het ontbijt af tot de koffij, werden door mevrouw Weenink altijd op hare kamer, soms ook gedeeltelijk met eene eenzame wandeling doorgebragt. Zij was eene vrouw, die zich zeer goed wist bezig te houden, en die voor anderen een te goed gezelschap was, om zich met zich zelve ooit te vervelen, behalve dat het haar niet onbekend was, dat ook de elkander het hartelijkst beminnende huisgenooten eindigen met elkander ondragelijk te vinden, als zij altijd knie aan knie zitten.
Het was dan daags na het uitbrengen van het beroep, dat de oude mevrouw Weenink (wij noemen haar alleen zoo ter onderscheiding van hare schoondochter, want anders zou zij zich dien naam nog niet wel hebben kunnen aanmatigen) dat de oude mevrouw Weenink op hare kamer zich in stille aandacht met hare morgenlectuur bezig hield, toen haar een nog al lijvige brief gebragt werd, aan haar adres: Mevrouw, Mevrouw Weenink op Ammerstein te Diepenbeek
Mevrouw Weenink meende de hand te herkennen van een harer bekenden te Utrecht. Maar ziende, dat de brief gefrankeerd was, staakte zij terstond hare lectuur, om de nieuwsgierigheid, die dit bij haar verwekte, te voldoen, knipt den brief open, en leest:
‘Neen, nu is het mij onmogelijk mij langer te bedwingen. Zal mijn schrijven bij u, mevrouw! een

{==342==} {>>pagina-aanduiding<<}

gunstiger onthaal vinden, dan mijn spreken? ik weet het niet! Zullen deze letteren, wel verre van uw medelijden op te wekken, misschien weder spotlust gaande maken, misschien wel smadelijk door u worden terug gezonden, misschien (maar zoo iets kan ik van u niet verwachten) door u gebezigd worden om mij nog dieper ongelukkig te maken, dan ik reeds ben? ik weet het niet! Maar dit weet ik, dat ik thans reeds zoo ver gekomen ben, dat noch vrees voor uwe ontevredenheid, noch voor uwen luim, noch voor mijne reputatie mij meer kunnen terughouden.
Ik heb van u geen enkel voldoend woord kunnen hooren! gij zijt vertrokken, zonder dat ik 'er zelfs iets van wist; gij hebt u zelfs niet verwaardigd, mij 'er eenen enkelen wenk van te geven, zeker vreezende, dat ik u dan nog eens met een bezoek zou zijn lastig gevallen - wat moet ik nu doen! Het eenige, wat mij overblijft is - schrijven. Maar wat zal het mij baten?... Ten minste, zal ik, zoo gij al niet bij het eerste inzien dezer letteren, ze dadelijk verscheurt, ten minste zal ik dan het genoegen hebben, u te doen lezen, wat ik volstrekt buiten de mogelijkheid geweest ben, u te zeggen.
Na dien eenen morgen, toen ik het geluk gehad heb, u alleen aan te treffen, heb ik u nooit anders, dan in gezelschap uwer huisgenooten kunnen vinden. Hoe aangenaam mij ook hun bijzijn ware, gij weet te wel, hoe hinderlijk mij dit toen moest zijn. Ja, gij weet het, daar behoef ik niet aan te twijfelen; zelfs zou het de vraag zijn, of gij, wreede! niet juist daarom het zoo beschikt hebt, dat ik u

{==343==} {>>pagina-aanduiding<<}

nimmer anders ontmoeten kon. Althans begrijp ik heel wel waarom ik eens, toen ik u een boek kwam brengen, waarvan ik de lezing u had aanbevolen, niet 't huis kreeg. Vergeef het mij, dat ik u dit verwijt doe. Ik weet dat het niet ongegrond is. Ik moest steeds te kunstig naar eene geschikte gelegenheid uit zien, om mijne bezoeken te herhalen, zonder eenigen argwaan te verwekken, dan dat ik niet alles zou in het werk gesteld hebben, om goed onderrigt te zijn, wanneer ik u zou kunnen vinden.
En, is dit zoo (waar ik niet aan twijfel) is het zoo, dat gij mij opzettelijk ontweken hebt, dat gij mij zonder mededoogen, ook zelfs dien geringen troost weigert, van u nog eenmaal toe te fluisteren; Ik bemin u! ô zeg mij dan, wat heb ik gedaan, om zulk eene behandeling te verdienen; of liever, zeg mij, is dit de dank voor hetgeen ik ten uwen gevalle, geheel alleen voor u, gedaan heb? Ik weet, het voegt mij niet, u dit te herinneren; het is trouwens ook onnoodig; maar bedenk toch eens: niet zoodra bemerkte ik, boe gij 'er op gesteld waart, dat de jonge de Lange in het bezit zijner beurs hersteld wierd, en zonder dat ik zelfs de minste of geringste aanmoediging uit uwen goddelijken mond heb mogen vernemen, of dadelijk heb ik gezorgd, dat aan uw verlangen voldaan wierd; bedenk eens, dat ik daartoe als het ware mij zelven een démenti moest geven bij den heer D...; dat ik mij in gevaar bragt van eene allerbelagchelijkste figuur te maken bij den jongeling zelven, die zich ook niet eens verwaardigd heeft, mij beterschap te belooven ten opzigte van die verderfelijke gevoelens, voor welke hij ruiterlijk uit-
{==344==} {>>pagina-aanduiding<<}
kwam, en die mij verpligtten hem de beurs te ontzeggen.
Ja, wat meer is, naauwelijks verneem ik, dat het u niet ongevallig zou zijn, dat Rusting het beroep kreeg, of ik offer - alleen om u denkende, alleen uw genoegen bedoelende, mijnen jongen vriend en gunsteling op, en besteed den invloed, dien ik voor hem had aangewend, geheel ten voordeele van den man, dien gij, mevrouw! en uwe familie schenen te verkiezen. Gij hebt het mij niet verzocht, even min als gij mij verzocht hebt, de Lange de beurs weder te bezorgen: daartoe, ik weet het, zoudt gij u nimmer vernederen. Maar ik heb toch dit alles voor u gedaan. Ik zal mij in duizend bogten moeten wringen, om de vermoedens, die bij den heer van der Goot zeker zullen oprijzen, te doen verdwijnen, ik heb mijne beloften, hem gedaan, verbroken, - ik heb eenen jongeling, van wien ik weet (God vergeve mij de zonde! mijne pen weigert het bijna te schrijven) van wien ik weet, dat hij aan de voeten gezeten heeft der valsche profeten, dat hij doortrokken is met den zuurdeessem des ongeloofs, dezen heb ik (hoe is het mogelijk? zeg ik nog tot mij zelven) dezen heb ik gemaakt tot een arbeider in den wijngaard des Heeren, en de kostelijke zielen, die ik had kunnen, en (waarom het ontkend?) had behooren toe te vertrouwen aan de zorg van eenen, die vast houdt aan de eenige ware leer, die heb ik ter prooije gegeven aan - het verderf!
ô Esperança!
(Mevrouw Weenink had waarschijnlljk al wel vroeger gemerkt, dat zij niet die mevrouw

{==345==} {>>pagina-aanduiding<<}

Weenink was, die hier aangesproken werd; eerst hier echter kreeg zij volkomene zekerheid. Zij was echter nu reeds te ver gevorderd, en (men vergeve het der goede vrouw: wie zou in hare omstandigheden anders gehandeld hebben?), wat al te nieuwsgierig, om nu den brief maar niet uit te lezen.)
ô Esperança! Ik weet bijna met zekerheid, wat mijn lot zijn zal: en toch, ik moest u dit alles eens met levendige kleuren afschilderen; gij moest het weten, wat ik voor u heb opgeofferd.... Misschien, misschien ook (ô mogt ik mij niet met eene geheel ijdele hoop vleijen!) misschien ook wordt eindelijk uw fier hart geroerd door zoo veel liefde! Ik weet het, mijne wenschen waren te stout! Ach! met hoe weinig zou ik mij nu reeds vergenoegen: de gelegenheid om u nog eens ongestoord te zien, zie daar alles, wat ik thans verlang; de gelegenheid om eene laatste poging aan te wenden, om uit uwen bekoorlijken mond ten minste één woord te hooren, waaruit ik zou mogen opmaken, dat gij mij niet haat, dat ik u niet geheel onverschillig ben, dat alle hoop voor mij nog niet verloren is.
Spreek mij niet van pligt, van deugd, van huwelijkstrouw. Ik weet dit alles zoo goed, als gij; maar, als gij slechts de helft gewaar wierdt van hetgeen hier binnen woelt; ja, wanneer gij zelve een oogenblik kondt beseffen hoe onvergelijkelijk schoon, hoe beminnelijk, hoe onweêrstaanbaar gij zijt, gij zoudt begrijpen, dat ik niet anders handelen kan. En dat zal dan ook (ik twijfel 'er niet aan), gelijk ik u dit reeds gezegd heb, bij God,

{==346==} {>>pagina-aanduiding<<}

die rijk is in barmhartigheden krachtiglijk gelden, om ons de zwakheden des vleesches genadiglijk te vergeven; te meer daar Hij, naar den rijkdom zijner genade, in u zoowel als in mij (want dat gij niet reeds lang tot het uitverkoren volk Gods zoudt behooren, is mij onmogelijk te gelooven) in u zoowel als in mij, gewisselijk dat onverderfelijk zaad zal bewaren, waaruit wij wedergeboren zijn, opdat het niet verga, opdat zijn vaderlijk aanschijn ons op nieuw verschijne; en de verzegeling des geestes nimmer verijdeld of vernietigd worde. O! mogt gij zóó van de bewaring der uitverkorenen tot de zaligheid, en van de volharding der ware geloovigen overtuigd zijn, als ik; zeker zoudt gij, die zoo weinig zwakheden kent, niet aarzelen, eens ten minste de gelegenheid aan te grijpen, om u voor God te verootmoedigen, en te bewerken, dat ook in u zijne genade verheerlijkt wierd.
In het begin der volgende week kom ik buiten. Ik vraag u, aanbiddelijke Esperança! niet meer, dan een half uur vrij onderhoud. Antwoord, dat weet ik, kan of mag ik van u niet verwachten. Het toestaan van dit nederig verzoek zal het beste antwoord zijn. Denk in dien tusschentijd soms eens aan den ongelukkigen van Gr.
Mevrouw Weenink had bij dezen brief geen commentarius noodig. Alles was haar duidelijk: zelfs behoefde zij niet te twijfelen, wie die van Gr. was; want de naam van den heer van Groenendaal was dikwijls genoeg in de dagelijksche gesprekken te pas gekomen. De aanleidende oorzaak tot dit qui pro quo was haar evenmin duister, daar zij begreep, dat de heer van Groenendaal 'er zeker niets

{==347==} {>>pagina-aanduiding<<}

van wist, dat 'er op dit oogenblik twee mevrouwen Weenink op Ammerstein aanwezig waren, waarom hij dan ook waarschijnlijk het gewone geboren enz. had weggelaten, dat anders allen misverstand zou voorkomen hebben. Het zou haar nog duidelijker geweest zijn, indien zij geweten had (zoo als het geval was) dat de heer van Groenendaal zelfs niet eens wist, dat 'er nog eene mevrouw Weenink bestond, behalve zijne schoone Esperança. Daarbij was de brief zoo ingerigt, dat het bijna scheen, of de arme man het 'er om gedaan had om een' derde, die hem lezen mogt, te overtuigen, dat zijne aanbiddelijke Esperança in haar gedrag omtrent hem, de grenzen van betamelijkheid nimmer had overschreden. Mevrouw Weenink, die ook hieruit opmaakte, dat hare dochter het niet euvel zou opnemen, al kreeg zij deze epistel wat later in handen, en haar waarschijnlijk zeer dankbaar zijn zou, indien zij haar de moeite uithaalde, om 'er op eenige wijze, mondeling of schriftelijk, op te antwoorden, besloot eenvoudig het ontvangene voor zich te houden, en 'er niemand iets van te zeggen. En, daar zij zelve, zoo wij zeiden, nog niet gebukt onder den last der jaren, en, opgeruimd van gestel, in 't geheel niet tegen een grapje was, maakte zij een plannetje, dat zij op de volgende wijze ten uitvoer bragt.
'Er heerschte in het huis van den kapitein dezelfde stipte orde, als aan boord. Elk der dienstboden had zijnen werkkring, elk kende zijne pligten en zijne regten. Ten gevolge daarvan was het aandienen der vreemdelingen aan eenen ouden getrouwen zoon van Neptunus opgedragen, die zijnen heer

{==348==} {>>pagina-aanduiding<<}

op bijna al zijne togten gevolgd was, vele gevaren met hem gedeeld, en, aan het einde van zijne loopbaan, verkozen had, hem in zijne afzondering te vergezellen, en voor een betrekkelijk gering loon eenige huisdiensten te presteren, die de goede kapitein nog door toegevendheid en vriendelijke toespraak verligtte. Toen nu de week daar was, in welke de treurende minnaar zijne komst had aangekondigd, nam mevrouw Weenink den ouden Pieter in den arm, en zeide hem dat, als de heer van Groenendaal, die hij dikwijls genoeg gezien had, kwam, zij hem verlangde alleen te spreken, vóór dat hij bij de familie werd binnengeleid, weshalve hij zorg moest dragen, dat hij dezen heer terstond, en zonder 'er iemand iets van te zeggen, bij haar aandiende.
Zij rekende er op, dat de heer van Groenendaal, in de hoop dat zijn verzoek zou verhoord zijn, zeker het eerst naar mevrouw Weenink zou vragen, terwijl gewis niemand der huisgenooten, al wierd hij bij het opkomen van de plaats door iemand gezien, hem uit eigen beweging zou te gemoet gaan.
Alles kwam uit, zoo als zij zich voorgesteld had; en zelfs overtrof die uitkomst nog hare verwachtingen. Toen de heer van Groenendaal (die weldra kwam opdagen) verscheen, zat de kapitein met pastoor Labarius onder het vriendschappelijk kloddertje achter het huis, onder de veranda.
Het was, schoon reeds laat in October, een nog zeer fraaije dag, en de kapitein, zoowel als de pastoor, een te groot vriend van de opene lucht, om dit geliefde en waarlijk aangenaam zitplaatsje niet,

{==349==} {>>pagina-aanduiding<<}

zoo lang het weêr het toeliet, ja zelfs nog menigmaal tot in den winter, te bezoeken. De beide jonge dames waren in het bosch, zoodat mevrouw Weenink het rijk alleen had. Wel berekenende, dat de ongeduldige minnaar zich niet lang zou doen wachten, had zij zich dezer dagen steeds onder het een of ander voorwendsel, zooveel mogelijk bij honk gehouden, en was dus ook nu, toen de koffij gebruikt was, aan het brievenschrijven gegaan, en had de jonge dames laten wandelen.
Toen Pieter den heer van Groenendaal had aangediend, en gezegd dat hij (gelijk te verwachten was) naar mevrouw Weenink gevraagd had, kreeg hij, nadat deze zich overtuigd had, dat de kapitein haar, niet zou storen, last om mijnheer binnen te geleiden.
Het zal wel onnoodig zijn te verzekeren, dat de heer van Groenendaal, toen de knecht, spoediger, dan hij verwacht had, terug kwam, en hem op zijne vraag, of mevrouw Weenink alleen was, bevestigend antwoordde, eene mengeling ontwaarde van de hevigste aandoeningen, vreugde, hoop, vrees, liefde en wat niet al. Het eerste was natuurlijk eene innige blijdschap. Zoo was dan zijn aandoenlijke brief gelezen, en althans (schoon hij geen antwoord ontvangen had) niet versmaad; en, wat meer is, zijn verzoek was toegestaan. Wat gaf dat, na al wat 'er reeds gebeurd was, niet te denken! Zou het hem eindelijk gelukt zijn, dat steenen hart te vermurwen! Zou de aangebeden vrouw eindelijk al ware 't slechts medelijden met zijnen deerniswaardigen toestand hebben beginnen te gevoelen! ô Zoete

{==350==} {>>pagina-aanduiding<<}

hoop, ô streelend vooruitzigt! Maar, zij had hem nu reeds tweemalen alleen gesproken, en nimmer had hij 't nog verder kunnen brengen, dan een handkus, en dat nog wel met gevaar van omver te rollen. Zoo dit bezoek eens weder alleen diende, om (zoo als hij reeds meermalen vermoed had) met zijne innige liefde den spot te drijven! ô namelooze angst! Doch - zij had nu gelezen, wat hij al voor haar gedaan, voor haar opgeofferd had; hij had, de argumenten, die hem de godsdienst, naar zijn regtzinnig geloof, aan de hand deden, zoo duidelijk uiteen gezet, haar zelfs verzekerd, dat hij haar ook voor eene uitverkorene hield. Wat kon haar dan nu nog terug houden? ô Pijnlijke onzekerheid. En buitendien, wat kan eene zoo standvastige, en zoo aanhoudende liefde niet te weeg brengen? Elke vrouw is toch gevoelig voor de hulde aan hare bekoorlijkheden, en mevrouw Weenink althans (dit had den goeden man dadelijk getroffen) had eene vrijmoedigheid in hare manieren en in haar spreken, een zeker air mutin agaçant, dat hare bevallige houding nog bekoorlijker, hare levendige oogen nog sprekender maakte.
De heer van Groenendaal was met deze beschouwingen begonnen dadelijk na de terugkomst van Pieter, en had ze, hem volgende, in den gang voortgezet. Toen hij de achterkamer intrad, waar mevrouw Weenink zich bevond, zeide hij juist in zich zelven: Ja, nu of nooit, audaces fortuna juvat!
Mevrouw Weenink was opgestaan van het venster, waar zij zat te schrijven, en trad den binnenkomende te gemoet. De heer van Groenendaal, die het licht in het gezigt had, en dus niet terstond de

{==351==} {>>pagina-aanduiding<<}

trekken der dame kon onderscheiden, behalve dat hij, zoo wij zagen, zeer opgewonden was, stoof, zonder zich zelfs verzekerd te hebben, dat Pieter de deur weder had gesloten en buiten gehoor was, naar mevrouw Weenink toe, met de woorden: Ik dank u, ik dank u.... lieve, of aanbiddelijke Esperança! zou hij 'er zeker bijgevoegd hebben, ware hij niet op dit pas genoeg genaderd, om zijne dwaling te bemerken. Daar zag hij eene vrouw, ja, ongeveer van dezelfde grootte en figuur, als zijne Esperança, maar wat gezetter, en zeker lang zoo jeugdig en aanbiddelijk niet, ten minste niet naar den maatstaf, dien de vrome man voor die eigenschappen had, met één woord, een hem geheel vreemd en onbekend persoon. Als door den donder getroffen, bleef hij staan, en staarde mevrouw Weenink sprakeloos aan. Nog volstrekt buiten staat, het met zich zelven uit te maken, of hij hier een toevallig of een opzettelijk misverstand moest vermoeden, en buitendien verlegen over zijnen hartstogtelijken uitroep, stamelde hij eerst als onwillekeurig eenige onverstaanbare woorden, en had eindelijk bezinning genoeg, om te zeggen: Ik had gevraagd naar mevrouw Weenink; men moet mij verkeerd verstaan hebben; ik vraag u om vergeving, mevrouw! - Men heeft u zeer goed verstaan, mijnheer! antwoordde de hem tot op dit oogenblik nog geheel vreemde dame; mijn naam is Weenink. Maar misschien verlangdet gij mijne schoondochter te spreken. Die is thans niet t' huis. Doch geef u intusschen de moeite, plaats te nemen.
Het raadsel was door deze woorden den heer van Groenendaal genoegzaam opgelost. Natuurlijk

{==352==} {>>pagina-aanduiding<<}

schoot hem terstond eene vreesselijke gedachte door het hoofd: De brief! maar de kalme houding van de vreemde dame, en dat in weêrwil van zijn wonderlijken uitroep, gaf hem weder moed. Doch, hoe het ook ware, hij moest, van den nood eene deugd maken, en den hem aangeboden stoel aannemen. Ook hadden de zoo snel opvolgende aandoeningen, vooral zijne bittere teleurstelling, zijne nu eensklaps weder vervolgene hoop, den man, die toch ook de eerste jeugd achter den rug had, zoo aangetast, dat een oogenblik rust hem niet onwelkom zijn kon. Hij zette zich dus neder, en, zich weldra geheel hersteld hebbende, begon hij, wel begrijpende dat 'er toch eenige explicatie over dat ongelukkige: Ik dank u, diende gegeven te worden, met glimlagchend te zeggen; Indedaad, mevrouw! een zoo vreemd misverstand moest mij in het eerste oogenblik geheel verbazen. Ik had de eer niet u te kennen, en ik wist volstrekt niet, om u de waarheid te zeggen, dat de schoonmoeder van mevrouw Weenink zich hier bevond. Het moet u ook vreemd voorgekomen zijn, dat ik zoo haastig kwam binnen stuiven, maar eene zaak van gewigt, waarin mevrouw uwe dochter zich zeer edelmoedig gedragen heeft.... Het is onnoodig, mijnheer! antwoordde mevrouw Weenink, mij de reden van uw hartstogelijk binnen komen uit te leggen. Die is mij bekend. - Bekend, mevrouw, bekend! wat meent gij! riep de arme man verschrikt uit. - Ja, mijnheer, hervatte mevrouw Weenink, terwijl zij den geopenden brief vertoonde, door dezen brief, die, door een diergelijk misverstand, als het tegenwoordige, in mijne

{==353==} {>>pagina-aanduiding<<}

handen gekomen, en door mij geopend is, daar mijn naam op het adres stond.
Nu was alles gedaan, de arme zondaar in flagranti overrompeld en - geheel verslagen. Met een kreet, die geen verstaanbaren klank deed hooren, vloog hij op, en, zijne oogen met zijne handen bedekkende, wilde hij weder ter kamer uitstormen, zonder om hoed of handschoenen te denken, (hij trok die altijd uit, wel wetende, wat een paar schoone handen vermogen), maar bij de deur begaven hem zijne krachten, en hij moest zich aan den post vast houden, om niet te vallen. Mevrouw Weenink, die zulk eene scène niet verwacht had, begon eenig berouw te gevoelen over haar grapje, maar begreep tevens, dat het zeer gelukkig was, dat aan deze zaak een einde kwam, hoedanig dan ook. De heer van Groenendaal, van zijne bedwelming bekomen, wendde zich onwillekeurig om, en begon toen te bedenken, dat het, in de gegeven omstandigheden, voor hem toch beter zijn zou, de genade in te roepen van haar, die hem nu geheel in hare magt had, dan, als een wanhopende, het slagveld te ontvlieden, en alzoo misschien zich ook in het oog der wereld voor altijd te bederven. Hij trad dus weder nader, bleek en ontdaan, en, aangemoedigd door het kalme en gansch niet onvriendelijke of gestrenge gelaat van mevrouw Weenink, die indedaad met hem begaan was, vond hij eindelijk lucht genoeg, om deze woorden uit te stameren. - Mijn lot! mevrouw! is in uwe hand. Die brief geeft u het middel, om mij tot wanhoop te drijven. Zoo gij dien misschien niet reeds bekend gemaakt hebt, kan nog heden, als gij het

{==354==} {>>pagina-aanduiding<<}

wilt, dit huis, weldra ook het dorp, de stad waar ik woon, bekend zijn met den inhoud. Gebeurt dit, dan... hier sprongen tranen van spijt en vertwijfeling den man uit de oogen, terwijl zijne stem weigerde het overige uit te brengen. Mevrouw Weenink, die reeds verheugd was, dat de ongelukkige minnaar haar aanleiding gaf, om hem een weinig tot bedaren te brengen, vatte nu het woord, en zeide: - Het is mij genoeg, mijnheer! dat gij dit erkent, en het zal voor u nuttig zijn, deze overtuiging bij u zelven levendig te houden. Maar overigens, hoop ik, dat gij mij niet voor onedelmoedig genoeg houden zult, om van een toeval misbruik te maken tot uw ongeluk. Ik weet, wat gij aan uwe reputatie verliezen zoudt, en ik zie met eenig genoegen, dat, hoe vurig gij ook mijne dochter scheent te beminnen, gij toch nog meer aan uw' goeden naam, aan u zelven schijnt gehecht te zijn. Niemand weet zelfs, dat ik dien brief ontvangen heb, en niemand zal 'er iets van vernemen, vooral zij niet, voor wie hij bestemd was, mits - en dit is eene volstrekte onontwijkbare voorwaarde, mits dat gij het nimmer waagt, u weder aan haar te vertoonen, haar te schrijven of haar eenig teeken zelfs van uw aanzijn te geven. Bij de eerste, ook de geringste, poging daartoe aangewend, wordt deze brief, dien ik zorgvuldig daartoe bewaren zal, aan haar en aan elk bekend gemaakt, die hem verkiest te lezen. Ik vind mij verpligt 'er bij te voegen, dat ik mij hetzelfde middel voorbehoud, zoo immer de spijt over deze teleurstelling u mogt aandrijven tot eenige wraakoefening tegen de familie of betrekkingen van mijne schoondochter. Mis-
{==355==} {>>pagina-aanduiding<<}
schien beoordeel ik u verkeerd, door zoo iets te onderstellen, maar ik weet, dat gij veel invloed hebt, en ik ken u in 't geheel niet. Dus achtte ik het noodig, ook hieromtrent u vooraf te waarschuwen.
Gij hebt volkomen gelijk, mevrouw! sprak de thans geheel boetvaardige zondaar, maar gij kunt verzekerd zijn, dat uwe waarschuwing onnoodig is, na de edelmoedige verklaring, welke gij mij gedaan hebt. Mogt mijn gedrag u eenmaal overtuigen, hoe zeer mij dit ernst is, wie weet (ach, mogt ik het hopen!) wie weet, of gij zelve dan niet tot het besluit zoudt komen, mij dien noodlottigen brief terug te zenden. Men kan toch niet weten, hoe zulk een papier, bij geval van overlijden, in handen zou kunnen komen van menschen, die 'er misbruik van zouden maken.
Ik zie mijnheer! dat gij zeer voorzigtig zijt. Ik wil u daaromtrent dan ook volkomen gerust stellen. Ik zeg u nog eens, niemand zal ooit dien brief inzien, wanneer gij de gestelde voorwaarden nakomt - laat de zorg daarvoor gerust aan mij over. Maar wat het terugzenden aangaat, daar mede mag ik u niet vleijen.
Het zij zoo, mevrouw! Nog eens, ik ben u grooten dank verschuldigd. Doch, hoe edelmoediger gij omtrent mij handelt, hoe meer het mij grieven moet, dat, al weet dan ook niemand iets van deze zaak, eene zoo achtingswaardige vrouw, daarmede op zulk eene wijze is bekend geworden, en nu misschien mij veracht, mij verkeerd beoordeelt!.... Ach, mevrouw! wist gij eens, hoe juist de gestrenge

{==356==} {>>pagina-aanduiding<<}

ingetogenheid uwer beminnelijke dochter mijnen hartstogt nog meer heeft aangevuurd. - Dat verwondert mij niet, mijnheer! Wie weet, hoe gij haar veracht hadt, wanneer zij anders gehandeld had. Doch laat ons hier over niet uitweiden. Mij dunkt, het zou voor u niet aangenaam zijn, thans door een der leden van de familie hier te worden aangetroffen. Ga dan, mijnheer van Groenendaal! ga in vrede, en, zoo gij soms weder eens behagen mogt scheppen in de vrouw van een' ander, bedenk dan, dat 'er onder de ongeloovigen nog vele gevonden worden, die in het, naar uw oordeel misschien verkeerde, denkbeeld verkeeren, dat weldoen beter is dan offeranden.
De heer van Groenendaal, die, in zijne verbijstering, en aangedreven door het verlangen om de best mogelijke voorwaarden te bedingen, nog niet eens bedacht had, welk een mal figuur hij zou maken, wanneer men hem thans hier aantrof, schrikte van de opmerking, door mevrouw Weenink gemaakt, zoodanig, dat hij, angstig rondziende, of hij ook reeds iemand in zijne nabijheid zag, met de woorden: Gij hebt gelijk mevrouw! ik ga; den brief, ach, bewaar hem goed, ik dank u! ik dank u! achteruit trad, en, terwijl hij, als om afscheid te nemen, nog een' laatsten blik op den ongelukkigen, onbereikbaren brief wierp, zich boog, en toen even snel, als hij gekomen was, het vertrek weder verliet. Merkwaardig is het, dat ook zijne laatste woorden (ik dank u) dezelfde waren, als waarmede hij binnengetreden was, schoon toen in eenigzins anderen zin door hem geuit.




{==357==} {>>pagina-aanduiding<<}

Drie-en-twintigste hoofdstuk.


Kapitein van Berkel ontdekt eindelijk de ware reden, waarom het niet raadzaam was, het leesgezelschap in eene kerkvergadering te herscheppen. Hartman en Kootje gaan naar Amerika, met de afgescheidenen. Val van den grootsten steunpilaar der ware leer. De heer van Groenendaal wordt een Groninger.

En nu hebben wij den lezer niet anders meer mede te deelen, dan hetgeen 'er op hetzelfde oogenblik, waarop de liefdesgeschiedenis van den heer van Groenendaal een zoo prozaïsch einde nam, tusschen den kapitein en pastoor Labarius, onder het kloddertje verhandeld werd.
Zoo, pastoor! zeide de heer van Berkel, toen hij zijnen vriend de deur van het huis zag uitkomen, en de viranda naderen, - zoo pastoor! welkom hier, (men moet weten, dat de pastoor eenigen tijd ongesteld geweest was, waardoor hij zich in lang niet op Ammerstein vertoond had), welkom! ik ben blij, dat ik u zie, man! Hoe staat het leven.

{==358==} {>>pagina-aanduiding<<}

Nog wat onklaar? De pastoor gaf hier een kort relaas van zijne ziekte, waarop de kapitein vervolgde. - Nu kan ik u beter bescheid doen omtrent uwe boekjes. Wij hebben 'er een torn aan gehad, meester Peperkamp en ik. Wel afgestampt, daar is wat aan te kluiven. Ik verzeker u, dat ik de hondenwacht nog prefereer boven zulk een karrewei. Doch wij hebben 'er nu eindelijk wat op gevonden. Wij weten zoo ten naasten bij, waar u de schoen wringt; daar hebben wij ons naar ingerigt. Wij hebben in een boekje, getiteld: De jeugdige vrienden van ons vaderland enz. door.... Ja hoe de schrijver heet, is mij nu ontgaan, maar enfin, De jeugdige vrienden van het vaderland; in dit boekje hebben wij al heel wat voor u uitgemonsterd en doorgestreken; en, als gij meester Peperkamp den tijd maar laat, zal hij u weldra al zijn boekjes zoo schoontjes uitgeveegd (hij meende eigenlijk zoo zwart beklad) leveren, als een halfdek, waar de jongens met puts en zwabber een geheelen morgen op gewerkt hebben. Waneeer gij een exemplaar van het boekje hadt, zou ik u nu de plaatsen kunnen aanwijzen. De naam van uwe religie, die in onze boeken altijd (neem niet kwalijk), met een zwarte kool geteekend staat, zoudt gij 'er niet eens meer in vinden. Al wat aanstoot kan geven, weg 'er meê! In één woord, stop gij nu gerust uw pijp, en laat de gansche rommel maar aan onzen meester over. Die zal zelf wel oppassen, dat hij niet in uw kielwater komt.
De pastoor dankte den kapitein hartelijk voor al de moeite, die hij wel had willen nemen, 'er bij voegende, dat hij hoopte, dat men niet zou denken,

{==359==} {>>pagina-aanduiding<<}

dat hij op dit punt zoo kitteloorig was, maar dat hij dus alleen handelde, omdat hij zijnen superieuren gehoorzamen moest.
Natuurlijk, hervatte de kapitein, de discipline bovenal. Orde moet 'er zijn, anders gaat de gansche boêl onderst-boven. Maar zeg mij toch eens; pastoor! hebt gij bij ulieden ook van die katechismussen, en geloofsbelijdenissen, en Dordtsche canones?

Wel zeker, kapitein, schoon juist geen Dordtsche.
En 't geen daarin geleerd wordt, is dat bij u ook door wijze mannen uit den Bijbel ontleend?
Wel neen, maar uit de gewijde overlevering.
Wat is dat?
De overlevering, die van de tijden der Apostelen af door hunne opvolgers, de onfeilbare bisschoppen, door alle eeuwen heen, ongeschonden is bewaard, welke bisschoppen door Christus zelven verordend zijn en in staat gesteld, om ten allen tijde de waarheid van de dwaling te onderscheiden.
Dus die maar gelooft, wat die bisschoppen zeggen, kan bij ulieden zeker zijn, dat hij de zaak goed gevat heeft.
Zeker! door de onfeilbaarbeid van deze mannen, wordt de kerk bewaard voor het gevaar, om ooit de dwaling als waarheid te bekrachtigen. Wij gelooven niet wat feilbare menschen gelooven; ook niet wat ieder zich verbeeldt in den Bijbel te lezen, maar wat de kerk gelooft, en de kerk kan niet dwalen. Maar mijn lieve kapitein? hoe komt gij zoo in eens op zulk een onderwerp? Dat mag wel met een krijtje aan den balk geschreven worden. Zijt gij de con-
{==360==} {>>pagina-aanduiding<<}
ditie vergeten, die gij mij zelf gesteld hebt, dat ik nooit met u over de religie zou spreken? Zoudt gij misschien trek hebben om...
Neen, pastoor! wees daar niet bang voor. Integendeel, ik heb nu juist iets van ons geloof gehoord, dat mij den hemel doet danken (neem niet kwalijk: drink eens uit)! dat ik niet roomsch ben.
En wat was dat, kapitein?
Wel, ik, malle Joris, heb mij tot nog toe altijd verbeeld (hoe ik 'er eigenlijk aan kwam, weet ik niet regt), dat onze gereformeerde leer ook zulk eene goddelijke overlevering was, net als gij zegt, dat uwe leer is. En nu heb ik voor eenigen tijd, toen gij nog het huis hieldt, uit den mond van mijn' aanstaanden schoonzoon, de Lange, zelven, en van de leden van onzen kerkeraad vernomen, dat onze geloofsbelijdenissen en kathechismussen en vraagboekjes niet anders zijn, dan het werk van wijze mannen (zeggen ze, maar dan toch altijd van menschen, die zich vergissen kunnen), die het uit den Bijbel gehaald hebben. Ik heb nooit kunnen begrijpen, hoe 'er bij ons zooveelderlei soort van genootschappen waren, Gereformeerden, Lutherschen, Remonstranten, Mennonieten en wat al meer. Maar nu vat ik het. Ieder legt den Bijbel op zijne manier uit.
Juist, kapitein! en daardoor ligt gijlieden altijd met elkander en met ons overhoop. Dat- is bij ons gansch anders, en vrij wat gemakkelijker. Ik ben nu pastoor, maar denkt gij, dat ik mij het hoofd breek met in den Bijbel te lezen. Ik lees mijn breviarium, en ik bedien de mis, en ik neem de biecht af enz. enz., maar wat de leer aangaat, daar be-
{==361==} {>>pagina-aanduiding<<}
kommer ik mij niet over. Ik geloof wat de kerk gelooft, en dat is mijn pligt, en daarmeê afgedaan.
Maar, als men nu eens zelf wil weten wat 'er van de zaak is, wat nadeel dat de een het zus begrijpt, de ander zóó?
Volstrekt niet, als gij 't zoo verkiest, maar dan moet gijlieden Gereformeerden, ook niet beweren, dat gij alleen de waarheid kent, en de Lutheranen niet, dat zij alleen weten wat 'er van de zaak is enz. Wilt gij niet gelooven, wat onze moeder, de heilige roomsch-katholieke-apostolieke kerk, gelooft, des te erger voor u; maar, gaat gij daar buiten, profiteer dan van het eenig avantage, dat gij dáár nog hebt, namelijk, dat gij elkander niet voor ketters behoeft uit te maken, omdat de een de zaak anders inziet, dan de ander. Integendeel, als gij dat doet, dan verloochent gij uw eigen geloof. Gijlieden meent dat gij door eigene overtuiging, en door onderzoek der Schrift tot de waarheid kunt komen. Nu, dat meent gij allen, al verschilt gij nog zoo van elkander. Houd u daarbij, en ga een ander niet veroordeelen, omdat hij juist hetzelfde doet, wat gij doet, onderzoeken en redeneren namelijk. Of, wilt gij veroordeelen, kom dan bij ons. Wij hebben regt van spreken. Wij zijn zoo dwaas niet van ons zelven de bevoegdheid toe te kennen, een' ander voor te schrijven wat hij gelooven moet, alleen omdat wij dat zóó begrijpen en niet anders, of die tekst zóó uitleggen en niet zoo als een ander - neen! wij schrijven niets voor; de kerk is het aan welke wij allen onderworpen zijn. Bij u is geen kerk, geen overlevering; waaraan wilt gij dan het gezag

{==362==} {>>pagina-aanduiding<<}

ontleenen om te zeggen: Dat is waarheid, dat niet? Onfeilbaar zijn uwe godgeleerden niet, dat erkent gij zelf, dus kunnen zij geen voorschrift geven, en zij zijn niet door God verordend, om den regel des geloofs ongeschonden te bewaren en te handhaven, dus mogen zij het niet. - Ik hoop, kapitein! voegde de pastoor 'er in eens op zachteren toon bij, dat gij mij niet kwalijk neemt, als ik zoo bot spreek (de man had een goed hart, hij hield veel van den kapitein - en - van - zijn kelder). Gij hebt mij zelf op het châpitre gebragt.
Volstrekt niet, mijn goede Labarius! antwoordde de kapitein, met fiksche wolken de rook uit zijn pijp blazende, volstrekt niet; vriend! Integendeel, alles koorn op mijn molen. Al was ik nu al eens een vriend van veroordeelen (dat echter, zoo gij wel weet, mijn zwak juist niet is), dan zou 't me nog niet veel baten, als ik Roomsch wierd; want (nu moet ik ook eens zeggen, zoo als ik het meen) want ik geloof aan de onfeilbaarheid van uwe bisschoppen, evenmin als aan die van onze dominees - maar, wat mij bijzonder smaakt, en wat ik volkomen met u eens ben, is dat de laatsten zich zelve tegenspreken, als zij anderen veroordeelen. Uwe bisschoppen mogen het doen, omdat zij meenen, en omdat gijl. allen meent, dat de leer onveranderd, van het begin af, van den een op den ander is overgegaan; maar wij mogen, zoo als gij zeer wel zegt, alleen door overtuiging een ander tot ons gevoelen zoeken over te halen, omdat wij alleen aan die overtuiging ons eigen gevoelen te danken hebben. En weet ge waarom het me zoo'n pleizier doet, dat gij mij dit

{==363==} {>>pagina-aanduiding<<}

eens uit elkander gezet hebt, omdat ik nu eindelijk weet, waarmede dien onbeschoften baas Hartman den mond te stoppen, als het ooit weer eens te pas komt. Dat praat altijd van de leer der kerk, van het alleenzaligmakend gereformeerde geloof, dat neemt een' toon aan, als een kapitein van een oorlogschip tegen Janmaat. In onze laatste vergadering rook ik al lont, toen zij mij zelven moesten erkennen, dat geen van die boeken goddelijk gezag heeft. Maar nu ik hoor, hoe 't bij ul. is, nu kan ik hem, door de vergelijking met uw geloof, in eens tot zwijgen brengen.
- Maar 't is toch goed, hervatte de pastoor, die meende dat dit een steek onder water was, wegens den toon, dien hij even te voren had aangenomen, - 't is toch goed, dat 'er voor uwe kerk eene leer is, een bepaald voorschrift, waarnaar ieder zich rigten moet, die ten minste tot die kerk wil behooren.
Ja, mijn goede man! antwoordde de kapitein lagchende, zoo heb ik vroeger in mijne onnoozelheid ook gedacht. Maar daar ben ik radicaal van genezen. - Ik zal 't u nu maar vertellen, maar geheel onder de roos, en gij moet mij belooven, 'er nooit van te spreken. Wij hebben, hier, bij mij aan huis, bijna week aan week, vergaderingen gehouden, de burgemeester, drie ouderlingen, Peperkamp enz. soms ook met den jongen de Lange. Daar zouden we ons eens schrap zetten, om zelve die leer goed te leeren, en ze 'er zoo in te pompen, dat, als er hier eens een op de proef kwam preeken, wij hem terstond een knip op den neus konden zetten, zoodra hij maar een duim breed van den koers afweek. En

{==364==} {>>pagina-aanduiding<<}

wat denkt gij, dat wij uitgerigt hebben? Zoolang 'er één voorlas en de anderen zwegen, ging 't goed - natuurlijk, maar naauwelijks begonnen we 'er over te spreken, of wij waren 't, de een hier over, de ander weêr over wat anders, altijd oneens. 't Was een gehaspel zonder eind; ik vooral had het gedurig met Hartman aan den stok; maar op 't laatst was ten minste de helft der vergadering reeds van eene andere leer dan de leer der kerk, zoo als Hartman zegt; en, wat het mooiste is, nu heb ik nog gehoord, dat die zelfde Hartman zelfs mijn goeden Willem, en zijn vader 'er bij, van ketterij beschuldigde, en dat hij NB. den eerzamen Peperkamp voor een ongeloovige, voor een Antichrist uitmaakt. Dus, hoe gij eene algemeene leer zoudt maken voor eenige millioenen menschen, als vijf of zes niet eens in 't vriendschappelijke over eenige punten spreken kunnen, zonder elkander in den baard te varen, dat begrijp ik niet. En buitendien, waartoe? Weet gij wat, ieder stuurt zijn eigen koers, gij naar uwe overlevering, Hartman naar zijn Heidelberger, ik naar een paar artikeltjes, die ik des noods op den nagel van mijn duim zou kunnen schrijven (zeelui zoeken altijd plaats uit te halen), ons volkje in 't algemeen naar den bijbel, ieder naar zijn vermogen, en daarmede denk ik, dat wij allen wel het verst zullen komen.
De pastoor was dit wel niet volkomen (of eigenlijk in 't geheel niet) met den kapitein eens, maar de man hield van geen tegenspreken, en hij had zijne zeer gegronde redenen, waarom hij dit vooral den kapitein niet deed. Hij bragt dus zoo spoedig

{==365==} {>>pagina-aanduiding<<}

mogelijk het gesprek op een ander terrein, waar de kapitein zich geheel 't huis bevond, en waar hij toch nog liever over sprak, dan over de theologie, het golvenstillend vermogen namelijk van de olie. De pastoor had daar iets over gelezen, dat hij den kapitein mededeelde, die 'er zeer mede in zijn schik was.
Het was bijna etenstijd, toen Pieter zijn hoofd buiten de deur stak en meester Peperkamp aankondigde. Hij wenschte mijnheer van Berkel een oogenblik te spreken. - Dan zal ik de matten maar oprollen, kapitein! zeide de pastoor, want ik wil met hem niet in pourparlers komen over de boekjes. - En hier mede dronk de pastoor zijn glaasje uit, groette den kapitein vriendelijk, en vertrok.
Een oogenblik daarna zag men meester Peperkamp verschijnen, met een brief in de hand.
Een momentje, mijnheer de kapitein! zeide de meester. Ik heb u eenige gewigtige tijdingen mede te deelen.
Gewigtige tijdingen, meester? Ga zitten, wilt gij wat bitter of jenever?
Meester bedankte, omdat hij al iets gebruikt had, maar nam plaats op de bank tegen het huis, en zeide: Vooreerst moet ik verhalen, dat mijn neef Jacobus Klos, die hier bovenaan op het drietal stond, en die 'er zoo olijk is uitgeknikkerd, leeraar geworden is bij de afgescheidenen, en dan met zijne gemeenten naar Amerika wil. Hij schrijft mij, dat hij zoo verontwaardigd is, dat men hem hier eerst, na zijne mooije preek over de liefdekoetsen, bovenaan gezet heeft, en, in weerwil daarvan toch een ander en wel een Groninger gekozen heeft, dat

{==366==} {>>pagina-aanduiding<<}

hij 'er niet aan twijfelt, of de Heere zal dit land zwaarlijk bezoeken 1). Hij wil daarom maar bij tijds den weg gaan, dien thans zoovelen nemen, en de dagen der beproeving niet afwachten.
En gaat gij niet met uw neef mede, meester! zeide de kapitein, dat was, dunkt mij juist een kolfje naar uw hand.
Neen, kapitein, ik ga niet meê. Het doet mij wel leed, dat ik onzen goeden Koô misschien nooit van mijn leven weêr zie, maar ik heb vrouw en kinderen; hier heb ik mijn brood; en ik weet niet, wat ik daar vinden zal. Maar, buitendien, al had ik 'er lust toe, ging ik nooit met dien troep!
Waarom niet?
Omdat Hartman (zoo wordt ten minste verhaald) ook meê wil.
Wat, Hartman?
Ja, Hartman. Die kan (zegt hij) het hier niet langer uithouden. Hij heeft het eerst met u te kwaad gehad, daarop is hij met mij aan den slag geweest; met den burgemeester is hij geheel in onmin geraakt, daar deze vernomen heeft dat hij hem en zijn' zoon van ketterij beschuldigt; en om dezelfde reden heeft van den Empel hem de deur uitgeworpen, wien hij is komen verwijten, dat hij zich door den burgemeester, of ten minste door zijne vrouw, op aanstoken van des burgemeesters vrouw, heeft laten ompraten. Daardoor is het den burgemeester ter ooren gekomen, en die heeft hem weêr den mantel

{==367==} {>>pagina-aanduiding<<}

komen uitvegen. En vooral wil hij hier niet blijven, nu Rusting beroepen is.
- Maar, ik dacht dat gij dikke vrienden met hem waart. - Dat was ik ook, kapitein! maar ik heb hem nu leeren kennen. Ik wenschte, dat gij hem eens gehoord hadt, hoe hij mij de les kwam lezen. Ik heb 'er hem op gediend, ja, en (het zij zonder roemen gezegd) zóó, dat hij druipstaartend is afgetrokken; maar juist daardoor is hij nog woedender geworden. Nu vertelt hij van mij, dat ik op zijn best een twijfelaar ben, een Laodiceër, die noch heet, noch koud is, weshalve hij mij uit den mond wil spuwen. Gij kunt u niet begrijpen, wat redenen hij tegen ons uitbraakt: wij hebben, zegt hij, de gemeente aan een Belialskind overgegeven, aan een, die Christus woord ten leugen maakt, aan een gevloekten Sociniaan, en ik weet niet wat al. Dat past nu althans op mij niet; want vooreerst, heb ik 'er niets in te zeggen gehad, en buitendien had ik zelf mij gevleid met de hoop, dat Kootje Klos hier komen zou.
Het doet mij leed, meester! dat het hommeles tusschen u beide is; maar gij hebt nu eens ondervonden, hoe prettig het is, zoo over den neus gehakt te worden, zoo als gij beide mij wel eens gedaan hebt.
Och, kapitein! spreek daar niet van. Ik pretendeer zoo goed gereformeerd te wezen, als Hartman, maar ik heb geleerd, ik heb geleerd! Ik heb het nu eerst goed ingezien, hoe waar de Heere zegt: Oordeelt niet, opdat gij niet geoordeeld wordt!
Ah! Daar zijn we 'er vriend! riep de kapitein uit. - En nu verhaalde hij hem, hetgeen hij zelf uit het gesprek met den pastoor geleerd had. De

{==368==} {>>pagina-aanduiding<<}

meester hoorde het alles aandachtig, steeds knikkende, met een bedenkelijk gelaat, en gesloten lippen, en toen de kapitein gedaan had, zeide hij: Och, mijn lieve kapitein, ik begin te gelooven, dat we ons dat bestuderen van Hellenbroek wel hadden kunnen uithalen.
Dat heb ik al lang geloofd, antwoordde de kapitein.
En weet gij, wat mij nog het meeste in Hartman gehinderd heeft? Hetgeen hij mij gezegd heeft, vergeef ik hem gaarne, hoewel ik hem geen troef verzaakt heb. Maar dien goeden Willem, en zelfs Rusting zoo te lasteren.
Rusting! Wat hoor ik. Meester Peperkamp partij trekkende voor Rusting?
Ja, kapitein. Ik zal u zeggen waarom. God beware mij, dat ik Rusting zou voorspreken, als hij wezenlijk van onze gereformeerde leer afwijkt: maar hij is, na zijn beroep, even hier en bij mij aan huis geweest. Ik ontving hem, om u de waarheid te zeggen, niet heel vriendelijk; en nu wenschte ik wel, dat gij eens gehoord had hoe liefderijk, hoe zachtmoedig die jonge mensch met mij sprak, en zelfs over Hartman. En wat ketterij aangaat, ik kan u verklaren, ik heb 'er toen ten minste niet het geringste van bespeurd, hoewel ik scherp toeluisterde, als hij iets zeide, waaruit men het zou kunnen opmaken. En over onzen Willen (vergeef mij, dat ik zoo spreek, hij heeft bij mij school gegaan, ik heb altijd een hart voor hem gehad) over onzen Willem hadt gij hem eens moeten hooren. Hij had eenigen

{==369==} {>>pagina-aanduiding<<}

tijd te Utrecht doorgebragt, en had toen Willem veel gezien. Zij zijn intieme vrienden geworden.
Maar dan vrees ik, mijn goede meester! dat Hartman nog gelijk zal krijgen, en dat uw Willem wezenlijk ook nog een ketter wordt.
Nu dan heb ik nog liever met zulke ketters te doen, dan met zulke orthodoxen als Hartman. Doch wees voor Willem niet bevreesd, die zal den Heer niet ongetrouw worden.
Pas op, meester! daar begint gij ook weêr.
Neen, neen, zoo meen ik het niet, kapitein? Maar nu nog iets.
Mijn lieve meester! wij moeten gaan schaften. Daar komen mijne dochters reeds uit het bosch.
Nu, ik zal u niet ophouden. Een oogenblik slechts. Want dit is nog het gewigtigste van alles. Weet gij wat men te Utrecht verhaalt van den heer van Groenendaal?
Wel?
Dat hij de Groningsche leer omhelsd heeft, en vlijtig in Waarheid in Liefde leest!
Kom, nu steekt gij 'er den draak mee!
Ik zeg ook maar, dat men het verhaalt. Ik had dezen brief van een zeer goed onderrigt persoon mede gebragt, om u dien voor te lezen, maar ik wil u van uwen maaltijd niet afhouden. Het komt in 't kort hier op neêr, dat van der Goot, die op hem gerekend had, en beweert zeker te zijn, dat de heer van Groenendaal hem hier had kunnen brengen, als hij gewild had, stijf en sterk verzekert, dat de heer van Groenendaal zelf, en niet van den Empels vrouw, of de burgemeester van den Empel om-
{==370==} {>>pagina-aanduiding<<}
gepraat heeft (gelijk de burgemeester het zelf ook ontkent); en daar dus de heer van Groenendaal een Groninger verkozen heeft boven een', die vast houdt aan de gereformeerde leer, zoo besluit hij hier uit, dat de heer van Groenendaal zelf een Groninger geworden is.
Onder het hartelijk lagchen van den kapitein waren de beide jonge dames, die van hare wandeling terug kwamen, de viranda genaderd. Het was haar wel niet ongewoon, den kapitein te hooren lagchen. Dat deed hij nog al veel; màar met meester Peperkamp, dat wekte toch hare nieuwsgierigheid op, en de kapitein voldeed 'er aan, door te zeggen: Komt eens hier, kinderen! luistert eens naar 't geen de meester ons hier komt verhalen. Zaken van gewigt, dat verzeker ik u. Op dit zelfde oogenblik trad de oude mevrouw Weenink, opgewekt door het gelach en gepraat, naar buiten. Ja, mama! riep de kapitein, gij moogt het ook wel hooren. Meester Peperkamp is half, zoo niet heel, verzoend met onzen aanstaanden domine; hij heeft mij beloofd, mij niet meer naar de hel te zullen verwijzen, zelfs al geloofde ik niet eens aan de erfzonde. Hartman daarentegen heeft hem (denk eens, meester Peperkamp!) en ons allen zeer liefderijk voor satans-kinderen uitgemaakt, en, omdat hij bang is dat we nog eens met ons heele Diepenbeek, en Ammerstein 'er bij, zullen verzinken, gaat hij, met Jacobus Klos, den neef van den meester hier, naar de nieuwe wereld, als landverhuizers. Volgens hem zijn wij alle verrotte leden, die hij afsnijdt, waarloos touwwerk, dat tot niets meer deugt, de burgemeester

{==371==} {>>pagina-aanduiding<<}

en - onze Willem (ja, Charlotte! kijk maar zoo benaauwd niet) uw kostelijke Willem incluis. En - zet nu de spiegaten van uw gehoor open - en - de heer van Groenendaal is - een Groninger geworden! En nu aan den bak, kinderen. Dáár zullen we 'er eens een glaasje op drinken. Meester wilde nog wat zeggen, maar het was hem onmogelijk door het gelach van de dames. Hij nam dus maar afscheid van den kapitein, en beloofde, hem den brief nog eens te zullen laten lezen. - Lang leve Groenendaal, de Groninger! riep de kapitein, toen hij het huis binnentrad. De goede man meende de dames wat nieuws te vertellen. Hij wist niet, dat zij alle drie, en mama nog het best, hem zouden kunnen zeggen, hoe de heer van Groenendaal een Groninger geworden was.




1) Dignus sit deo vindice nodus. Horatius.

1) Dit laatste vooral (om dit in 't voorbijgaan op te merken) is een doorslaand bewijs dat de Diepenbeekers niet roekeloos waren in het maken hunner conclusieën. De lezer zal het zelf gevoelen, wanneer wij hem zeggen dat die dochter van C. een meisje was, zoo mooi als 'er weinige, uren ver in de rondte, zouden te vinden zijn.

*) Op dezen tijd was de Spoorweg nog niet tot Arnhem toe voltooid.

1) Deze plaats strekke ten bewijze; dat die landverhuizingmanie niet nu pas geleden is opgekomen, maar dat 'er voor twee jaren ook reeds voorbeelden van zijn.

